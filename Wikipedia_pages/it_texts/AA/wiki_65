{"id": "26986", "revid": "713714", "url": "https://it.wikipedia.org/wiki?curid=26986", "title": "San Vincenzo Valle Roveto", "text": "San Vincenzo Valle Roveto \u00e8 un comune italiano di abitanti della provincia dell'Aquila in Abruzzo.\nGeografia fisica.\nIl paese \u00e8 situato a un'altitudine di 388 metri lungo la valle Roveto, nella Marsica. Il borgo originario, situato in altura, fu gravemente danneggiato dal terremoto di Avezzano del 1915. Il nuovo nucleo urbano venne ricostruito pi\u00f9 a valle lungo la strada statale 82 della Valle del Liri. Il territorio comunale, attraversato dal corso del fiume Liri, \u00e8 dominato dal Pizzo Deta e dai monti Ernici. Confina a sud con Balsorano, a nord con Civita d'Antino, ad est con Collelongo e ad ovest con l'area di Veroli e della provincia di Frosinone. Segna a sud-est i confini dell'Abruzzo con il Lazio meridionale.\nStoria.\nIl borgo medioevale, databile intorno all'anno mille, si \u00e8 sviluppato nei pressi della chiesa dedicata a san Vincenzo martire, patrono del paese. La chiesa dipendeva gi\u00e0 nei secoli XI-XII dall'abbazia di Casamari, nella limitrofa provincia di Frosinone. La storia del paese \u00e8 stata sempre legata a quella del vicino e pi\u00f9 importante castello medievale di Morrea, molto probabilmente gi\u00e0 presente in antichi documenti risalenti all'anno 702 con il toponimo di Horrea.\nIl territorio di San Vincenzo appartenne ai conti di Albe, di Celano e ai baroni del confinante centro di Balsorano. Il periodo di maggior sviluppo del paese si ebbe durante il Settecento, periodo in cui il centro divenne un comune autonomo fino all'eversione feudale del 1806. Inglobato dal comune centrale di Civita d'Antino, riconquist\u00f2 l'autonomia amministrativa nel 1816 assumendo la denominazione di San Vincenzo Valle Roveto e includendo nel suo territorio comunale i centri di Castronovo, Morrea, e Roccavivi e San Giovanni.\nCome tutto il territorio rovetano anche San Vincenzo sub\u00ec gravissimi danni a causa del Terremoto della Marsica del 1915. Dopo tale drammatico evento una parte del paese venne delocalizzato pi\u00f9 a valle lungo la strada statale 82 della Valle del Liri dove nel nuovo borgo, chiamato San Vincenzo Inferiore, venne trasferita la sede comunale.\nNel 1952 si verific\u00f2 a Mignano Monte Lungo, in provincia di Caserta, la tragedia di Cannavinelle, una delle pi\u00f9 gravi sciagure del secondo dopoguerra. All'interno di una galleria di derivazione di una centrale dell'Enel morirono a causa di un'esplosione 42 persone, molte delle quali provenienti da San Vincenzo e da altri comuni della valle Roveto.\nSociet\u00e0.\nTradizioni e folclore.\nIl 22 gennaio di ogni anno si svolge la festa del santo patrono san Vincenzo di Saragozza.\nNel mese di novembre si svolge \"Frantoi Aperti\", evento enogastronomico finalizzato alla valorizzazione degli olii extra vergine di oliva Alvia e Monicella prodotti localmente.\nGeografia antropica.\nFrazioni.\nIl borgo di Morrea situato in posizione di altura rispetto a San Vincenzo capoluogo \u00e8 caratterizzato dalle antiche case e da una porta urbica medievale con arco a tutto sesto. Caratterizzano il borgo antico le due chiese e l'antica fortezza Piccolomini.\nI centri di San Vincenzo Superiore e San Giovanni Vecchio sono stati quasi completamente distrutti dal terremoto della Marsica del 1915. I borghi semi disabitati sono stati lentamente ricostruiti, diventando meta di villeggiatura specie nei periodi estivi.\nRoccavivi \u00e8 la frazione pi\u00f9 popolosa del comune. Il borgo, situato sul versante occidentale della valle Roveto, conserva un aspetto architettonico antico, avendo subito danni non irreparabili dal sisma del 1915.\nAltre frazioni sono Castronovo, Le Rosce - Santa Restituta (localit\u00e0 detta anche Morrea Inferiore), San Giovanni Valle Roveto, San Giovanni Vecchio, San Vincenzo Superiore e Velarde.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la produzione di canestri dovuta alla maestria degli intrecciatori locali.\nTurismo.\nSan Vincenzo Valle Roveto fa parte dell'associazione nazionale \"Borghi autentici d'Italia\".\nInfrastrutture e trasporti.\nStrade.\nLa strada statale 690 Avezzano-Sora, detta anche \"Superstrada del Liri\", attraversa il territorio comunale servendolo con due svincoli San Vincenzo Valle Roveto e Le Rosce (Santa Restituta).\nLa strada Statale 82 della Valle del Liri attraversa il comune di San Vincenzo Valle Roveto collegandolo con Avezzano, in direzione nord e Sora e Cassino, in direzione sud.\nFerrovie.\nLa ferrovia Avezzano-Roccasecca attraversa il comune di San Vincenzo servendo con la stazione del capoluogo comunale e quelle di Morrea-Castronovo-Rendinara e Roccavivi.\nAmministrazione.\nSul sito del Ministero dell'interno sono disponibili i dati di tutte le elezioni amministrative di San Vincenzo Valle Roveto dal 1985 ad oggi."}
{"id": "26987", "revid": "47767", "url": "https://it.wikipedia.org/wiki?curid=26987", "title": "Sant'Eusanio Forconese", "text": "Sant'Eusanio Forconese \u00e8 un comune italiano di abitanti della provincia dell'Aquila in Abruzzo. Fa parte della \"comunit\u00e0 montana Amiternina\". \u00c8 situato a circa dall'Aquila nella bassa Valle dell'Aterno.\nStoria.\nOrigini.\nSant'Eusanio Forconese fu uno dei castelli che partecip\u00f2 alla fondazione della citt\u00e0 dell'Aquila e ancora oggi a L'Aquila esiste una via \"Vicolo S. Eusanio\" a ricordarlo.\nLeggenda sulla fondazione.\nIn quel periodo regnava l'imperatore Massimiano e il potere locale era esercitato dal prefetto Prisco di Aveia (l'attuale Fossa), sotto il quale vi furono atroci persecuzioni. La leggenda narra che venne martirizzato come rappresentato dall'affresco che troneggia dietro l'altare maggiore della basilica di Sant'Eusanio a lui dedicata e che lo raffigura con il suo cuore in mano.\nTerremoti.\nIl centro \u00e8 stato interessato da vari terremoti, dei quali i maggiori nel 1461, 1703, e infine il terremoto dell'Aquila del 2009. La Basilica soprattutto ha registrato danni sulla facciata superiore, con crollo parziale della parte attorno al rosone. I pochi cittadini sono stati in pochi mesi trasferiti dalle tende alle nuove abitazioni del progetto C.A.S.E., bench\u00e9 tuttora sorgano problemi burocratici per la ricostruzione, essendo il centro all'estremo confine dei comuni del \"cratere sismico\", dunque messo in \"lista di attesa\" rispetto ai centri pi\u00f9 devastati, con procedura di ricostruzione pi\u00f9 svelta.\nSimboli.\nLo stemma comunale \u00e8 stato concesso con decreto del presidente della Repubblica del 3 febbraio 1998.\nLo stemma di Sant'Eusanio Forconese \u00e8 l'unione degli emblemi di S. Eusanio e di Casentino: lo scudo \u00e8 partito e reca nella prima met\u00e0 l'effigie di sant'Eusanio; la parte sinistra, \u00e8 troncata a sua volta e vi sono rappresentati una stella e un barile, simboli della baronia di Barile che comprendeva le ville di Casentino, Terranera, Fonteavignone, Tussillo e Stiffe dal 1272.\nMonumenti e luoghi d'interesse.\nBasilica di Sant'Eusanio Martire.\nLa basilica attuale \u00e8 il risultato di ricostruzioni e rimaneggiamenti che si sono susseguiti nel corso dei secoli in seguito ai frequenti terremoti che colpirono la zona. Dell'impianto originario dell'VIII-IX secolo rimangono solo pochi reperti, in quanto la basilica fu totalmente ricostruita nel 1198 in stile romanico a tre navate, con una cripta divisa in sette navatelle con archi a crociera sostenuti da colonnine una diversa dall'altra. Allo stesso modo i capitelli, alcuni di stile corinzio, altri con fregi floreali o geometrici.\nNella cripta si trovava l'antico altare dove per molti secoli era conservato il corpo di Sant'Eusanio, e che il 12 maggio 1748 il vescovo dell'Aquila Giuseppe Coppola (le cui ossa sono ora conservate in un'urna d'argento nell'attuale altare della cripta) port\u00f2 alla luce.\nDopo il terremoto del 1461, la basilica fu in parte ristrutturata, ma \u00e8 soprattutto dopo quello del 1703 che il suo interno sub\u00ec la trasformazione maggiore, con l'aggiunta di stucchi e sovrastrutture barocche che coprirono sia la colonne che gli affreschi di cui fu abbellita la Chiesa nel corso dei secoli.\nFortunatamente nel 1971 un restauro volto a riavvicinarsi allo stile originario, ha scoperto parte delle colonne e riportato alla luce parti di affreschi del quattrocento - cinquecento: \"Crocifissione e santi\" (tra cui Sant'Eusanio), \"Madonna in trono e santi\", \"Annunciazione e santi\", \"S.Antonio e parti di Nativit\u00e0\". Sopra l'entrata della basilica troneggia lo storico organo di Adriano Fedri del 1772.\nSulla facciata romanica del XIV secolo, in parte restaurata, si apre un bel portale in pietra: motivi geometrico-floreali negli stipiti a cassettoncini di gusto rinascimentale e sull'architrave un bassorilievo raffigurante Sant'Eusanio con \"la corata in mano\" e rami di acanto intrecciati nell'archivolto, sopra il quale spuntano due teste di toro.\nNella canonica, fino a pochi anni fa, era custodita una croce processionale del secolo XIV in argento dorato e impreziosita da pietre dure e gemme, opera di Nicola da Guardiagrele. All'esterno della basilica rimangono pressoch\u00e9 intatti due dei quattro torrioni angolari a sezione circolare e buona parte della cinta muraria che circondava l'edificio. Uno dei pochi esempi italiani, e forse mondiali, di chiesa fortificata.\nCon il terremoto dell'Aquila del 2009 soprattutto la chiesa \u00e8 stata colpita, con il crollo parziale della parte superiore della facciata, insieme a met\u00e0 rosone, e spaccatura con crepa elevata della torretta dell'orologio. In 2015 sono partiti lavori di restauro\nAltri monumenti.\nFontana monumentale.\nNella piazza antistante la basilica possiamo ammirare una fontana del 1894, restaurata nel 1988. Ha una struttura in pietra a pianta ottagonale. Sopraelevata di due gradini, si erge centralmente una colonna con quattro teste di leone sormontata da una base circolare su cui troneggia la statua raffigurante un putto (\"Bartolino\") che sorregge un'anfora. Dalla bocca dei leoni zampilla acqua potabile dell'acquedotto.\nIn passato l'acqua proveniva da una sorgente dei monti circostanti, che nei periodi estivi diminuiva drasticamente la portata. Essendo l'unica fonte di approvvigionamento, costringeva le donne munite di conca a lunghe file che a volte provocavano animati diverbi (\"concate\"). Nell'ora del ritiro delle mucche dal lavoro dei campi le donne, nonostante avessero atteso a lungo il loro turno, svuotavano nella vasca della fontana le conche gi\u00e0 piene per consentire alle bestie di abbeverarsi (gli animali avevano la precedenza sugli umani).\nPalazzo Barberini.\nSempre nella piazza, proprio davanti alla basilica, c'\u00e8 il palazzo Barberini che porta il nome della famiglia che domin\u00f2 su Sant'Eusanio nel 1700 e nel secolo successivo.\nCastello Quattrocentesco.\nAlla sommit\u00e0 di Monte Cerro, in posizione dominante il paese e con il castello d'Ocre a vista, ci sono i ruderi del castello medioevale. A suo tempo fu utilizzato unicamente per fini difensivi e, dotato di una cisterna dove tuttora affiora dell'acqua potabile, permetteva in caso di necessit\u00e0 di resistere anche per lunghi periodi.\nA ridosso della cinta muraria \u00e8 stata successivamente edificata una chiesa dedicata alla \"Madonna del castello\". Nell'interno, sopra un semplice altare a muro, ci sono tre affreschi: una recente \"Madonna con Bambino\" centrale, fiancheggiata da due ovali, di cui uno rappresentante lo stesso soggetto ma in aspetto quattrocentesco (seppur non sia databile).\nChiese secondarie di Sant'Eusanio.\nIn S. Eusanio Forconese ci sono altre due Chiese: la \"Madonna della Piet\u00e0\", ora sconsacrata, si trova all'ingresso del paese. Al suo interno sono presenti un affresco della \"Piet\u00e0 del Mausonio\" e immagini di Sant'Eusanio e Sant'Antonio; presso il cimitero, si erge la mole della Chiesa degli Angeli o \"Sotterra in pietra a vista\" con un bel portale settecentesco. All'interno un bell'altare settecentesco in marmo policromo e sull'altare laterale sinistro una tela della \"Madonna col Bambino\" e \"Santi\" di Giulio Cesare Bedeschini; sull'altare laterale destro una riproduzione fotografica di un affresco raffigurante Sant'Eusanio. Dalla porta laterale destra salendo per una scala a chiocciola completamente in pietra di rara fattura si accede ad un locale che la credenza popolare ricorda abitato da S. Eusanio con le sorelle Gratola e Teodosia.\nSiti archeologici.\nCitt\u00e0 romana di Forcona.\nIl sito archeologico si trova al confine con L'Aquila, presso la contrada Civita di Bagno. Si tratta di terme romane con resti della primitiva Cattedrale di San Massimo.\nCultura.\nFeste e tradizioni.\nDal 2011 \u00e8 stata ripresa la tradizione della \u201cFiera delle forche\u201d, che in passato si svolgeva il 9 luglio, giorno della ricorrenza della morte di S. Eusanio. La fiera nel passato si svolgeva nella piazza della Chiesa dalle quattro del mattino fino all'ora della prima messa. Durante tale cerimonia, veniva estratta dall'altare della cripta l'urna contenente le ossa del santo. \nAttualmente la fiera si svolge lungo la strada che costeggia la scuola fino al villaggio MAP. La fiera consisteva nel mettere in vendita attrezzi di uso contadino esclusivamente di legno o vimini fabbricati da contadini-artigiani. Attrezzi che in dialetto locale erano: \u201ccajone\u201d (sorta di gerla), \u201cfhrcone\u201d (forcone a due denti), \u201cjute\u201d(giogo), \u201cciuera\u201d (sorta di portantina per letame o altro), \u201cfascinell\u201d (cestello per ricotta), \u201ccroll\u201d (sostegno per conca), \u201ccapisterh\u201d (tavola incavata per pasta fatta a mano) e manici di \u201cserrecchie\u201d (falcetto), \u201cfavhce\u201d (falce), ecc...\nAttualmente la fiera consente la vendita di opere di artigianato e agricoltura locale.\nDurante la fiera \u00e8 possibile mangiare piatti tipici della tradizione di Sant'Eusanio Forconese, come i gnocchetti con i fagioli e i \"maccarun\" alla mul'ner'.\nIn tempi recenti e per parecchi anni nel mese di luglio si festeggiava la \u201cSagra del coniglio\u201d e occasionalmente la \u201cFesta dell'emigrante\u201d e la \u201cSagra dei maccarun' alla mul'ner'\u201d; tradizioni che con l'andare del tempo si sono perse.\nOra si festeggiano solo le seguenti solennit\u00e0:\nGeografia antropica.\nFrazioni.\nLa sua unica frazione di Casentino dominata dal Monte Cagno, si inerpica lungo una costa boscosa tra ripide e strette viuzze. Nella settecentesca chiesa di San Giovanni Evangelista ci sono: una statua in terracotta policroma di \"Madonna col Bambino\" del XVI secolo collocata in una nicchia sull'altare maggiore e i dipinti del XVII secolo \"San Carlo Borromeo\" di Giovan Paolo Mausonio, \"Purgatorio\" di Bernardino Ciferri e \"Santa Brigida\" di Vincenzo Damini."}
{"id": "26988", "revid": "1652635", "url": "https://it.wikipedia.org/wiki?curid=26988", "title": "Sante Marie", "text": "Sante Marie \u00e8 un comune italiano di abitanti della provincia dell'Aquila in Abruzzo.\nGeografia fisica.\nIl suo territorio confina con i comuni marsicani di Carsoli, Tagliacozzo e Magliano de' Marsi, a nord-ovest nella val de' Varri si trova il confine con il comune laziale di Pescorocchiano (RI). Per una buona parte \u00e8 circondato dai rilievi dell'Appennino abruzzese: monte Bove (1346 ), monte Sant'Angelo (1100 ) e monte Faito (1455 ), appartenenti alla catena dei monti Carseolani. Il centro storico, la zona di Casteglio, si trova a 850 metri di altitudine. \nIl territorio circostante si presta molto bene all'escursionismo a piedi e a cavallo grazie ai caratteristici boschi di castagno e a dei sentieri che permettono di raggiungere le frazioni di Castelvecchio, San Giovanni, Santo Stefano, Scanzano e altre localit\u00e0 contermini. Nella valle di Luppa si trova l'omonimo bosco e la riserva naturale regionale Grotte di Luppa con l'inghiottitoio e diverse caverne che caratterizzano il territorio.\nOrigini del nome.\nSante Marie deve il suo nome ad un'antica denominazione presente in documenti ecclesiastici e storici: \"Altum Sanctae Mariae\". Questo nome originariamente stava ad identificare un tempio posto su di un luogo elevato evidentemente dedicato alla Vergine. Dopo l'aggettivo \"Altum\" \u00e8 sottintesa la parola \"Castrum\" con cui si indicavano i piccoli centri abitati. La conferma arriva da un'antica bolla con l'araldica comunale che riporta il toponimo \"Alto Castro S. Marie\". Il contemporaneo nome \"Sante Marie\" deriva dalla pronuncia del genitivo latino caratterizzato dal dittongo \"ae\" (in realt\u00e0 nel latino di epoca imperiale questo dittongo veniva pronunciato con \"i\" anzich\u00e9 con \"e\"). La traduzione corretta sarebbe quindi \"Alto Castello di Santa Maria\".\nStoria.\nMedioevo.\nAlcune fonti storiche sostengono che l'abitato sia stato fondato prima dell'anno 1000 in seguito alla distruzione operata dai Saraceni nella contrada di Val de' Varri. Ma la pi\u00f9 antica testimonianza dell'esistenza del nucleo urbano \u00e8 del 1187 e si trova nel Catalogo dei Baroni, documento redatto sotto l'imperatore normanno Guglielmo II detto \"il Buono\".\nIl borgo risulta citato anche nella bolla di Papa Clemente III del 1188 in cui venivano elencate le chiese marsicane di giurisdizione vescovile tra cui:\n\"Sancti Quirici, Sancti Marcelli, Sanctae Mariae, Sancti Nicolai, Sancti Andreae, Sanctae Justae, Sancti Veri, S. Joannis in Alto (Castro) Sanctae Mariae\".\nLe prime testimonianze riguardo al feudo di Sante Marie ci arrivano dal sopracitato catalogo dove viene elencato il numero di militi da prestare all'imperatore, in base alla consistenza demografica dei vari feudi, e i feudatari dell'epoca. Il borgo di Sante Marie fu incluso tra i possedimenti dei figli di Oderisio De Ponte, Rainaldo signore di Tagliacozzo e Teodino signore di Tremonti. All'indomani della battaglia di Tagliacozzo, risult\u00f2 investito come feudatario di Sante Marie e Scanzano Francesco De Ponte; nel 1279 invece il signore del luogo fu il conte di Albe, l'angioino Oddone di Tuzziaco (Oddo di Toucy).\nDal 1294 al 1497 feudataria della contea di Tagliacozzo fu la famiglia degli Orsini a cui seguirono i Colonna quando a Ferdinando II di Napoli successe Federico I di Napoli.\nEt\u00e0 moderna.\nNel periodo della dominazione colonnese, le terre di Sante Marie, incluse nel ducato di Tagliacozzo, furono sotto il dominio spagnolo. Nel 1743, quando gli austriaci penetrarono nel regno di Napoli, venne registrata la loro presenta anche a Sante Marie. Negli anni a seguire ci fu una carestia (1764) e una grave siccit\u00e0 (1779).\nCon l'editto di Saint Cloud (1804) Napoleone Bonaparte stabil\u00ec che le sepolture venissero effettuate fuori dalle mura cittadine. Sante Marie si adegu\u00f2 cessando di seppellire i propri morti nell'ossario della chiesa sepolcrale di San Nicola e aprendo un nuovo cimitero alle porte del paese, successivamente smantellato.\nI Colonna rimasero al potere fino al 1806 quando il re di Napoli Giuseppe Bonaparte abol\u00ec di fatto il feudalesimo. Pochi anni dopo, nel 1811, il ricostituito comune di Sante Marie venne incluso nel distretto di Avezzano.\nCon il ritorno dei Borboni nel 1815 cominciarono ad esser migliorate le vie di comunicazione con il Lazio e i territori limitrofi dell'Abruzzo. La situazione rest\u00f2 tuttavia ancora critica perch\u00e9 agli itinerari che passano per Sante Marie vennero preferiti quelli diretti e provenienti da Avezzano. Nel 1861 Sante Marie si aggreg\u00f2 al Regno d'Italia in seguito ai plebisciti popolari indetti in quello stesso anno nel sud Italia.\nEt\u00e0 contemporanea.\nSante Marie dest\u00f2 l'attenzione della nazione quando nel 1861, subito dopo l'Unit\u00e0 d'Italia e nel pieno del brigantaggio postunitario, si trov\u00f2 a passare in questo territorio il generale catalano Jos\u00e9 Borjes, ex alleato del brigante lucano Carmine Crocco. Questi, inseguito dalle forze piemontesi, condusse un gruppo di undici soldati fedeli ai Borboni nel tentativo di incontrarsi con il sovrano Francesco II, per informarlo dell'alleanza rotta con Crocco. Egli si serv\u00ec per la fuga di una guida santemariana che per\u00f2 appena possibile avvis\u00f2 la guardia nazionale del paese che il generale si trovava in localit\u00e0 Casale Mastroddi, in una cascina situata tra Sante Marie e Castelvecchio in valle di Luppa. La guardia nazionale santemariana partecip\u00f2 all'assalto insieme alle forze militari piemontesi. Borjes e i suoi soldati furono catturati trasportati a Tagliacozzo dove vennero fucilati. I cadaveri vennero bruciati, eccetto quello di Borj\u00e9s che fu consegnato all'ambasciata francese presso lo Stato Pontificio. Le esequie furono celebrate nella chiesa del Ges\u00f9 a Roma.\nOltre un secolo dopo il comune fece apporre un cippo nel luogo della cattura in ricordo della figura del comandante Enrico Franchini, dei suoi soldati e delle guardie nazionali di Sante Marie \"fidenti nell'Unit\u00e0 d'Italia\".\nQuesto cippo \u00e8 stato rimosso e sostituito da un'associazione \"monarco-borbonica\" con un altro che inneggia al martirio del generale Borjes su cui campeggia il vessillo borbonico. Ogni anno presso il casale Mastroddi l'associazione ricorda questo evento in chiave revisionista.\nNel 1868 la frazione di Marano pass\u00f2 sotto il controllo del comune di Magliano de' Marsi.\nNel luglio del 1888 venne inaugurata la ferrovia Roma-Sulmona-Pescara con stazione a Sante Marie. Questa fu una delle opere previste dai governi post-unitari per riammodernare il paese. Tra Colli di Monte Bove e Sante Marie venne scavata la galleria del monte Bove, lunga quasi sei chilometri. Dopo le operazioni di scavo la quantit\u00e0 di terra e roccia venne utilizzata per costruire il terrapieno su cui passa la ferrovia tra Sante Marie e Poggetello, frazione di Tagliacozzo.\nLa notizia del disastroso terremoto della Marsica del 1915 che all'alba del 13 gennaio sconquass\u00f2 gran parte del territorio marsicano fu segnalata da Sante Marie soltanto nel tardo pomeriggio. Gli effetti del sisma furono tali da bloccare per diverse ore i rudimentali mezzi di comunicazione dell'epoca. Il paese e le sue frazioni subirono gravi danni, tuttavia, nonostante l'immane tragedia, anche questi territori seppero risollevarsi.\nIl 20 gennaio 1944, verso le ore 10, dodici caccia-bombardieri americani attaccarono il centro storico che in quel periodo, per via degli sfollati da Avezzano, citt\u00e0 che fu pi\u00f9 volte bombardata, contava pi\u00f9 di 2.000 residenti. Quando videro i dodici aerei i cittadini non si preoccuparono di mettersi al riparo perch\u00e9 pi\u00f9 volte era successo che passassero aerei per bombardare altre citt\u00e0 pi\u00f9 grandi, ma quella volta fu diverso. Gli abitanti, sgomenti, ebbero a malapena il tempo di ripararsi nelle loro case. Le vittime furono in totale 28. L'azione fu rapida e dur\u00f2 meno di dieci minuti, un arco di tempo in cui le bombe caddero sul palazzo di Serafino Rossi alla Casata, abbatterono un piano del caseggiato all'angolo tra via delle Tre Cannelle e via Roma e raderono al suolo un intero agglomerato di case in zona Palatera, esattamente a via Como, area ribattezzata \"Lo Spallato\" per ricordare la distruzione delle bombe. Molte bombe non esploderono subito ma solo la sera procurando ingenti danni alla piazza successivamente intitolata \"Largo 20 gennaio\".\nLa causa del bombardamento \u00e8 forse legata alla presenza nei pressi di Tagliacozzo di una cellula Alleata che segnalava gli spostamenti delle truppe tedesche e gli obiettivi da colpire. A Sante Marie i nazisti avevano requisito la villa dell'avvocato Mari e vi avevano installato un'officina dove lavoravano delle Osttruppen, la villa si trova a circa un chilometro dal paese e a poche centinaia di metri dalla stazione. I tedeschi si dimostrarono subito crudeli nei confronti della popolazione tanto che il quarantasettenne Francesco Di Berardino fu passato per le armi con l'accusa di aver tagliato i cavi del telefono sul monte Faito. Antimo Ermili invece fu ucciso da un colpo di rivoltella mentre reclamava la restituzione del bestiame requisito. Una quarantina di antifascisti si radun\u00f2 intorno al parroco e capo partigiano don Beniamino Vitale che form\u00f2 la cosiddetta \"banda del Bardo\".\nDunque l'obiettivo del bombardamento avrebbe dovuto essere quello di cercare di interrompere la ferrovia Roma-Pescara, bombardando la stazione, e di colpire il comando tedesco presso la villa dell'avvocato Mari ma, forse per via di una segnalazione errata del controspionaggio, gli esiti del bombardamento sono stati ben diversi.\nAl momento di ritirarsi la villa dell'avvocato venne fatta saltare in aria con l'esplosivo. Una targa apposta successivamente in una parte della villa non danneggiata in modo irrimediabile ricorda l'occupazione nazista.\nSociet\u00e0.\nTradizioni e folclore.\nA met\u00e0 luglio si svolgono le feste patronali in onore dei santi protettori San Quirico (di cui \u00e8 custodita una reliquia) e Santa Giulitta.\nA fine agosto si tengono le celebrazioni religiose in onore dei compatroni san Nicola di Bari e santa Filomena.\nTra ottobre e novembre durante la sagra della castagna viene allestito il \"Villaggio della castagna\", un percorso eno-gastronomico tra le cantine e le osterie del centro storico.\nEconomia.\nTurismo.\nSante Marie da parte delle associazioni nazionali \"Citt\u00e0 del castagno\", \"Citt\u00e0 del tartufo\" e \"Borghi autentici d'Italia\".\nInfrastrutture e trasporti.\nStrade.\nSante Marie pu\u00f2 essere raggiunta tramite la via Variante \"quater\" della Tiburtina Valeria costruita tra gli anni sessanta e settanta. L'arteria \u00e8 un'alternativa al tracciato originario che attraversa il valico del monte Bove.\nLa via Variante della Tiburtina Valeria collega Sante Marie ai comuni di Tagliacozzo in direzione Avezzano-Pescara e Carsoli in direzione Roma.\nI caselli autostradali pi\u00f9 vicini sono quelli di Tagliacozzo (autostrada A24) e Magliano de' Marsi (autostrada A25).\nFerrovie.\nLa linea ferroviaria Roma-Pescara attraversa il comune di Sante Marie servendola con l'omonima stazione situata in localit\u00e0 Scalo Sante Marie.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Sante Marie dal 1985 ad oggi.\nSport.\nLa \"Mezza maratona sui Sentieri di Corradino\" \u00e8 una gara podistica sulla distanza dei 21 chilometri che ripercorre i sentieri di Corradino di Svevia toccando i vari paesi del territorio di Sante Marie e il centro di Tagliacozzo.\nSulla falesia di Pietra Pizzuta, nell'area della riserva naturale regionale Grotte di Luppa, \u00e8 stato realizzato un sito per l'arrampicata su roccia."}
{"id": "26989", "revid": "125078791", "url": "https://it.wikipedia.org/wiki?curid=26989", "title": "Santo Stefano di Sessanio", "text": "Santo Stefano di Sessanio \u00e8 un comune italiano di abitanti della provincia dell'Aquila in Abruzzo. Faceva parte della Comunit\u00e0 montana \"Campo Imperatore-Piana di Navelli\" ed \u00e8 compreso all'interno del Parco nazionale del Gran Sasso e Monti della Laga, costituendone di fatto una delle porte di accesso nella sua parte meridionale. Fa parte del Club dei Borghi pi\u00f9 belli d'Italia.\nGeografia fisica.\nIl borgo \u00e8 situato nell'entroterra abruzzese, nella parte meridionale del massiccio del Gran Sasso d'Italia, al di sotto della vasta piana di Campo Imperatore, in posizione panoramica verso la valle del Tirino da una parte e la bassa Conca aquilana dall'altra, ad una altitudine di poco superiore ai 1.200 m s.l.m.\nIl territorio del comune si allunga a nord lungo la piana di Campo Imperatore fino a raggiungere il gruppo del Monte Prena, la massima elevazione del comune. A nord poco sotto il paese si apre una piccola piana, sovrastata da monti, adibita alla coltivazione di patate e legumi tra cui la famosa lenticchia di Santo Stefano di Sessanio, oltre alla presenza di un piccolo lago con canneto alimentato dallo scioglimento delle nevi.\n\u00c8 raggiungibile dalla strada statale 17 svoltando in prossimit\u00e0 di Barisciano o, in alternativa, di San Pio delle Camere, oppure da Ofena-Capestrano. Da nord \u00e8 inoltre possibile arrivare al paese attraversando Campo Imperatore e superando il valico di Capo di Serre oppure da Vado di Sole (passando poi per Capo di Serre) provenendo da Castelli o Farindola. Una strada secondaria asfaltata raggiunge la parte sud-ovest di Campo Imperatore innestandosi sulla strada statale 17 bis. Transita qui un tratto della grande Ippovia del Gran Sasso.\nStoria.\nLe prime notizie di contrade comprese nel territorio comunale di Santo Stefano di Sessanio di propriet\u00e0 del monastero di San Vincenzo al Volturno le dobbiamo al \"Chronicon Vulturnense\" e risalgono all'inizio del IX secolo. La prima notizia certa dell'esistenza dell'insediamento detto Santo Stefano \u00e8 dell'anno 1239. L'opera capillare degli ordini monastici determina un aumento delle terre coltivabili, il ripopolamento delle campagne anche ad alte quote, nonch\u00e9 la nascita e il consolidamento di borghi fortificati, tanto pi\u00f9 sicuri quanto pi\u00f9 in posizione elevata.\nDal XIII secolo Santo Stefano fu compreso nel distretto feudale della baronia di Carapelle che includeva anche Carapelle Calvisio, Castelvecchio Calvisio, Calascio e Rocca Calascio. Santo Stefano segu\u00ec le vicende storiche della baronia fino al 1806, anno di abolizione della feudalit\u00e0. Il borgo divenne dominio nell'ordine delle famiglie Pagliara, Colonna, Celano, Caldora, Accrocciamuro, Piccolomini Todeschini, Del Pezzo, Cattaneo, Medici e Borbone.\nNel 1474, sotto gli Aragonesi, l'abolizione della tassa sugli animali e il riordino dei pascoli di Puglia consentono un forte sviluppo della pastorizia e della transumanza al punto che in quell'anno Santo Stefano, Calascio, Rocca Calascio e Carapelle hanno nella dogana di Puglia ben 94.070 pecore.\nCostanza, figlia unica di Innico Piccolomini, cedette la Baronia di Carapelle a Francesco I de' Medici, granduca di Toscana, nel 1579. Queste terre apparterranno ai Medici fino al 1743. In questo periodo Santo Stefano raggiunge il massimo splendore come base operativa della Signoria di Firenze per il fiorente commercio della lana \"carfagna\", qui prodotta e poi lavorata in Toscana e venduta in tutta Europa.\nNel XIX secolo con l'Unit\u00e0 d'Italia e la privatizzazione delle terre del Tavoliere delle Puglie ha termine l'attivit\u00e0 millenaria della transumanza e inizia un processo di decadenza del borgo che vede fortemente ridotta la popolazione a causa del fenomeno dell'emigrazione. Nel XXI secolo l'antico borgo sta avendo una rinascita, grazie al turismo, incentivato dalla politica dei sindaci che si sono susseguiti, grazie alla volont\u00e0 dei pochi giovani rimasti che, volontariamente, hanno dato il loro contributo alla pro-loco dalla fine degli anni sessanta fino ad oggi e grazie ai primi investimenti dei residenti. Nel 1994 \u00e8 arrivato in paese un giovane imprenditore, Daniele Kihlgren, milanese di origini svedesi, che ha acquistato gran parte del borgo per realizzarci un albergo diffuso ed ha attirato, grazie al progetto di recupero conservativo del paesaggio, delle tradizioni e degli immobili, l'interesse della stampa nazionale ed internazionale. Ci\u00f2 ha richiamato nuovi investitori, facendo sviluppare in modo considerevole tutte le attivit\u00e0 economiche della zona.\nIl 6 aprile 2009 il paese \u00e8 stato colpito dal terremoto che ha abbattuto la Torre Medicea, simbolo del borgo, e alcune abitazioni, danneggiandone molte altre. Il restauro della torre \u00e8 stato ultimato a ottobre 2021 a seguito di un intervento durato tre anni e costato circa un milione di euro.\nOrigini del nome.\nIl toponimo Santo Stefano ha assunto la specificazione \"di Sessanio\" con Regio Decreto del 21/04/1863 n. 1273. La tesi pi\u00f9 accreditata \u00e8 che essa derivi da una corruzione di \"Sextantio\", piccolo insediamento romano situato nei pressi dell'attuale abitato, forse distante sei miglia da un pi\u00f9 importante villaggio romano.\nMonumenti e luoghi d'interesse.\nBorgo medievale.\nIl borgo si \u00e8 sviluppato a partire dal XIV secolo attorno all'antico presidio fortificato della torre Medicea. La torre si presume esistesse sin dall'epoca normanna, isolata sopra un cocuzzolo, e comunicante con la torre di Rocca Calascio, quella di Castel del Monte e di Castelvecchio Calvisio. La torre di avvistamento serviva per controllare i traffici sul tratturo per Foggia, oppure per mettere in allarme la popolazione durante le invasioni nemiche del territorio. Nel XVI secolo, quando Costanza Piccolomini vendette la baronia di Carapelle al duca Francesco de' Medici, il paese gi\u00e0 in via di sviluppo, fu ornato dall'inconfondibile stile rinascimentale fiorentino, di cui la torre principale \u00e8 l'elemento principe.\nIl borgo, bench\u00e9 danneggiato dal sisma del 2009, e ancor prima da quello del 1703, \u00e8 ancora perfettamente conservato, ha la caratteristica del borgo a nido d'aquila che si avvolge con le case attaccate l'una all'altra all'altura della torre centrale, \u00e8 accessibile da ovest per mezzo di via Nazario Sauro, e da est per via del Cantone, da cui si sale alla porta medicea, che precede la Piazzetta dei Medici, con la cappella della Madonna e il Palazzo delle Logge, sede del capitano di giustizia. Il dedalo di strade, di cui si ricordano via Chiesa e via Torre, portano o a una seconda chiesa, Madonna del Ruvo, dentro le mura (chiesa madre) ed alla torre (erroneamente) Medicea. Molti passaggi sono caratteristici perch\u00e9 voltati, in parte mostranti ancora i contrafforti delle mura, che si sono fuse con le case civili.\nTorre medicea.\nTorre di avvistamento documentata nel XIV secolo e posta in cima al borgo. Si presume che esistesse gi\u00e0 prima dell'arrivo della famiglia di Francesco de' Medici, feudatario che nel 1579 acquist\u00f2 da Costanza Piccolomini la Baronia di Carapelle. La torre, prima del crollo, era alta 20 metri, a pianta cilindrica, in pietra concia locale, con delle caditoie e delle finestre per le balestre. L'intervento dei Medici permise di migliorare il passaggio di ronda con scala a chiocciola, e la sommit\u00e0, con le caditoie, i beccatelli e la merlatura a ghibellina. Crollata durante il terremoto del 2009, la sua ricostruzione \u00e8 stata ultimata a ottobre del 2021.\nChiesa Madre di Santo Stefano Martire.\nLa chiesa madre si trova fuori dalle mura, all'ingresso del cimitero, seguendo via C. Battisti. La chiesa attuale mostra un aspetto della met\u00e0 del Settecento, in quanto rifatta dopo i danni sismici del 1703, ma leggendo il portale romanico, si presume che esistesse gi\u00e0 dal XIII secolo. La chiesa mostra un impianto rettangolare con facciata quadrata all'aquilana maniera, un oculo centrale, in asse col portale inquadrato da una cornice in pietra bianca, con arco a tutto sesto, e lunetta anticamente decorata da un affresco. Il campanile laterale \u00e8 una torre quadrata con cuspide piramidale, l'abside \u00e8 semicircolare.\nL'interno, al contrario di quanto possa sembrare, \u00e8 a tre navate, conservando l'impianto storico, con la navata centrale maggiore, voltata a crociera con profondi costoloni, i pilastri hanno archi a tutto sesto, le navate laterali sono pi\u00f9 piccole, e mostrano delle tele settecentesche ritraenti le storie del martirio di Ges\u00f9 e Santo Stefano. Il capo altare invece \u00e8 prettamente barocco, decorato da fastosi pennacchi e stucchi, con la statua del santo. Vi si conservano una statua policroma della Madonna col Bambino e una di Santo Stefano.\nCappella medicea di Santa Maria delle Grazie o del Carmine.\nLa chiesa si trova in Piazza Medicea, e svolge anche le funzioni parrocchiali della chiesa di Santo Stefano, danneggiata dal sisma del 2009. La costruzione risale al XVIII secolo, e prima del 1918 aveva una facciata in pietra grezza, con un campanile a vela. In occasione del termine della Grande Guerra, \u00e8 stata posta una grande lapide con la decorazione allegoria della Vittoria alata, con una lastra di marmo centrale che mostra i nomi dei caduti. Nel 1946 \u00e8 stata posta una seconda lastra per commemorare i caduti civili della seconda guerra mondiale. Il portale di ingresso era l'unico elemento decorativo prima di realizzare il Monumento ai caduti, ed \u00e8 tipicamente barocco, seguendo lo stile romano, a timpano curvilineo spezzato. L'interno \u00e8 a navata unica, l'altare maggiore \u00e8 a cappella con architrave e nicchia e ospita la statua della Beata Vergine Maria del Carmine.\nPalazzo Mediceo \"La Bifora\" o del Capitano.\nIl palazzo pi\u00f9 grande fu costruito dai Medici come residenza signorile lungo via della Chiesa, poco distante da Piazza Medici, lungo la via della chiesa. La costruzione in pietra ha due grandi bastioni, e due finestre bifore di gusto tardo-gotico. La facciata principale \u00e8 ornata dall'elegante loggiato rinascimentale della met\u00e0 del Cinquecento, con un percorso pedonale che immette alle finestre vere e proprie o all'accesso al piano superiore.\nPorta urbica.\nSi trova a fianco la chiesa medicea, prima di arrivare a Piazza Medici. Non si sa se la porta esistesse gi\u00e0 prima dell'arrivo dei Medici, fatto sta che era il principale punto di accesso al borgo, e oggi si presenta nel restauro del XVI secolo. La porta si presenta come un blocco turrito collegato ad un'abitazione, con profondo fornice a sesto acuto, sormontato dallo stemma gentilizio dei Medici con sei bisanti: 5 palle e il giglio, posto sotto una caditoia che serviva per contrastare gli assalti gettando delle pietre dai canali. Si presume che la porta terminasse con una torre merlata a ghibellina, come accadde col rifacimento delle mura del castello di Rocca Calascio, ma oggi questa parte \u00e8 scomparsa, forse distrutta dal terremoto del 1703.\nCappella della Madonna del Lago.\nSi trova poco fuori dal centro, presso il laghetto di Santo Stefano, seguendo via Umberto I. Cappella pastorale costruita nel XVII secolo, poi ampliata, \u00e8 a navata unica, barocca, con portico sulla facciata. Danneggiata soprattutto nel portico nel 2009, \u00e8 in restauro.\nSociet\u00e0.\nEvoluzione demografica.\nDei 115 residenti, nel 2020 meno di 20 erano infratredicenni.\nEconomia.\nIl luogo ha avuto in passato una forte vocazione all'allevamento e alla pastorizia, specie di ovini, alla transumanza nonch\u00e9 all'agricoltura montana, tra cui la coltivazione di patate, ceci e lenticchie autoctone, presidio Slow Food. Attualmente una forte vocazione \u00e8 il turismo montano estivo ed invernale.\nIl borgo, in parte recuperato e restaurato dall'imprenditore italo-svedese Daniele Kihlgren e vincitore del premio \u201cItalia \u00e8 \u2013 Una bella storia di casa nostra\u201d, \u00e8 un modello turistico per cultura e artigianato \"chilometri zero\" e attrae turisti da tutto il mondo.\nLana di Santo Stefano.\nNel XVI secolo, con l'arrivo dei Medici, il commercio e la produzione di tessuti sub\u00ec un profondo rinnovamento e incoraggiamento imprenditoriale, con la tradizione che si \u00e8 mantenuta viva, grazie al recupero culturale e materiale del paese, sino ad oggi. La tessitura avviene ancora alla maniera artigianale con il telaio a mano, anzich\u00e9 impianto pi\u00f9 moderni industriali, e si caratterizza per la duttilit\u00e0, e per la variet\u00e0 di tipi e colori con cui si realizzano suddetti tessuti. La tradizione non \u00e8 mai venuta meno, poich\u00e9 abbondava, almeno sino alla met\u00e0 del Novecento, la lana di pecora, per il fatto che Santo Stefano era stazione di riposo dei pastori transumanti, che negli stazzi conducevano le pecore. Poi, per svernare, a settembre, conducevano le pecore verso le dogane di Foggia.\nCultura.\nEventi.\nFamoso come borgo medievale, il centro \u00e8 meta di eventi soprattutto d'estate, con il calendario \"Magie nel Borgo\", che prevede passeggiate ecologiche, riscoperta delle antiche tradizioni, e mostre letterarie e artistiche. Vi sono anche spettacoli e piccoli concerti."}
{"id": "26990", "revid": "123379839", "url": "https://it.wikipedia.org/wiki?curid=26990", "title": "Scontrone", "text": "Scontrone \u00e8 un comune italiano di abitanti della bassa provincia dell'Aquila in Abruzzo. Appartiene alla Comunit\u00e0 Montana Alto Sangro e Altopiano delle Cinque Miglia.\nGeografia.\nIl territorio fa parte del bacino dell'Alto Sangro.\nStoria.\nIl sito geografico su cui \u00e8 posto Scontrone risulta geologicamente interessante per le notizie che offre a partire dal periodo miocenico. Indagini condotte dall'Universit\u00e0 di Firenze e dalla Soprintendenza Archeologica di Chieti, hanno portato alla scoperta di resti di fauna diversa da quella finora conosciuta per il Miocene italiano, ma che rivela tuttavia affinit\u00e0 con la fauna miocenica del Gargano. Nel periodo sannita e poi romano le vicende del territorio di Scontrone sono strettamente legate a quelle di \"Aufidena\". Durante i lavori di costruzione della strada che collega Alfedena a Scontrone, nel maggio del 1877, vennero alla luce alla periferia di Alfedena, in contrada Consolino, alcune tombe italiche dotate di ricchi corredi funebri che portarono alla scoperta di una vasta necropoli.\nDopo le guerre sannitiche si registra una progressiva espansione delle popolazioni peligne, alleate dei romani, verso sud e quindi in direzione del corso del Sangro, il quale costituir\u00e0 in seguito un costante punto di riferimento per le divisioni territoriali che si formeranno a seguito delle invasioni barbariche. In particolare il corso del fiume diventa la linea di confine fra i ducati longobardi di Benevento, cui \u00e8 ascritta Scontrone, e di Spoleto. Le incursioni dei Saraceni, particolarmente audaci e cruente durante il X secolo, provocano la fuga delle popolazioni, organizzate in insediamenti sparsi denominate ville, verso le alture. Sorgono cos\u00ec castelli e centri fortificati, fenomeno sociale ben messo in evidenza nel \"Chronichon Vulturnensis\".\nLe elevate montagne che proteggono il territorio di Scontrone hanno da sempre influito sullo sviluppo dell'economia e della cultura del popolo che lo abitano. Nel tardo medioevo, nelle immediate vicinanze soggiorn\u00f2 quel fr\u00e0 Pietro Angelerio che torn\u00f2 diversi anni dopo, col nome di papa Celestino V. A Scontrone \u00e8 praticato il culto a San Michele Arcangelo che sostituisce quello pagano di Ercole. Con la diffusione del cristianesimo ad Ercole, nel ruolo di divinit\u00e0 prediletta dal mondo pastorale centro-meridionale, subentr\u00f2 l'Arcangelo Michele. Nella devozione popolare, egli fu rappresentato come un giovane santo-guerriero, uccisore del dragone, cio\u00e8 debellatore delle forze maligne. In sostanza, dunque, anch'egli un eroe cultuale come l'Ercole precristiano.\nLa strettissima analogia iconografica che collega le due divinit\u00e0 dimostra come nella religiosit\u00e0 popolare abruzzese il culto di Ercole si sia conservato pressoch\u00e9 intatto, semplicemente subentrando nella nuova cornice rituale cristiana e trasferendo sull'Arcangelo Michele gli attributi propri della divinit\u00e0 precedente, infatti, l'iconografia rimarr\u00e0 simile. L'origine del toponimo, alquanto incerta fino a pochi anni fa, \u00e8 stata di recente ben messa in luce dall'Istituto di Glottologia dell'Universit\u00e0 di Chieti. Si tratta probabilmente di un antroponimo di origine germanica, probabilmente longobarda, dato il culto locale per Sant'Angelo, indicante possessore del territorio e cio\u00e8 ex Guinterio, Squinterio con formazione dell'aggettivo prediale Squinteriano e infine Squintrione.\nDurante i terribili anni della seconda guerra mondiale Scontrone e i suoi abitanti si trovano proprio sulla Linea Gustav, la linea del fronte che separava l'esercito tedesco da quello anglo-americano. Nel 1968, il paese ha fatto da set televisivo allo sceneggiato della Rai \"Il segreto di Luca\" di Ottavio Spadaro, basato sull'omonimo romanzo di Ignazio Silone.\nScontrone \u00e8 stato duramente colpito dai terremoti, a partire da quello del 3 novembre 1706 fino al pi\u00f9 recente dell'11 maggio 1984, che ha avuto come epicentro l'Alto Sangro e ha provocato danni ingenti in tutta l'area del Parco Nazionale d'Abruzzo, Lazio e Molise. Tuttavia il paese ha saputo guarire subito le ferite causate dall'ultimo sisma e oggi appare nella sua veste consueta.\nMonumenti e luoghi di interesse.\nSito paleontologico di Scontrone.\nIl Centro di Documentazione Paleontologico \u00e8 dedicato al sito fossilifero situato a circa 1180 metri s.l.m. sulle pendici del Monte Greco, posto a nord dell'abitato di Scontrone.\nIl sito, scoperto nel 1991 da un abitante del luogo, si caratterizza per l'eccezionale presenza di ossa e denti di vertebrati terrestri concentrati in calcareniti e marne del Tortoniano inferiore (Miocene superiore), databili attorno a 10 milioni di anni fa.\nI reperti fossili di Scontrone appartengono prevalentemente a resti di artiodattili primitivi e a rettili, quali coccodrilli e tartarughe palustri. \u00c8 inoltre presente un insettivoro gigante.\nI resti si sono accumulati in ambienti di pianura costiera, canale di marea, palude e laguna periodicamente soggetti a tempeste, in condizioni di clima caldo umido subtropicale. Il particolare ambiente di deposizione e le condizioni venutesi a creare dopo il seppellimento hanno favorito la conservazione e successiva fossilizzazione dei resti ossei.\nLa fauna di Scontrone \u00e8 molto bizzarra, ma non \u00e8 unica. Una compagine molto simile, seppure pi\u00f9 recente, fu rinvenuta negli ultimi anni '70 dello scorso secolo nel Gargano, in Puglia. \u00c8 dunque lecito parlare di una comunit\u00e0 apulo-abruzzese.\nI componenti senz'altro pi\u00f9 curiosi di questa fauna sono gli artiodattili. Tutti i ruminanti di Scontrone e del Gargano appartengono alla famiglia degli Hoplitomerycidae e al genere \"Scontromeryx\". Questa famiglia si distingue da altri artiodattili sia per il fatto che alcuni dei suoi rappresentanti avessero il cranio munito di quattro corna, di un unico corno centrale o di canini superiori a zanna (da cui il nome del genere, che significa infatti \"ruminanti armati\"), sia per alcune singolari saldature tra le ossa dei loro arti posteriori.\nNel corso degli anni sono state recuperate moltissime ossa di hoplitomericidi, fra le quali numerose mandibole, denti isolati, frammenti di cranio ed altre parti dello scheletro. Il campione, al momento, attesta la presenza di sei diverse specie, che hanno la caratteristica di condividere molti tratti morfologici, pur essendo nettamente differenziate in termini di struttura dentaria e proporzioni degli arti. Le sei specie sono dunque derivate da uno stesso ceppo progenitore, ma esprimono anche l'adattamento ad ambienti diversi, relativamente ampi, compresi in un'area abbastanza estesa.\nLa presenza di tartarughe palustri e di coccodrilli conferma la presenza di acqua, sia dolce che salmastra, e di un clima caldo umido subtropicale. Alcuni frammenti di guscio di tartaruga appartengono a \"Mauremys\", un genere attualmente estinto in Italia, ma che sopravvive ancora nelle penisole Iberica e Balcanica, nonch\u00e9 in aree extraeuropee. L'ultima scoperta, di grandissimo valore scientifico, \u00e8 quella di due denti di insettivoro gigante primitivo, \"Deinogalerix\", che significa \u201cPorcospino terribile\u201d.\nL'insieme delle informazioni paleontologiche e geologiche indica che le faune terrestri abbiano colonizzato l'area provenendo dall'Europa centrale, passando dai Balcani ed infine raggiungendo l'antica terra apulo-abruzzese attraverso una striscia di terra temporaneamente emersa tra la Dalmazia, le Tremiti ed il Gargano, nel tardo Oligocene cio\u00e8 circa 29 milioni di anni fa. La presenza, durante il Miocene superiore, di ungulati ed insettivori simili in Abruzzo e in Puglia porta a ipotizzare l'esistenza di un'antica terra emersa apulo-abruzzese.\nMa i diversi adattamenti espressi da tutte queste specie indicano che la bioprovincia apulo-abruzzese era caratterizzata da condizioni ambientali molto varie e/o che fosse un arcipelago formato da ampie isole.\nLe ricerche indirizzate a chiarire i modi di formazione dei giacimenti fossiliferi sono note come analisi \u201ctafonomiche\u201d. La \u201cTafonomia\u201d comprende l'insieme dei processi cui sono esposti i resti organici dal momento della morte a quello della loro eventuale fossilizzazione.\nNel caso di Scontrone \u00e8 stata quindi avviata un'accurata indagine tafonomica per scoprire come si \u00e8 originato l'accumulo di ossa. I risultati delle indagini hanno consentito di accertare che i resti non sono in giacitura primaria. In altri termini, sarebbero stati riesumati per erosione marina da un primo seppellimento, risedimentati e risepolti. L'analisi paleobiologica sui resti, soprattutto su quelli degli hoplitomerycidi che sono i pi\u00f9 numerosi e che quindi forniscono un maggior numero di evidenze, ha rivelato che gli individui sono stati uccisi tutti insieme da un evento catastrofico.\n\u00c8 plausibile che siano stati investiti da un'alluvione fluviale e che le carcasse siano state poi sepolte nei sedimenti accumulati dalla stessa inondazione in prossimit\u00e0 dell'estuario. Nei sedimenti alluvionali le carcasse sarebbero quindi state ridotte in scheletro dai processi di decomposizione. Questo avveniva quando il mare stava gradatamente avanzando sulle terre emerse. Perci\u00f2, dopo un brevissimo tempo geologico, il\nmare avrebbe progressivamente eroso i depositi alluvionali, scompaginando gli scheletri che vi erano contenuti, liberando a una a una le ossa\ne concentrandole nell'area tidale.\nQui i resti avrebbero trovato la loro definitiva sepoltura e avrebbero subito i processi di fossilizzazione che ne hanno assicurato la conservazione fino ai nostri giorni. Nell'ambiente tidale, il progressivo apporto di sedimenti comport\u00f2 il totale seppellimento dei resti ossei che fino a quel momento erano stati protetti all'interno dei depositi alluvionali del loro primo seppellimento. Ebbero cos\u00ec inizio i processi che portarono alla pietrificazione delle ossa e quindi alla loro \u201cfossilizzazione\u201d. Con il procedere della sedimentazione, mentre si instaurarono anche nuovi ambienti, aument\u00f2 il peso al di sopra dello strato contenente i resti di vertebrati, con conseguente costipazione degli stessi. Le acque interstiziali presenti all'interno del sedimento apportarono sostanza minerale che dapprima impregn\u00f2 i resti ossei ed in seguito arriv\u00f2 a sostituire anche la sostanza ossea stessa, determinandone la pietrificazione.\nCon il passare del tempo geologico i sedimenti litificati degli antichi fondali della laguna di Scontrone furono sollevati e andarono a costituire il versante del rilievo montuoso a ridosso del paese. L'erosione che modell\u00f2 il versante port\u00f2 alla luce alcune porzioni degli strati fossiliferi di Scontrone. Questo ne ha permesso la fortuita scoperta. Con lo scavo e gli studi i paleontologi possono quindi ricostruire la storia di quegli antichi protagonisti.\nIl Centro di Documentazione \u201cHoplitomeryx\u201d nasce per valorizzare e divulgare le conoscenze scientifiche acquisite dalle ricerche condotte nel giacimento paleontologico. La prima esposizione risale al 2003. Nel 2006 la struttura museale \u00e8 stata rinnovata negli spazi espositivi, dotata di una postazione multimediale dove \u00e8 possibile approfondire i temi illustrati nel museo e arricchita con un diorama di grande suggestione che ricostruisce gli antichi ambienti miocenici di Scontrone.\nNel 1993 il sito \u00e8 stato dichiarato di particolare interesse scientifico e vincolato dal Ministero per i Beni e le Attivit\u00e0 Culturali, ai sensi della ex Legge 1089/39 oggi D.Lgs. 42/2004."}
{"id": "26992", "revid": "1748167", "url": "https://it.wikipedia.org/wiki?curid=26992", "title": "Scurcola Marsicana", "text": "Scurcola Marsicana \u00e8 un comune italiano di abitanti della provincia dell'Aquila in Abruzzo, elevato a citt\u00e0 con decreto del presidente della Repubblica del 14 febbraio 2011.\nGeografia fisica.\nTerritorio.\nIl centro della Marsica \u00e8 situato ai piedi del monte San Nicola non distante dal margine nord-occidentale dell'alveo del Fucino, a 700 , estendendosi su una superficie di oltre 3.000 ettari. Il paese antico domina sui piani Palentini, teatro nel Medioevo della battaglia di Tagliacozzo. In alcuni periodi dell'epoca preistorica e in periodi successivi di piena, l'area palentina e il lago Fucino formavano un unico specchio d'acqua.\nClima.\nNel periodo 1951-2000 la temperatura media annua \u00e8 di 10,3\u00a0\u00b0C con una media di 123 gelate. Il mese pi\u00f9 freddo \u00e8 gennaio con una media di 1,8\u00a0\u00b0C e il pi\u00f9 caldo \u00e8 agosto con 19,2\u00a0\u00b0C. La temperatura pi\u00f9 bassa \u00e8 di \u201325,0\u00a0\u00b0C. La temperatura pi\u00f9 alta del periodo 1951-2000 \u00e8 di 41\u00a0\u00b0C. La stagione pi\u00f9 piovosa \u00e8 l'autunno, seguita dall'inverno e dalla primavera. Sono presentati di seguito i valori climatici medi di riferimento ufficiali per Scurcola Marsicana pubblicati dall'ARSSA.\nOrigini del nome.\nL'etimologia di Scurcola sarebbe legato al termine latino \"Excubiae\" e in seguito a quello longobardo \"Sculk\". Entrambi i termini hanno significato di \"sentinella\", \"guardia\", pertinente rispetto alla posizione del centro posto su un'altura che domina le direttrici confluenti verso l'antico lago Fucino, da Roma ad ovest, dalla costa adriatica ad est, dalla Sabina a nord attraverso il Cicolano e la valle del Salto, infine dalla Campania a sud attraverso la valle Roveto e i Piani Palentini.\nIn epoca longobarda, i termini \"sculka\" e \"sculcula\" appaiono nell'editto di Rotari del 643 e, successivamente, nella normativa del re longobardo Rachis datata tra il 744 e il 749. Gli omofoni toponimi si ritrovano nei territori di Sgurgola, Celano e Cugnoli, alla foce del fiume Vomano, e nella valle del Tirino.\nStoria.\nOrigini.\nLe prime tracce di un abitato nel territorio scurcolano risalgono all'et\u00e0 del bronzo e successiva et\u00e0 del ferro, come da ricerche degli anni ottanta, con la necropoli dell'et\u00e0 del ferro sita nei pressi del fiume Imele-Salto che scorre nei pressi dell'abitato; si tratta di tombe a tumulo in cui sono stati ritrovati una serie di oggetti in ferro e bronzo, quali fibule, spade e pettorali (conservate presso il museo archeologico nazionale d'Abruzzo di Chieti). La presenza di questa grande necropoli testimonia l'esistenza di un villaggio posto alla sommit\u00e0 del monte San Nicola, che sovrasta il borgo attuale.\nNel periodo preromano la zona era popolata da genti eque in perenne conflitto con i confinanti Marsi il cui territorio si estendeva intorno al lago del Fucino, poco distante da Scurcola. La scarsit\u00e0 delle risorse e la presenza di una fertile piana (Piani Palentini) erano alla base di questi contrasti.\nEt\u00e0 romana.\nNel momento in cui Roma emergeva tra le citt\u00e0-stato latine, per assurgere al ruolo di guida delle genti italiche, si scontr\u00f2 anche con gli Equi che assoggett\u00f2 in diverse campagne militari; nel territorio equo, sul confine di quello marso, realizz\u00f2 la colonia di Alba Fucens, mentre il territorio scurcolano venne inserito nell\"'Ager publicus aequicolanus\", riconducibile al contemporaneo Cicolano, data la vicinanza geografica e di relazioni con la valle del Salto. Nell'occasione il territorio di Scurcola fu inserito nella centuriazione albense realizzata a seguito della costituzione della colonia latina di Alba Fucens.\nDurante la Guerra sociale Roma combatt\u00e9 con i suoi ex alleati italici dall'89 al 91 a.C., mentre gli italici furono gi\u00e0 assoggettati nel 304 a.C. al termine della seconda guerra sannitica e, i Marsi, nel 294 a.C. dopo la ribellione contro l'istituzione della colonia latina di Carsioli. L'agognata cittadinanza fu raggiunta dopo la guerra sociale, con essa inizi\u00f2 il processo di romanizzazione del popolo. Alba Fucens non partecip\u00f2 alla \"lega italica\" e sub\u00ec quindi le devastazioni ad opera delle truppe marse insorte che assediarono e distrussero la colonia romana. Durante l'epoca imperiale, e soprattutto nel tardo impero, ci fu una proliferazione di ville di campagna, conseguentemente all'abbandono dell'Urbe da parte dei ceti privilegiati.\nMedioevo.\nCon la fine dell'Impero romano d'Occidente la zona fu dapprima soggetta alle lotte tra Goti e Bizantini e poi soggetta ai Longobardi all'interno del ducato di Spoleto, passato poi al Sacro Romano Impero di Carlo Magno. A questo periodo risalgono le tracce certe del borgo antico di monte San Nicola; si trattava quasi probabilmente di un posto di guardia sopra l'originario tratto della via Valeria, strada realizzata in epoca romana.\nNell'XI secolo l'area territoriale di Scurcola fu annessa al Regno di Sicilia sotto dominio normanno. A questo periodo risale il primo castello di Scurcola, una torre (forse di epoca pi\u00f9 antica) circondata da una cerchia di mura e successivamente inglobata nel castello di forma pentagonale. Risale intorno all'anno mille l'edificazione di una delle pi\u00f9 antiche chiese della Marsica, la pieve di Sant'Egidio, lungo il tragitto dell'antica via Tiburtina Valeria, arteria utilizzata dai pellegrini per raggiungere Roma. Quando l'Italia meridionale divenne possedimento della casata sveva la regione conobbe un periodo di stabilit\u00e0 e di crescita economica; il borgo a ridosso del fortilizio si ingrand\u00ec e si svilupparono le attivit\u00e0 agricole ed artigianali.\nNel 1268 la zona divenne il teatro della battaglia di Tagliacozzo, scontro finale tra svevi e Angioini per la conquista del sud: proprio nei piani Palentini sotto il villaggio di Scurcola si svolse l'atto finale che port\u00f2 alla sconfitta della dinastia tedesca da parte di quella francese; qui infatti si affrontarono Corradino di Svevia e Carlo I d'Angi\u00f2, il quale, con un'abile mossa della sua cavalleria, sconfisse l'esercito avversario. In seguito alla vittoria Carlo d'Angi\u00f2 fece decapitare lo sconfitto Corradino nella piazza del Mercato di Napoli. Nello stesso anno Carlo I trasfer\u00ec la capitale del Regno di Sicilia da Palermo a Napoli che, all'epoca, era la citt\u00e0 principale della Terra di Lavoro. Da questo momento in poi il territorio scurcolano, come tutta l'Italia meridionale, pass\u00f2 sotto il dominio angioino. A questo periodo risale la grande abbazia cistercense di Santa Maria della Vittoria, di cui restano i ruderi dei Piani Palentini e la statua lignea di arte francese della Vergine Maria, secondo alcuni studiosi risalente al Quattrocento.\nLa zona fu quindi controllata dai monaci francesi e dalla famiglia De Ponte (ramo dei Berardi della contea di Celano), che ricevette dai re una serie di privilegi. Lo stemma della famiglia, con la dicitura \"Sculcule\", \u00e8 il simbolo del comune di Scurcola Marsicana.\nEt\u00e0 moderna.\nLa storia di Scurcola rest\u00f2 legata alle sorti della Marsica fino al XVI secolo, quando nella regione inizi\u00f2 ad inserirsi la famiglia romana degli Orsini, la quale aveva come obiettivo quello di estendere le propriet\u00e0 dallo Stato Pontificio a quello del Regno di Napoli. Questo \u00e8 il periodo in cui il vecchio castello fu inglobato nella nuova rocca, realizzata secondo i nuovi canoni costruttivi, per resistere meglio agli assedi fatti anche con l'uso delle prime armi da fuoco.\nCon l'arrivo degli Orsini presto si ebbe anche la penetrazione dell'altra importante famiglia romana, i Colonna, la quale entr\u00f2 ben presto in conflitto con quella. Pi\u00f9 volte la Rocca pass\u00f2 da una famiglia all'altra per rimanere infine saldamente ai Colonna fino al XIX secolo. Nel frattempo la situazione dell'abbazia andava peggiorando: i contrasti tra i potenti del luogo, le carestie e le pestilenze determinarono la rovina di quello che era considerato da tutti il pi\u00f9 grande esempio di gotico cistercense francese d'Italia.\nAlla fine del XVI secolo e gli inizi del XVII secolo nel paese furono realizzate una serie di grandi opere: la chiesa della Santissima Trinit\u00e0, in stile controriformista, riccamente decorata nel corso dei secoli e restaurata negli anni Duemila, con la sua splendida scalinata barocca; la chiesa di Sant'Antonio da Padova facente parte dell'ex convento dei terzisti, con interni barocchi; la nuova chiesa di Maria Santissima della Vittoria, posta a ridosso della Rocca Orsini, sopra l'abitato.\nTra il XVII e il XVIII secolo la vita della piccola comunit\u00e0 agropastorale scurcolana fu scandita solo dal duro lavoro e dalle carestie che spesso imperversarono nella regione anche a causa del passaggio dei numerosi eserciti.\nEt\u00e0 contemporanea.\nPochi mesi prima della proclamazione del Regno d'Italia avvennero a Scurcola e nei Piani Palentini gravi scontri tra le truppe filo-borboniche e quelle filo-piemontesi. Il 13 gennaio 1861, i piemontesi subirono a Tagliacozzo una pesante sconfitta perdendo 23 uomini. Costretti a ritirare verso Avezzano si riorganizzarono occupando con una compagnia Magliano de' Marsi. Giunti a Scurcola con una seconda squadra militare i piemontesi prima respinsero l'attacco borbonico e dal 22 gennaio, coadiuvati dai rinforzi giunti da Avezzano e Magliano, diedero vita all'accerchiamento del nemico e al successivo rastrellamento. Il 23 gennaio vennero catturati 366 uomini che rinchiusi nella cappella delle Anime Sante furono condannati alla fucilazione. Dopo 89 esecuzioni arriv\u00f2 l'ordine di bloccare immediatamente le condanne a morte. I 277 superstiti furono destinati prima ad Avezzano e poi presso il tribunale militare dell'Aquila, dove non \u00e8 sicuro che tutti arrivarono in vita.\nMolti marsicani si aggregarono alle formazioni del brigantaggio postunitario, aderendo in particolare alla banda Mancini (un appartenente a questa banda fu Ciavarella Luigi di Scurcola Marsicana che venne fucilato a Luco dei Marsi il 6 aprile 1862) e alla banda di Luigi Alonzi detto Chiavone. Il fenomeno del brigantaggio postunitario abruzzese cesser\u00e0 dopo la terza guerra d'indipendenza italiana e con la presa di Roma del 1870.\nIl terremoto della Marsica del 1915 caus\u00f2 gravi danni e numerose vittime pari al 15% della popolazione.\nOnorificenze.\nIl comune di Scurcola Marsicana si fregia del titolo di citt\u00e0.\nCultura.\nEventi.\nDurante l'estate si svolge il premio internazionale D'Angi\u00f2, kermesse itinerante riservata alla cultura e allo spettacolo a cui partecipano esponenti del mondo della cultura di fama nazionale.\nEconomia.\nTurismo.\nScurcola Marsicana fa parte dell'associazione nazionale \"Borghi autentici d'Italia\".\nInfrastrutture e trasporti.\nStrade.\nDa Roma, L'Aquila, Avezzano e Pescara il centro \u00e8 raggiungibile attraverso l'autostrada A25 Torano-Pescara uscendo al casello di Magliano de' Marsi, direzione Scurcola-Tagliacozzo lungo la strada statale 5 Via Tiburtina Valeria.\nFerrovie.\nLa ferrovia Roma-Pescara attraversa il comune di Scurcola Marsicana servendolo con due stazioni: lo scalo principale e la stazione di Cappelle-Magliano.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Scurcola Marsicana dal 1985 ad oggi.\nSport.\nCalcio.\nLa squadra di calcio, \"Polisportiva calcio Scurcola Marsicana\", ha militato nei tornei dilettantistici abruzzesi. Nel 2017 la societ\u00e0 si \u00e8 unita con quella della vicina Cappelle dei Marsi costituendo il sodalizio denominato \"Marsicana S.C.\""}
{"id": "26993", "revid": "124552894", "url": "https://it.wikipedia.org/wiki?curid=26993", "title": "Secinaro", "text": "Secinaro (\"Secinere\" in dialetto locale) \u00e8 un comune italiano di abitanti della provincia dell'Aquila in Abruzzo. Fa parte della Comunit\u00e0 montana \"Sirentina\", della quale \u00e8 sede. Il suo territorio ricade all'interno del Parco Regionale del Sirente-Velino.\nGeografia fisica.\nTerritorio.\nCentro agricolo della Valle Subequana, addossato alle pendici nord-orientali del monte Sirente, interrotto a mezza costa da un vasto altipiano carsico (\"Prati del Sirente\"), lungo una strada (S.P. 11 Sirentina) che sale al vicino altopiano delle Rocche. L'abitato digrada verso il solco inciso da un subaffluente di destra dell'Aterno.\nIl suo territorio \u00e8 tornato di recente alla ribalta per via di un \"campo di crateri\" a cui si attribuisce un'origine meteoritica. Il pi\u00f9 grande dei crateri misura 140 metri di diametro e ospita un lago; l'origine del campo di crateri \u00e8 ancora controversa in quanto alcuni studiosi ritengono che il lago sia di origine antropica e che si tratti di un abbeveratoio per greggi, altri che sia di origine vulcanica. Le altre strutture, con diametri decrescenti dai 20 metri ai 2 metri, sono totalmente colmate e normalmente invisibili, possono essere viste solo al momento dello scioglimento delle nevi con un'illuminazione solare radente. Di certo il laghetto non \u00e8 una struttura carsica e la sua formazione in epoca storica \u00e8 confermata anche dai test al radiocarbonio, ma sono ancora necessari studi geologici per accertare l'origine di tutte le strutture.\nA giudizio del filologo Felice Santarelli, il toponimo \"Secinaro\" deriverebbe da Cecina-ara nel senso di altare dedicato alla dea Cecina, ma la tradizione orale del luogo fa invero riferimento ad una dea \"Secina\" o \"Sicinna\".\nStoria.\nPreistoria e periodo italico.\nI reperti pi\u00f9 antichi datano al Paleolitico superiore e precedono, in ordine cronologico, quelli dell'et\u00e0 del Rame e del Ferro. Gli scavi tuttora in corso in contrada Cerrenzana, lungo la provinciale per Castelvecchio Subequo, hanno ad esempio restituito un sito archeologico in cui sono riemersi tre differenti livelli stratigrafici corrispondenti ad altrettante epoche dell'antichit\u00e0:\nI reperti di epoca italica sono assai pi\u00f9 numerosi e si trovano per lo pi\u00f9 conservati nella sede del locale municipio, nel Museo Nazionale dell'Aquila e in quello di Chieti. Il territorio di Secinaro, analogamente al resto della Valle Subequana, si trovava anticamente attestato nell'area di competenza degli antichi Peligni Superequani che, a completamento del processo di romanizzazione, venne inclusa nella Regio IV Augustea. Il processo di romanizzazione del territorio ebbe inizio nel IV secolo a.C. con la stipula dei patti paritari tra Roma e le popolazioni italiche, ma giunse a definitivo compimento solo al termine della guerra sociale del I secolo a.C. In tale occasione, dopo la sconfitta della lega italica e la perdita di Corfinium, gli abitanti della Valle Subequana divennero a tutti gli effetti cittadini romani.\nUn testo epigrafico del I secolo a.C. proveniente dalla localit\u00e0 \"La Ira\" fa riferimento ad un \"iter paganicam\", probabilmente un antico percorso tratturale che doveva connettere perpendicolarmente il Tratturo Celano-Foggia col Tratturo L'Aquila-Foggia secondo la direttrice Goriano Sicoli-Paganica (Statulae - pagus o vicus Fuficulanus). L'iter in questione fu probabilmente finanziata dai pagi - ciascuno per il proprio tratto di competenza territoriale - in cambio di una parte dei proventi della transumanza che il fisco di Roma riscuoteva nei pressi di \"Peltuinum\" (Prata d'Ansidonia) in occasione del censimento annuale delle greggi. Probabilmente i pagi contribuivano a convogliare le greggi nel punto censuario affinch\u00e9 i pastori transumanti non potessero esimersi dal pagar dazio ai Romani e questi ultimi remuneravano forse l'investimento dei pagi con una compartecipazione al gettito erariale sulla base del numero di capi transitati. Appare quantomeno suggestiva una lettura in questo senso della locuzione \"ex p[ecunia] s[ua]\" che compare nel cippo secinarese anzich\u00e9 immaginare una \"p[agi] s[ententia]\" che non sembra oltretutto costituire provvedimento amministrativo tipico dei pagi superequani.\nDal testo dell'iscrizione si evince che l'opera fu curata da un collegio di tre magistri. Un'altra epigrafe secinarese riferisce di una fontana collaudata da un collegio di tre edili.\nL'esegesi delle fonti epigrafiche superequane induce a sospettare che le magistrature italiche abbiano cessato le loro funzioni a partire dalla met\u00e0 del I secolo a.C., in concomitanza con l'istituzione del municipium romano di Superaequum, per essere sostituite dai duoviri di diritto romano. L'istituzione del municipium rappresenta la tappa finale di un lunghissimo processo di romanizzazione che ebbe inizio verso la fine del V secolo d.C.. Tale processo sub\u00ec un'accelerazione improvvisa in concomitanza con la fine della seconda guerra Sannitica, episodio militare in cui i Romani compresero a pieno l'importanza del controllo militare dell'Abruzzo interno per un disegno di egemonia peninsulare.\nEt\u00e0 municipale.\nLa tradizione letteraria vuole che i resti del \"municipium\" siano da ubicare sul pianoro di Macrano in Castelvecchio Subequo. Lo stato delle conoscenze attuali non consente un'ubicazione precisa di \"Superaequum\" e basti pensare che resti completi di cinte murarie, reti fognarie o altri indizi utili a localizzare e circoscrivere il presunto nucleo urbano del \"municipium\" non sono ancora tornati alla luce. Macrano \u00e8 la localit\u00e0 in cui sono tornate alla luce iscrizioni relative al \"pagus Vecellanus\" (dunque un insediamento che gli stessi Romani definiscono \"pagus\" in una pubblica iscrizione di et\u00e0 municipale).\nTroviamo i Superequani attestati epigraficamente in tre iscrizioni (due localizzate in Castelvecchio Subequo e una in Secinaro). Il testo dell'iscrizione secinarese menziona la \"civitatis superaequanorum\". Il processo di municipalizzazione di \"Superaequum\" si realizz\u00f2 nella tarda et\u00e0 cesariana se non augustea e, comunque, pi\u00f9 tardi rispetto ai due municipi peligni di \"Corfinium\" e \"Sulmo\". L'argomento principale a favore di una ritardata municipalizzazione di \"Superaequum\" \u00e8 costituito da una serie di iscrizioni localizzate nei territori di Castel di Ieri, Castelvecchio Subequo, Gagliano Aterno e Molina Aterno in cui risulta attestata la presenza di duoviri municipali (il duovirato \u00e8 la forma di governo tipica dei municipia creati dopo la riforma amministrativa di Giulio Cesare).. \nIl testo di un'iscrizione secinarese menziona i quattruoviri, magistrati di diritto romano notoriamente attestati a \"Corfinium\" e \"Sulmo\" ma assenti a \"Superaequum\" (non a caso Mommsen sospettava che l'iscrizione in questione fosse giunta a Secinaro da Corfinio).\nAlcuni autori contemporanei, partendo dal presupposto che l'iscrizione secinarese data al periodo di Aureliano, hanno immaginato che il quattuorvirato possa essersi sostituito al duovirato nella tarda et\u00e0 imperiale. Cosicch\u00e9 non vi sarebbe necessit\u00e0 di espungere l'iscrizione secinarese dal corpus delle iscrizioni latine di \"Superaequum\".\nNon mancano reperti che tradiscono possedimenti territoriali della stessa casa imperiale. Un'iscrizione latina proveniente da contrada \"La Ira\" in Secinaro \u00e8 dedicata a Scribonia, seconda moglie dell'imperatore Ottaviano Augusto da lui stesso ripudiata dopo la nascita di Giulia. L'imperatrice Livia, raffigurata con acconciatura classicheggiante, \u00e8 raffigurata in una scultura che potrebbe provenire, stando alla tradizione popolare, da un arco situato al passo di Forca Caruso. A questo stesso arco leggendario, topograficamente collocabile lungo la linea di confine tra Peligni e Marsi, sarebbe da riferire la testa marmorea dell'imperatore Tiberio, scultura che i frati di Castelvecchio Subequo hanno custodito nel chiostro del convento di S. Francesco fino a pochi decenni or sono. Particolarmente interessante \u00e8 anche la statua (ormai scomparsa ma simile a quella dell'Augusto loricato proveniente dalla Villa di Livia in Prima Porta e custodita oggi nei Musei Vaticani) che raffigura il cavaliere Caio Scaefio Pollio, prefetto quinquennale e militare inviato da Tiberio a \"Superaequum\" per trasformare la Valle Subequana nella fucina della cavalleria romana.\nMedioevo e Rinascimento.\nDopo il crollo dell'Impero mancano informazioni sugli sviluppi di questa zona e l'ultima testimonianza in ordine di tempo prima del Medioevo \u00e8 rappresentata dalla piccola catacomba cristiana di Castelvecchio Subequo edificata nel IV secolo d.C. Allo stesso secolo data anche un piatto di lenticchie carbonizzato, indizio eloquente di un pasto preparato e mai pi\u00f9 consumato, che rappresenta l'ultima testimonianza del vicus di contrada Campo Valentino a Molina Aterno. A partire dalla fine del IV secolo d.C. si assiste all'abbandono dei pagi e dei vici superequani da parte delle rispettive comunit\u00e0 locali. Al IV-V secolo d.C. data inoltre l'origine dell'ormai celebre \"formazione geologica\" ubicata sui \"Prati del Sirente\" che, dopo aver sonnecchiato nell'indifferenza generale per lunghissimo tempo, \u00e8 finita improvvisamente al centro di un'accesa disputa accademico-mediatica intorno alla sua natura.\nTra la fine del IV e gli inizi del V secolo d.C. il territorio della Valle Subequana entr\u00f2 nella diocesi di Valva, diocesi che confluir\u00e0 nel Ducato di Spoleto a seguito dell'occupazione longobarda dell'Abruzzo. L'Alto Medioevo \u00e8 un periodo caratterizzato da un buio storico piuttosto fitto. Troviamo a Secinaro un piccolo nucleo stanziale in contrada Castello (dove sorge l'attuale chiesa di San Nicola di Bari) e un secondo villaggio in pietra nei pressi dell'attuale localit\u00e0 La Villa (trattasi della medioevale \"Longanum\"). Sappiamo che la Bolla Corografica di Papa Onorio III risalente al 1223 riporta i nomi di due centri abitati in questo territorio: \"Secenalis\" e \"Longanum\" e che la successiva bolla di Lucio III menziona nove chiese in \"Secenaro\": \"S. Marie de Rosis\", \"S. Nicolai\", \"S. Egidii\", \"S. Juste\", \"S. Quirici\", \"S. Johannis\", \"S. Gregorii\", \"S. Theodori\" e \"S. Marie\". Quest'ultima, in particolare, potrebbe coincidere con la chiesetta di Santa Maria della Valle, il cui rudere \u00e8 tuttora visibile in localit\u00e0 La Villa e al cui interno si possono osservare tracce di un affresco distrutto a colpi di piccone probabilmente dagli Iconoclasti.\nLe successive notizie scritte datano al 1076, anno in cui il conte valvense di Gagliano Teodino don\u00f2 al monastero di Farfa il suo feudo di Secinaro unitamente a quelli di Cocullo, Molina Aterno e Goriano Valli (all'epoca Goriano Valli costituiva frazione di Molina Aterno). Nel XII secolo, in epoca normanna, il territorio entr\u00f2 a far parte del regno di Sicilia. Dopodich\u00e9 le vicende storiche si susseguono in modo convulso e disordinato. Nel 1111 era Signore di \"Sesenale\" tal Berardo figlio di Rainaldo, presente ad una convenzione tenutasi in questo anno nell'Isola della Pescara presso il monastero di San Clemente a Casauria per ridefinirne le competenze territoriali e probabilmente qui convocato in quanto legato alla dinastia del Conti di Valva di cui doveva essere consanguineo. Nel 1143 Rainaldo conte di Celano, figlio di Crescentius, avendo riconosciuta la sovranit\u00e0 di re Ruggiero, fu nominato titolare della nuova contea di Celano e divenne dunque feudatario anche di Secinaro. Nel 1173 nel Catalogo dei Baroni compilato sotto re Guglielmo, si dice che Rainaldo conte di Celano avesse concesso in feudo al fratello Ruggiero Goriano di Valva e \"Sichenale\". Sotto il regno di Federico II, il quale fece costruire l'acquedotto medioevale di Sulmona e fond\u00f2 la citt\u00e0 di Aquila, non si hanno notizie riguardanti il territorio di Secinaro. Apprendiamo invece che nel 1332 il castello di Secenale divenne feudo dei Conti di Celano, andando in assegnazione a Ruggero II, figlio di Tommaso e di Isabella. Nel 1391 Antonio, figlio di Ruggiero II, usurper\u00e0 al padre la contrada Castello di Secinaro con le relativa fortezza.\nNel 1451, sotto Lionello Accorciamuro (marito di Iacovella contessa di Celano), \"Secenara\" faceva ancora parte della contea di Celano e nel 1484 Restaino IV Cantelmo, per la sua fedelt\u00e0 alla corona, ricevette dal re Ferdinando la nomina di Giustiziere della Terra di Secinaro. Sappiamo inoltre che nel 1496 gli abitanti di Secinaro chiesero e ottennero da Ferdinando I d'Aragona la liberazione, senza pagamento, dei prigionieri fatti nei tempo delle ribellioni del Regno. Nel 1492, da una lettera al duca di Amalfi, si apprende che il conte di Celano dovette intervenire per sopire le rappresaglie intercorse tra le genti di Goriano Valli e quelle di Secinaro. Tali sconfinamenti avvennero probabilmente durante l'estate, quando il laghetto di Tempera situato in territorio di Goriano Valli rimane solitamente a secco d'acqua e gli armenti giungono ad abbeverarsi nella localit\u00e0 chiamata L'Acqua, situata a ridosso dell'attuale Chalet di Secinaro. Nel 1505 si registra una nuova lite con gli abitanti di Gagliano, lite avviata dai Secinaresi per vedersi garantito l'accesso agli abbeveratoi ubicati nella piana di Canale. Costanza Piccolomini, duchessa di Amalfi, si preoccup\u00f2 in prima persona di risolvere la controversia insorta tra i suoi vassalli e sugger\u00ec di comporre la questione in modo pacifico all'interno di un collegio a composizione paritaria. Il collegio riconobbe ai secinaresi il diritto di continuare a transitare nella piana di Canale \"come per il passato\" ma con \"le sole bestie da soma\"..\nNel 1527, ai tempi di Carlo V, il comune di Secinaro viene ancora nominato nelle fonti scritte sia come \"Secinara\" sia come \"Secenara\". All'epoca si contavano appena 140 fuochi (circa 500 anime) e il castello doveva essere caduto gi\u00e0 in rovina per lasciare posto alle fondamenta su cui sarebbe sorta la chiesa di San Nicola di Bari. A giudicare dal portale, l'elemento pi\u00f9 antico dell'edificio, \u00e8 possibile datare la costruzione della chiesa al 1547. All'interno si conserva una croce di rame e argento del secolo XVI e un'iscrizione incisa su legno del medesimo periodo. Poco pi\u00f9 in basso, a breve distanza, sorge la piccola chiesa di S. Maria della Consolazione che reca incisa sull'epistilio dell'ingresso frontale la data del 1507. All'interno affreschi cinquecenteschi e una piccola statua rinascimentale in terracotta, che raffigura la \"Maternit\u00e0 in trono\" incorniciata dietro l'altare con ghirlande di fiori e frutta.\nDai documenti storici apprendiamo che il 9 novembre 1741 il vescovo di Sulmona, al secolo mons. Corsignani, giunse in visita pastorale a Secinaro dove fu accolto nella \"parrocchiale\" di Santa Maria della Consolazione dall'arciprete don Colitti e da altri sei sacerdoti. Nel secolo seguente giunse in visita pastorale il vescovo Mirone, il quale rifer\u00ec ai fedeli la leggenda della traslazione della Madonna della Consolazione. Secondo questa leggenda, che \u00e8 stata tramandata oralmente dagli antichi custodi della chiesa, l'edificio di culto sorgerebbe sulle rovine di un antico tempio pagano dedicata alla dea Secina o Sicinna, dove si celebravano riti peccaminosi. In concomitanza con gli studi geologici sul laghetto del Sirente e a seguito dei risultati dei test al radiocarbonio, che collocano la formazione della sua corona circolare tra il IV e il V sec. d.C., la leggenda \u00e8 stata riletta come possibile testimonianza orale di un impatto meteoritico.\n\"Accadde che, nel bel mezzo del rito, gli uomini videro una stella avvicinarsi all'improvviso pi\u00f9 abbagliante del sole e un boato scosse la terra. Il tempio croll\u00f2 e le persone furono scaraventate a terra. Dopo il distruttivo evento, i Cristiani addossarono la colpa dell'accaduto ai pagani, ma questi, per tutta risposta e aizzati dal Preside romano, presero quanti pi\u00f9 Cristiani possibile e li radunarono nei pressi del tempio dove li ammazzarono a colpi di bastone. Dopo un periodo interminabile in cui la valle rimase rabbuiata, gli uomini videro finalmente l'immagine della Madonna col bambino avvolta da un fascio di luce. La Santa Vergine era giunta in volo da Lucoli per consolare i secinaresi dai peccati e questi, in memoria dello storico evento, edificarono una chiesa sulle rovine dell'antico tempio pagano chiamandola \"Santa Maria della Consolazione\"\".\nEconomia.\nGli abitanti di Secinaro controllavano le risorse naturali dal monte Sirente e commercializzavano legname, carbone e il ghiaccio finanche nei territori del Lazio, della Puglia e della Campania. Il taglio della legna dai boschi del Sirente e la produzione di carbone attraverso la cottura del legname nelle carbonaie ha costituito un importante settore dell'economia di Secinaro. Il Comune di Secinaro ha inoltre gestito le risorse della \"Neviera del Sirente\" in regime di monopolio fino alla met\u00e0 del Novecento. La concessione ai privati del diritto di taglio del ghiaccio avveniva con procedure ad evidenza pubblica come dimostrano gli atti di natura amministrativa e i contratti di diritto privato tuttora custoditi.\nSecinaro vantava anche un'importante tradizione artigianale di ombrellai e vasai fino ad alcuni decenni or sono. A partire dagli anni sessanta / settanta il paese ospita un distretto del settore edile con specializzazione delle maestranze nelle attivit\u00e0 di rifinitura, stuccatura e pavimentazione oltre ad attivit\u00e0 artigianali di nicchia legate all'indotto.\nAttualmente le principali risorse naturali sono l'agricoltura (vite, frumento, mais), la silvicoltura, il commercio del legname e l'allevamento del bestiame. Nel territorio esistono anche vecchie cave di ghiaia ormai in disuso, per le quali si attendono interventi di recupero.\nCuriosit\u00e0.\nAl paese \u00e8 stato dedicato un asteroide, 43193 Secinaro."}
{"id": "26994", "revid": "1748167", "url": "https://it.wikipedia.org/wiki?curid=26994", "title": "Sulmona", "text": "Sulmona (\"Sulm\u00f3ne\" in abruzzese) \u00e8 un comune italiano di abitanti della provincia dell'Aquila in Abruzzo. Situata nel cuore dell'Abruzzo, a ridosso del Parco nazionale della Maiella, Sulmona \u00e8 nota nel mondo per la secolare tradizione nella produzione dei confetti. Inoltre \u00e8 sede vescovile dell'omonima diocesi Sulmona-Valva.\nGi\u00e0 oppidum dei Peligni, successivamente municipio romano, nel 43 a.C. \"Sulmo\" diede i natali al poeta latino Publio Ovidio Nasone. Nel Medioevo, per volont\u00e0 di Federico II, fu dal 1233 al 1273 sede del giustizierato d'Abruzzo. \u00c8 tra le citt\u00e0 decorate al valor militare per la guerra di liberazione, insignita della medaglia d'Argento per i sacrifici delle sue popolazioni e per la sua attivit\u00e0 nella lotta partigiana durante la Seconda guerra mondiale.\nGeografia fisica.\nTerritorio.\nSulmona sorge al centro della Valle Peligna, tra il torrente Vella ed il fiume Gizio, ad ovest delle montagne della Maiella e del Morrone, che sovrastano la citt\u00e0.\nIl territorio della Valle Peligna, il cui nome deriva dal greco \"peline\" = \"fangoso, limaccioso\", in et\u00e0 preistorica era occupato da un vastissimo lago. In seguito a disastrosi terremoti la barriera di roccia che ostruiva il passaggio verso il mare dell'acqua croll\u00f2; in compenso il terreno rimase fertile.\nSismicit\u00e0.\nSituata nel distretto sismico della Maiella, Sulmona fu duramente colpita dal terremoto del 3 novembre 1706 (detto anche \"terremoto di Sulmona\") che provoc\u00f2 immani distruzioni, la perdita di gran parte dell'antico patrimonio artistico nonch\u00e9 la morte di un migliaio di cittadini.\nClima.\nLa citt\u00e0 \u00e8 distante dal mare (circa ) da far s\u00ec che le estati siano calde e spesso torride, in quanto priva del benefico influsso della brezza marina. L'isoterma di luglio, , nasconde valori massimi talvolta pari anche a (30 luglio 2005) e ripetuti (2003-2006-2007-2011). I temporali primaverili ed estivi, anche se non frequenti data la conformazione della Valle Peligna, possono essere di moderata intensit\u00e0, e raramente sono accompagnati da grandine. Gli inverni sono ben pi\u00f9 rigidi di quanto i valori altimetrici potrebbero far pensare: infatti nel mese pi\u00f9 freddo, gennaio, il termometro raggiunge valori medi pari a circa . I venti predominanti provengono dai quadranti occidentali: durante il periodo caldo prevalentemente da SW al mattino, N-NW alla sera; nel periodo freddo da S al mattino, da W-NW alla sera; ovviamente con variazioni in seguito alle condizioni atmosferiche del Centro-Italia.\nIl clima \u00e8 in sintesi di tipo continentale, con una possibile escursione termica fra il d\u00ec e la notte molto elevata (anche ). Le perturbazioni, provenienti sia da Ovest che da Est, spesso vengono fermate dai rilievi portando cos\u00ec quantitativi scarsi di piogge. Le precipitazioni sono pertanto molto pi\u00f9 ridotte di quanto l'altitudine farebbe supporre: basti pensare che la citt\u00e0, pur trovandosi a circa , presenta valori pluviometrici (scarsi ) pari a poco pi\u00f9 della met\u00e0 di quelli che si registrano a Chieti, che beneficiando dei venti umidi di origine marina, fa registrare valori di circa , pur essendo situata a , un'altitudine dunque pi\u00f9 bassa di quella del capoluogo peligno.\n\u00c8 da rilevare che la valle, per un verso \u00e8 protetta da tutti i suoi monti, ma per lo stesso motivo pu\u00f2 essere molto afosa nei periodi pi\u00f9 caldi e molto umida nei periodi piovosi.\nIn inverno gli episodi di gelate e neve sono frequenti, come avvenuto nel gennaio 2002-2005, e nel dicembre 2007.\nDal punto di vista legislativo il comune di Sulmona ricade nella Fascia Climatica D in quanto i Gradi giorno della citt\u00e0 sono 2038, dunque limite massimo consentito per l'accensione dei riscaldamenti \u00e8 di 12 ore giornaliere dal 1\u00ba novembre al 15 aprile.\nQui di seguito \u00e8 illustrata una tabella riassuntiva dei fenomeni, riferita alla stazione meteorologica di Sulmona:\nStoria.\nLe origini.\nGli antichi scrittori, tra i quali Ovidio e Silio Italico, concordano sulla remota origine di Sulmona, ricollegabile alla distruzione di Troia.\nIl nome della citt\u00e0 deriverebbe infatti da \"Solimo\" (\"\u03a3\u03c9\u03bb\u03c5\u03bc\u03bf\u03c2\" in greco antico), uno dei compagni di Enea. Le prime notizie storiche, per\u00f2, ci giungono da Tito Livio che cita l'oppidum italico e narra come la citt\u00e0, nonostante le battaglie perse del Trasimeno e di Canne, rimase fedele a Roma chiudendo le proprie porte ad Annibale.\nSulle alture del monte Mitra si hanno testimonianze archeologiche dell\"'oppidum\", uno degli insediamenti fortificati pi\u00f9 grandi dell'Italia centrale.\nSi tratta di una zona posta pi\u00f9 in alto della sede attuale della citt\u00e0, che assunse tale posizione solo nel periodo romano.\nL'et\u00e0 Romana.\nDurante l'epoca romana, Sulmona (allora nota come \"Sulmo\") fu sede di uno dei tre municipi peligni assieme a \"Corfinium\" e \"Superaequum\". Nell'81 a.C. si ha il secondo avvenimento narrato dagli storici, ossia la distruzione della citt\u00e0 da parte di Silla, a seguito della ribellione per ottenere l'integrale applicazione della \"Lex Cornelia de Suffragiis\".\nDopo trentadue anni per\u00f2 si ebbe la rinascita, con la costituzione di una guarnigione pompeiana, che dovette arrendersi, per l'ennesima rivolta dei sulmonesi, a Marco Antonio, inviato da Cesare. La data storica pi\u00f9 importante per Sulmona \u00e8 il 43 a.C., anno di nascita dell'illustre poeta latino Publio Ovidio Nasone, il cantore dell'amore e delle \"Metamorfosi\", poi relegato a Tomi, in Romania, dall'imperatore Augusto (la \"relegatio\" a differenza dell\"exilium\" non comportava la perdita della cittadinanza romana e dei diritti conseguenti n\u00e9 comportava la confisca dei beni).\nDalle iniziali del celebre emistichio ovidiano \"Sulmo Mihi Patria Est\", la citt\u00e0 ha preso le lettere contenute nel suo stemma, 'SMPE'.\nScrive Ovidio: \"Sulmo mihi patria est, gelidis uberrimus undis,\nmilia qui novies distat ab Vrbe decem\" (Ovidius, Tristia IV, 10 - versi 3-4),\n\"Sulmona \u00e8 la mia patria, ricchissima di gelide acque,\nche dista nove volte dieci miglia da Roma\".\nE ancora:\n\"Pars me Sulmo tenet Paeligni tertia ruris\nparva, sed inriguis ora salubris aquis.\narva pererrantur Paeligna liquentibus undis\nterra ferax Cereris multoque feracior uvis\"\n\"Sono a Sulmona, terzo dipartimento della campagna Peligna, piccola terra ma salubre per le acque che la irrigano... nei campi peligni scorrono limpide acque... Terra fertile di grano e molto pi\u00f9 fertile di uve\" (Amores II, 16).\nSi trattava delle acque sorgive del fiume Gizio.\nLe tracce della Sulmona romana sono riemerse dagli scavi nel tempio di Ercole Curino, posto ai piedi del monte Morrone in cui, secondo un'antica leggenda, vi sarebbero i resti della villa di Ovidio.\nLe ricerche hanno portato alla luce una copia in bronzo rappresentante l'Ercole in riposo, oggi custodito nel Museo archeologico nazionale d'Abruzzo, a Chieti.\nSi tratta di un bronzetto, dono di un mercante, databile intorno al III secolo a.C., rappresentante l'eroe appoggiato col braccio sinistro sulla clava da cui pende una pelle di leone: viene considerato uno dei capolavori della piccola plastica antica.\nOltre all'Ercole, sono stati ritrovati materiali architettonici e immagini votive.\nMedioevo.\nLa tradizione fissa nel III secolo l'avvento del Cristianesimo: inizialmente il territorio peligno era costituito da un'unica grande diocesi, quella di Valva, a cui si aggiunse quella di Sulmona, dopo controversie nate con il capitolo di Corfinio.\nTuttavia la prima notizia di un vescovo sulmonese risale al V secolo.\nLa dinastia degli Svevi ag\u00ec a sostegno di Sulmona costringendo il vescovo a porre la sua sede entro le mura della citt\u00e0.\nDurante il regno di Federico II si ebbe la costruzione di eccezionali opere civili, come l'acquedotto medioevale, uno dei monumenti dell'epoca pi\u00f9 importanti dell'Abruzzo.\nDal punto di vista politico, Sulmona divenne comune sotto i Normanni e, unita alla Marsica, costitu\u00ec un'unica grande provincia. Federico II, grazie agli statuti di Melfi, promosse la citt\u00e0 a capitale e sede della curia di una delle grandi province in cui divise la parte continentale del regno.\nInfine Sulmona fu sede del giustizierato e di uno studio di diritto canonico equivalente a quello di Napoli. Importantissima, inoltre, la disposizione per cui delle sette fiere annuali che si tenevano in sette citt\u00e0 del regno, la prima si svolgesse a Sulmona (\"primae nundinae erunt apud Sulmonam\") dal 23 aprile all'8 maggio.\nAlla fine del XIII secolo, Sulmona segu\u00ec da vicino la vicenda del papa dimissionario fra' Pietro da Morrone, meglio conosciuto come papa Celestino V. Oltre alla vicenda pi\u00f9 nota bisogna ricordare l'istituzione a Sulmona della congregazione monastica degli eremiti di San Damiano, poi detti Celestini. La cella di Celestino V \u00e8 ancora visitabile nel vicino Eremo di Sant'Onofrio al Morrone.\nNel XIV secolo Sulmona ebbe una propria Zecca e batt\u00e9 monete che recavano sul dritto le iniziali del motto ovidiano S M P E (\"Sulmo mihi patria est\"), inserite ciascuna all'interno di un quarto del campo scompartito da una croce, mentre sul rovescio portavano l'immagine di Pietro da Morrone in abiti papali.\nRinascimento.\nLa caduta degli Svevi port\u00f2 all'avvento degli Angioini, che osteggiarono fieramente la citt\u00e0, non perdonandole la fedelt\u00e0 a Federico II e il successivo appoggio al giovane Corradino di Svevia. Cos\u00ec Sulmona venne privata del giustizierato e poi della facolt\u00e0 di diritto canonico.\nNonostante tutto nel XIV secolo la citt\u00e0 triplic\u00f2 la sua superficie e si cinse di una seconda cerchia di mura e di ben sei porte.\nSempre in questo secolo si costru\u00ec il palazzo dell'Annunziata, dapprima asilo per orfani, poi ospedale e oggi uno dei simboli della citt\u00e0.\nNel corso del XVI secolo nacque la Scuola Orafa Sulmonese, i cui manufatti esponevano il marchio \"SUL\". Si ebbe la nascita dell'industria della carta e furono impiantati vari opifici lungo il fiume Gizio. Anche il commercio ebbe una notevole crescita, grazie al mercato di stoffe preziose (la seta sermontina). Venne innalzato, inoltre, il campanile dell'Annunziata che \u00e8 ancora oggi la costruzione pi\u00f9 alta della citt\u00e0, con i suoi 65,5 metri.\nAlla fine del secolo, infine, fu introdotta l'arte della stampa, grazie al letterato e studioso ovidiano Ercole Ciofano. Vennero edite le opere di Ovidio e pubblicati i capitoli della giostra cavalleresca.\nStoria moderna e contemporanea.\nNel 1610, dopo che per tutto il secolo XVI era stata tenuta (1526-1600) dalla famiglia De Lannoy, venuta al seguito di Carlo V che la diede loro col titolo di principato, la Citt\u00e0 fu nuovamente infeudata con titolo principesco a Marcantonio II Borghese nipote del Papa Paolo V dal re di Spagna Filippo III. Nel 1656 fu dismessa la giostra cavalleresca che si teneva due volte l'anno, per \"mancanza e disapplicazione dei cavalieri\", oltre che per la terribile peste: la manifestazione \u00e8 rinata nel 1995.\nMa il Seicento fu anche il secolo in cui le chiese sulmonesi vennero dotate degli organi di tipo italiano opera di organari locali, tra i quali Marino e Vincenzo da Sulmona, che realizzarono in San Pietro a Roma l'organo della cappella gregoriana. Il 3 novembre 1706, tre anni dopo quello dell'Aquila si verific\u00f2 un disastroso terremoto che distrusse l'intera citt\u00e0 e che risvegli\u00f2 la cittadinanza. Erano le 13:00 circa. I morti furono oltre mille (oltre 1/4 della popolazione).\nMolti i danni: fu semidiroccata la cattedrale (con rovina degli affreschi, crollo delle volte e della copertura, danneggiamento della facciata e dell'abside); rimasero rovinate tutte le chiese antiche, alcune delle quali non pi\u00f9 ricostruite, rovinate le porte urbiche, caduti a terra tratti di mura, crollate alcune arcate dell'acquedotto medioevale. Poco rimase dei palazzi e chiese che Sulmona vantava.\nXIX secolo.\nL'Ottocento segn\u00f2 un nuovo periodo di rinascita, in cui il nodo ferroviario sulmonese, grazie alla sua strategica posizione, ebbe notevole sviluppo e con esso si ebbe una eguale crescita economica e demografica.\nNel 1889 nacque un'altra grande personalit\u00e0 della citt\u00e0, Giuseppe Capograssi, insigne studioso di filosofia del diritto.\nXX secolo.\nIl Novecento \u00e8 stato caratterizzato da periodi di alterna fortuna, tra i quali vale la pena ricordare la costruzione nel 1933 del teatro comunale, la ricostruzione dello storico cinema Pacifico e i vari passaggi del giro d'Italia.\nDurante la seconda guerra mondiale Sulmona sub\u00ec gravissimi danni e, vista la sua posizione a ridosso della Linea Gustav, vide lo spopolamento di tutta la zona sud (dalla Maiella occidentale alla zona dell'alto Sangro). La citt\u00e0 venne bombardata il 27 agosto 1943 in quanto nodo viario e ferroviario strategico. La stazione ferroviaria fu colpita poco prima di mezzogiorno dagli angloamericani con 69 aerei B17, le famose \"fortezze volanti\", e da altrettanti Liberator. Si conteranno un centinaio di morti (uomini, donne, bambini) e un migliaio di feriti. L'altro obiettivo era lo stabilimento industriale \"Dinamitificio Nobel\" che produceva materiali esplodenti e impiegava tremila lavoratori. Nonostante tutte le avversit\u00e0 si colgono i primi segni di rinascita a partire dalla visita del primo presidente della Repubblica Enrico De Nicola nel novembre del 1946. Inoltre venne ricostituito l'Archivio di Stato, sottratto dal regime fascista per vendicarsi di una rivolta popolare del 1929.\nIl comune di Sulmona \u00e8 tra le Citt\u00e0 decorate al Valor Militare per la Guerra di Liberazione in quanto insignito della Medaglia d'Argento al Valor Militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale.\nNel corso della seconda met\u00e0 del Novecento \u00e8 stata avanzata la proposta di fare di Sulmona il capoluogo di una nuova provincia, ma il progetto non arriv\u00f2 a buon fine. La citt\u00e0, inoltre, venne spogliata di istituzioni che contribuivano alla propria ricchezza, come il distretto Militare. Ne nacquero dei moti di protesta, ricordati come i moti di Jamm' m\u00f2, culminati con le giornate del 2 e 3 febbraio 1957.\nSimboli.\nLa citt\u00e0 ha come segno distintivo lo stemma concesso nel 1410 da re Ladislao I di Napoli.\nLa descrizione araldica \u00e8 la seguente:\nOnorificenze.\nSulmona \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nIl centro storico ha un aspetto ellittico, con gli estremi dell'ovali posti a nord e sud della valle Peligna. Il cardo massimo \u00e8 il corso Ovidio, che lambisce nella zona baricentrica piazza Garibaldi, mentre le vie principali dei decumani sono viale Antonio De Nino, via San Cosimo, via Corfinio, via Mazara, via del Vecchio. I principali slarghi, oltre alla piazza maggiore, sono piazzale Carlo Tresca, largo Mazara, piazza XX Settembre, piazza del Popolo.\nIl centro storico \u00e8 inoltre lambito da una circonvallazione continua che cinge tutto il perimetro delle mura fino al piazzale della villa comunale, a nord mediante viale Roosevelt e poi via Pescara si collega con la citt\u00e0 nuova, mentre a est mediante il ponte Capograssi alla Cittadella della Giustizia, ed a sud verso Pacentro, il centro si collega al quartiere dell'ospedale mediante viale Mazzini. Il centro storico \u00e8 ricco di monumenti, suddiviso in sette quartieri, o \"sestieri\": borgo Pacentrano, borgo Santa Maria della Tomba, borgo San Panfilo, Sestiere porta Manaresca, Sestiere porta Japasseri, Sestiere porta Bonomini e Sestiere porta Filiamabili (o Filiorum Amabilis). Ognuno di questi sestieri ha uno stemma e una storia, e ha dei rappresentanti che gareggiano in estate nella manifestazione medievale della \"Giostra cavalleresca\".\nMura.\nBench\u00e9 \u00e8 ancora ben leggibile l'impianto murario, le mura vere e proprie dell'epoca aragonese sono visibili solo in alcuni tratti, come a Porta Romana, presso la torre di Porta Iapasseri in via Circonvallazione Orientale, a Porta Pacentrana e dietro il convento di Santa Chiara, dove si trova il parcheggio multipiano. Delle sette porte che si aprivano nella prima cinta, rimangono solo 4, di cui la meglio conservata \u00e8 Porta Filiamabili (o Filiorum Amabilis), risalente al Trecento nell'attuale conformazione, mentre gli altri accessi di Porta Bonomini e Porta Iapasseri sono scomparsi, e ne rimangono solo tracce degli stipiti. Delle 8 porte successive della seconda cinta, rimangono 6, tutte in buono stati di conservazione, e in uso, con l'eccezione di Porta Napoli, nel cui arco \u00e8 stato posto un grande vaso per impedire l'accesso alle automobili. La torre a nord-est, presso Porta Iapasseri, \u00e8 dell'epoca aragonese, composta da un bastione a scarpata, e di muratura in conci squadrati. Un'altra torre-bastione si trova a ovest, presso Porta Bonomini, edificata dal Duca di Calabria nel corso del sopralluogo alle fortificazioni del 1485. Le porte ancora in piedi sono: \"Porta Pacentrana - Porta Napoli - Porta Bonomini - Porta Filiorum Amabilis - Porta Sant'Antonio Abate - Porta Molina - Porta Romana - Porta Santa Maria della Tomba - Porta Saccoccia\".\nArchitetture religiose.\nL'impianto longitudinale attuale \u00e8 rettangolare con navata unica, conservando sul lato del corso il relitto di un secondo ingresso tardo-gotico, forse la parte pi\u00f9 interessante della zona esterna. La facciata un tempo era a coronamento orizzontale e oggi \u00e8 a salienti, con due ali curvilinee, frutto del ridimensionamento delle strutture interne, con la parte gotica soltanto nel settore di base, che conserva il portale ogivale strombato, opera del Salvitti. L'interno \u00e8 a croce greca allungata, le cui cappelle si alternano presso le pareti, dando vita a un gioco di forme. Presso il transetto ci sono due altari laterali, il presbiterio \u00e8 quadrangolare, nella controfacciata \u00e8 situato l'rogano ligneo del 1754, opera di Domenico Antonio Fedeli di Camerino, incorniciato da una monumentale mostra in legno intagliato dai maestri pescolani.\nGli arredi lignei sono di Ferdinando Mosca, che lavor\u00f2 anche alla Cappella dei Lombardi. Al centro della navata campeggia un Crocifisso ligneo rinascimentale, sulla destra presso la cappella dei Lombardi si trovano le raffigurazioni di sant'Ambrogio, san Carlo Borromeo e la \"Pala della Visitazione\" di Giovanni Paolo Olmo. Presso il presbiterio si innalza anche la grande cupola ottagonale.\nLungo il corso si staglia il portale gotico strombato, di dimensioni sproporzionate rispetto al principale portale di ingresso, a dimostrazione della maestosit\u00e0 originaria del complesso.\nAccanto alla chiesa si trova il settecentesco Palazzo San Francesco, fino al 1867 sede del convento dei Francescani, e poi requisito per diventare l'attuale sede municipale del comune di Sulmona. L'interno \u00e8 preceduto da un ampio chiostro centrale con arcate.\nAcquedotto Svevo.\nSecondo alcune fonti all'epoca romana era gi\u00e0 presente un acquedotto. L'Acquedotto Svevo fu costruito nel XIII secolo da Manfredi, figlio di Federico II di Svevia, per creare un canale nel centro cittadino per il trasporto acquifero dalla montagna di Pacentro fino alla piana di Pratola Peligna. Fu ridimensionato nel XVII secolo e tagliato nel 1706 con il grave terremoto. Oggi l'acquedotto si trova nella parte occidentale di piazza Garibaldi, delimitandone il confine con il corso Ovidio.\nHa arcate a tutto sesto in bianca pietra della Maiella; \u00e8 composto da tre tronchi: il primo lungo 76 metri con 15 archi gotici, il secondo 24 metri con 5 archi, e l'ultimo pezzo che ha un solo arco a tutto sesto lungo 4,92 metri. Il dislivello complessivo tra il primo e l'ultimo punto dell'acquedotto \u00e8 di 106 metri di lunghezza, per un totale di 10 metri di dislivello.\nIl traffico vi scorre a passaggio limitato alfine di non danneggiare la struttura. Su un lato \u00e8 posta una lapide commemorativa per un incidente automobilistico del 3 giugno 1979, quando dei giovani tifosi in trasferta a Cassino morirono picchiando la testa che sporgeva dai finestrini del bus.\nIl campo d'internamento 78 di Fonte d'Amore.\nSi trova nella localit\u00e0 omonima, e rappresenta uno dei campi di prigionia di guerra pi\u00f9 grandi dell'Abruzzo, nonch\u00e9 uno dei meglio conservati. Durante l'occupazione tedesca, Sulmona assunse un ruolo importante per la mobilit\u00e0 delle truppe e dei materiali bellici, per via dello snodo ferroviario delle quattro linee dirette a Roma (via Avezzano), Pescara, Napoli (via Castel di Sangro), e Terni (via L'Aquila). A poca distanza a Pratola Peligna sorgeva uno stabilimento adibito a polveriera per la fabbricazione di munizioni, e ci\u00f2 risult\u00f2 un buon centro di acquartieramento delle truppe, e successivamente per la cattura di prigionieri politici, e di combattenti nemici da internare in campi di lavoro, data l'asprezza del territorio del Morrone.\nSociet\u00e0.\nLingue e dialetti.\nIl dialetto parlato a Sulmona e nel suo circondario, oltre che nell'area pescarese appena ad est delle gole di Popoli, si inserisce nell'area peligna del gruppo dei dialetti abruzzesi occidentali. Le parlate dell'area peligna metafonizzano, come quelle sabine, date \"-u/-i\" finali, utilizzando per\u00f2 la cosiddetta metafonesi \"napoletana\" o \"sannita\": perci\u00f2 per le vocali aperte \"\u00e8/\u00f2\" si verifica la dittongazione, generalmente con esito \"i\u00e9/u\u00f3\", mentre per le chiuse \"\u00e9/\u00f3\" vi sono i rispettivi esiti \"i/u\".\nIstituzioni, enti e associazioni.\nIstituzioni di cui Sulmona \u00e8 sede:\nCultura.\nIstruzione.\nScuole.\nHanno sede a Sulmona \nUniversit\u00e0.\nIl polo universitario di Sulmona ospita alcuni corsi dell'universit\u00e0 degli Studi dell'Aquila.\nCinema.\nElenco dei film girati in tutto o in parte a Sulmona:\nCucina.\nLa gastronomia sulmonese impiega i prodotti orticoli della Valle Peligna, fertile terra gi\u00e0 apprezzata da Plinio: fra questi spicca l'aglio rosso di Sulmona, un ecotipo d'antica e tradizionale coltivazione, prodotto unico in Italia per il colore rosso vinoso delle tuniche, nonch\u00e9 per il sapore particolarmente intenso.\nAccanto agli immancabili \"maccheroni alla chitarra\" conditi con sugo d'agnello, alle \"sagne e fagioli\" e alle carni ovine (tra cui gli arrosticini, piccoli spiedini di pecora), l'autentica particolarit\u00e0 della gastronomia locale \u00e8 l'uso alimentare di ingredienti insoliti, la cui disponibilit\u00e0 \u00e8 connessa alle colture specifiche. Tra essi emergono le \"zolle\", scapi fiorali dell'aglio, preparate lesse in insalata o conservate sott'olio, e i fiori di zucca, passati in una pastella e fritti. I piaceri della tavola hanno il loro contributo D.O.C.: il rosso \"montepulciano d'Abruzzo\", il rosato \"cerasuolo\" e il bianco \"trebbiano\" nascono dal frutto della viticoltura Peligna, anch'essa nota gi\u00e0 ai Romani.\nSulmona \u00e8 nota non solo per aver dato i natali al poeta latino Ovidio ma anche per la produzione dei \"confetti\", le cui tecniche di produzione e ricette si tramandano da secoli, documentato con certezza dal 1783, e successivamente prodotto principalmente dallo stabilimentoi della famiglia Pelino.\nNon solo confetti fra i dolci: anche torroni artigianali, \"scarponi\" e \"ceci ripieni\", tradizionali dolci natalizi, \"fiadoni\", dolci al formaggio pecorino, immancabili a Pasqua e, regina dei dolci, la \"cassata sulmonese\", insieme di pan di Spagna creme e croccante.\nArte.\nSulmona, al livello architettonico, \u00e8 la \"citt\u00e0 del gotico abruzzese\", poich\u00e9 nel tessuto urbano si conservano molto bene, che in altri borghi circostanti, abitazioni, chiese ed altre tracce varie del periodo XIII-XV secolo. Uno dei primi esempi dell'arte locale, a parte la scultura romana, \u00e8 il mosaico pavimentale del santuario di Ercole Curino, ritraente l'eroe greco e Giove attorniato da cornici a festoni.Tuttavia come detto lo stile architettonico che prevale a Sulmona \u00e8 il gotico internazionale italiano, o \"tardo gotico\", visibile specialmente nell'esterno delle chiese, e in un solo caso nell'interno della chiesa di Santa Maria della Tomba. Quasi sempre ricorrente nelle principali facciate di quest'epoca artistica, \u00e8 il portale ad arco a tutto sesto, con ampio strombo, realizzato nella maggior parte degli esemplari sulmontini (della facciata del duomo, di Santa Maria della Tomba, di San Francesco d'Assisi, da Nicola Salvitti, quello di San Panfilo, \u00e8 datato 1391). Quello pi\u00f9 antico risulta essere il portale d'epoca angioina della chiesa di Sant'Agostino, rimontato dopo il sisma del 1706 sulla chiesa di San Filippo Neri, ornato da magnifica ghimberga a gattoni, mostrando delle affinit\u00e0 con portali dello stesso periodo (met\u00e0 XIII secolo) della cattedrale di Ortona e del duomo di Teramo, bench\u00e9 questo fosse stato realizzato mezzo secolo pi\u00f9 tardi.\nAltri esempi di architettura civile gotica di met\u00e0 XV secolo, nella ricostruzione della citt\u00e0 dopo il sisma del 1456, si hanno nella casa medievale di Giovanni Sardi, con la finestra bifora, nel Palazzo dei Tabassi, famiglia favorita della casata Sveva, di cui oggi resta l'esempio della finestra gotica ad archi trilobati, mentre in piazza del Mercato si staglia la mole dell'acquedotto di Manfredi di Svevia, realizzato nel 1256, in puro stile gotico. A causa di ricostruzioni e terremoti, Sulmona si presenta in una veste architettonico-urbana molto variegata, a cominciare dalle tracce romane sparse nei fondaci delle abitazioni del centro, alle fortificazioni medievali della doppia cinta muraria, di cui restano i pi\u00f9 famosi accessi (quasi tutti gotici del XIV-XV secolo) di porta Napoli, porta Sant'Antonio, porta Filiorum Amabilis, porta Pacentrana, porta Romana, le abitazioni, e i portali delle chiese, di cui si registrano i tardo romanici (XII-XIII secolo) presenti sul fianco del duomo e sulla \"rotonda\" della chiesa di San Francesco della Scarpa. Il gotico, come si \u00e8 detto, non ha interessato soltanto le facciate con i rosoni a raggiera ed archetti in mostra, ma anche i campanili che hanno fatto scuola e sono stati modello d'imitazione per i borghi dell'area Peligna, di cui oggi restano tre esemplari: quello migliore della torre campanaria della basilica dell'Annunziata, quello dell'abbazia di Santo Spirito al Morrone, coevo del primo, e quello della chiesa madre della Misericordia a Pacentro. Il primo fu progettato dal napoletano Matteo Colli, nel 1565-1590 completato dal maestro Alessio da Sulmona, caratterizzato da uno squisito stile tardo gotico, scandito a pi\u00f9 livelli da cornici con finestre bifore, e una terminante cuspide piramidale.\nEsemplare resta anche la facciata del complesso monumentale dell'Annunziata, prospettante sul corso Ovidio, eretta nel XIV secolo, ma rifatta pi\u00f9 volte a causa dei terremoti; tale passaggio di vari stili \u00e8 rintracciabile nella diversit\u00e0 dei tre portali di accesso, da sinistra verso destra, e nei finestroni che li sovrastano: da sinistra il primo settore \u00e8 chiaramente gotico con eleganti ed elaborate cornici che racchiudono personaggi sacri, santi e in un girale del finestrone a trifora il monogramma di Cristo con la Madonna col Bambino; gli altri invece, man mano che si avvicinava l'arte rinascimentale, persero la decorazione molto particolareggiata, riaccostandosi a un modello pi\u00f9 classico.Dell'epoca rinascimentale, a causa della grave devastazione tellurica del 1706, si conserva poco e niente, se non esempi scultorei presenti nei palazzi o nelle chiese. La ricostruzione ovviamente in stile barocco ha interessato tutta la citt\u00e0, i palazzi e le chiese, quasi nessun interno \u00e8 rimasto in piedi, se non quello di Santa Maria della Tomba, e la cripta al piano sotterraneo del duomo, sicch\u00e9 quasi tutte si presentano in una veste barocca o neoclassica. Gli esempi migliori sono gli interni della basilica di Santa Chiara affacciata su piazza Garibaldi, la chiesa di Santa Caterina Martire e l'interno della Badia Morronese, insieme all'esterno.\nL'esterno e l'interno di Santa Chiara furono rifatti da Andrea Fantoni (famiglia ticinese), rappresentano un modello unico del barocco abruzzese montano, che ha fatto scuola a varie altre maestranze locali per la ricostruzione delle chiese circostanti. Il prospetto inquadrato da un ordine di lesene binate su alto basamento di pietra, \u00e8 finito da intonaco e si conclude in alto col timpano curvilineo spezzato, che accoglie nel mezzo un fastigio barocco in stucco e oculo ellittico centrale. Classico esempio ricorrente sulla cornice del portale centrale, come in molti altri di Sulmona e delle chiese circostanti, \u00e8 il timpano mistilineo con il motivo della conchiglia centrale, mentre in altri casi c'\u00e8 una coppia di putti. Per l'interno, Fantoni, che cur\u00f2 anche la ricostruzione a pianta ellittica della chiesa di Santa Caterina, ripropose il semplice impianto planimetrico a sala unica della chiesa, misurando nuovamente la distribuzioni degli spazi con elegante alternanza di pieni e di vuoti, venne realizzata all'altezza del transetto una cupola ellittica a profilo ribassato, sui perimetrali vennero aggiunte due nicchie per lato con gli altari minori, mentre la distribuzione e la realizzazione dei marmi lavorati, cos\u00ec come per la basilica dell'Annunziata e per il cappellone della SS. Vergine Annunciata, fu commissionata alle maestranze di Pescocostanzo, gi\u00e0 attive in vari cantieri abruzzesi tra L'Aquila e Sulmona, per la ricostruzione dei soffitti lignei. Sostanzialmente la ricchezza dell'interno delle chiese sulmonesi, oltre alle tele e ad opere scultoree in legno o in pietra, consiste nella sapiente distribuzione, su ispirazione di modelli romani e napoletani, di stucchi, pennacchi, cornici di altari e statuette di santi e putti.\nL'ispirazione romana \u00e8 ancora pi\u00f9 presente nel caso della facciata dell'Abbazia di Santo Spirito, ispirata forse al modello della chiesa di San Carlo alle Quattro Fontane di Francesco Borromini, cos\u00ec come lo scalone monumentale a doppia rampa, che introduce all'interno. La cantoria della controfacciata fu realizzata da Giovanni Battista Del Frate (1682); mentre nella cappella Caldora-Cantelmo, si conservano i due lavori del mausoleo di Giacomo Caldora di Gualtiero d'Alemagna, che realizz\u00f2 anche il sepolcro funebre di Pietro Lalle Camponeschi nella chiesa di San Biagio a L'Aquila, esempio della presenta del pieno gotico in Abruzzo in ambito di scultura (un altro mirabile esempio di scultura sacra a carattere monumentale \u00e8 la Madonna col bambino o \"Madonna delle fornaci\", del XII secolo, conservata su una parete della cripta del duomo), e del ciclo di affreschi della cappella della met\u00e0 del Quattrocento (sulle Storie della Vita di Cristo, con al centro la \"Deposizione\"). Si tratta di uno dei pochi esempi di pittura parietale ancora conservata in citt\u00e0, dopo il ciclo delle \"storie Francescane\" del convento di Santa Chiara.\nIn sostanza, ancora oggi \u00e8 possibile vedere numerose corrispondenze, nei borghi della valle Peligna, con gli edifici civili e religiosi della citt\u00e0 di Sulmona, soprattutto per quanto concerne l'arte barocca, e pi\u00f9 avanti l'arte eclettica del liberty e dec\u00f2 (anni '10-'20 del Novecento), come dimostrano i villini del viale Kennedy, o dei casali all'ingresso del borgo medievale di Pacentro, o del tessuto urbano barocco-ottocentesco di Pratola Peligna.\nAl livello artigianale, Sulmona conserva una parte di un lontano passato di fiorenti botteghe artigiane, specializzate nell'oreficeria. Le botteghe e le maestranze produssero su committenza, di reali e monaci, varie opere, per lo pi\u00f9 a carattere religioso, come piccole cassette reliquario, o croci astili. Su ispirazione dei maestri del centro Italia, l'oreficeria sulmonese si fece conoscere a Roma e Napoli dal XIII al XV secolo, iniziando dal momento in cui grazie a Federico II divenne nel 1233 la capitale d'Abruzzo. Con i privilegi di Ladislao di Durazzo re di Napoli, quando la citt\u00e0 pot\u00e9 coniare i Bolognini, Sulmona divenne il principale centro dell'oreficeria in Abruzzo, con il proprio marchio di fabbrica impresso sulle, opere ossia l'iscrizione SMPE (abbreviazione del verso ovidiano \"Sulmo mihi patria est\"). Tra i maestri si ricordano Barbaro da Sulmona che realizz\u00f2 il busto reliquario di San Nicandro per Venafro (Molise), e Cicco di Francesco da Bentenvenga, di cui alcune opere sono conservate nel museo civico della citt\u00e0 di Sulmona. Tale fenomeno artistico culmin\u00f2 nei lavori del maestro Nicola da Guardiagrele, che rappresent\u00f2 il canto del cigno di quest'arte, gi\u00e0 decaduta nella met\u00e0 del Quattrocento.\nEventi.\nSettimana santa.\nI riti della Settimana santa sulmonese sono i pi\u00f9 suggestivi d'Abruzzo, conosciuti sia in Italia che all'estero. La loro origine risale documentariamente al Medioevo (anche se, nella loro forma attuale, sono solo del XVII o XVIII secolo) e sono organizzate dalle pi\u00f9 importanti confraternite cittadine: l'arciconfraternita della Trinit\u00e0 (con sede nell'omonima chiesa lungo corso Ovidio) e la confraternita di Santa Maria di Loreto (con sede nella chiesa di Santa Maria della Tomba). I membri dei due sodalizi sono detti rispettivamente \"trinitari\" e \"lauretani\"; a Sulmona sono chiamati popolarmente anche \"rossi\" (i trinitari, per la loro tunica rossa) e \"verdi\" (i lauretani, per il colore della loro mozzetta). Il rito della settimana santa prevede la processione del Venerd\u00ec santo dalla chiesa della congrega della Santissima Trinit\u00e0 per le vie del centro storico, con solenne marcia. Su ispirazione della ben pi\u00f9 antica \"Madonna che v\u00e9le\" di Introdacqua, il giorno di Pasqua \u00e8 diventata tradizione far incontrare le statue della Madonna con Ges\u00f9 Cristo risorto in piazza Garibaldi. La statua della Vergine Addolorata, in veste nera per il lutto, viene fatta uscire dalla chiesa di San Filippo Neri, mentre la statua di Ges\u00f9 \u00e8 posta presso l'acquedotto medievale, ed a mezzogiorno la statua della Vergine, scortata da San Pietro e San Giovanni Evangelista, si libera delle vesti del lutto, mostrando un vestito verde (quello della confraternita dei lauretani), una rosa rossa nella mano, e viene fatta correre verso il figlio, e da qui il rito della \"Madonna che scappa\".\nGiostra cavalleresca di Sulmona.\nLa giostra cavalleresca di Sulmona era una manifestazione rinascimentale della citt\u00e0 che si teneva due volte l'anno, in aprile e a ferragosto, e consisteva in tre assalti alla lancia portati contro un bersaglio umano, il cosiddetto \"mantenitore\", da un cavaliere munito di una lancia con vernice bianca sulla punta.\nIl punteggio era assegnato da un \"mastrogiurato\", il cui giudizio era insindacabile, che dichiarava il vincitore in base alla parte del corpo colpita ed all'eventuale perdita di sangue.\nLa manifestazione \u00e8 stata rievocata a partire dal luglio del 1995 e vede la partecipazione dei quattro sestieri e dei tre borghi in cui \u00e8 stato diviso il territorio cittadino, che si affrontano nella piazza Maggiore (piazza Garibaldi).\nSi svolge in due giornate, l'ultimo sabato e l'ultima domenica di luglio.\nI cavalli corrono percorrendo un ovale completo e quindi un otto, in circa 30 secondi e i cavalieri devono colpire degli anelli. Il punteggio di ogni singola sfida viene determinato dal numero di \"botte\" agli anelli (massimo 3 per ogni cavaliere); in caso di parit\u00e0 si tiene conto del valore dei singoli anelli, di diverso diametro (quello da 10\u00a0cm di diametro vale 1 punto, da 8\u00a0cm 2 punti e da 6\u00a0cm 3 punti); in caso di ulteriore parit\u00e0 si tiene conto della velocit\u00e0.\nAlla gara seguono un corteo storico, la sfida dei capitani, e cene all'aperto nei borghi e nei sestieri.\nLotteria Nazionale di Sulmona.\nNel 1992 la citt\u00e0 di Sulmona fu sede di una delle lotterie nazionali, la \"Lotteria di Sulmona\": il concorso internazionale di canto lirico \"Maria Caniglia\" venne legato alla lotteria con primo premio da 2 miliardi abbinato alla cantante vincitrice, Mariana Tarassova (biglietto E 37149, venduto a Pontedera). La serata finale dell'evento lirico, il 29 marzo, fu trasformata in evento televisivo nazionale RAI per la lotteria di Sulmona e si tenne al Teatro comunale. La lotteria fu fortemente voluta dall'allora sottosegretario alle finanze, Domenico Susi.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la tessitura finalizzata alla realizzazione di tappeti, arazzi e coperte caratterizzati da temi geometrici e vegetali, oltrech\u00e9 l'arte orafa e quella del confetto. Importanti sono anche le produzioni di mobili rustici e le lavorazioni del ferro battuto.\nIndustria.\nDagli anni '60 in poi Sulmona si \u00e8 sviluppata verso nord, ai confini con Roccacasale e Pratola Peligna, creando un grande complesso industriale denominato \"Localit\u00e0 produttiva\", attraversato dal viale della Repubblica. Il comprensorio \u00e8 vario, e le attivit\u00e0 pi\u00f9 note sono la produzione all'ingrosso di tessuti e confetti.\nTurismo.\nSin dal primo Novecento, ma con sviluppo economico al livello regionale, poi nazionale e infine mondiale, Sulmona \u00e8 stata frequentata dal turismo. Inizialmente il turismo era di matrice culturale, per le bellezze architettoniche angioino-aragonesi che la citt\u00e0 ancora mostra, nonostante i vari terremoti e la disarticolazione degli elementi architettonici rinascimentali-barocchi. Successivamente, dal secondo dopoguerra, Sulmona \u00e8 diventata famosa in Italia grazie alla produzione dei tipici confetti, per la valorizzazione del patrimonio artistico-culturale-monumentale, e successivamente grazie all'istituzione del Parco nazionale della Maiella, di cui Sulmona \u00e8 sede amministrativa insieme a Guardiagrele. Il trovarsi alle pendici del Monte Morrone, o delle sorgenti delle gole di San Venanzio a Raiano, ha permesso una nuova forma di turismo basato sull'escursionismo, oltre a quello culturale gastronomico nel centro della citt\u00e0.\nGeografia antropica.\nSulmona ha sostanzialmente conservato l'aspetto antico, raccolto attorno alle mura, bench\u00e9 siano state smantellate, o inglobate nelle abitazioni tra il Settecento e l'Ottocento. Il centro storico ha una forma ellittica, sopra un'altura lambita dal fiume Vella, con i relativi quartieri (sestieri), attraversato dal cardo massimo del corso Ovidio, che nella zona baricentrica attraversa piazza Maggiore (o di Giuseppe Garibaldi). La zona moderna a sud, appena fuori porta Napoli, fa parte del quartiere dell'ospedale, antico contado dei Frati Cappuccini (che risiedevano presso la chiesa di San Francesco di Paola), zona soggetta allo sviluppo edilizio gi\u00e0 dal primo Novecento, con la costruzione della caserma \"Cesare Battisti\", del primo ospedale civile, poi ospedale \"Santissima Annunziata\", e del cimitero civile comunale.\nAd est la favorevole posizione di una seconda altura lambita dal fiume, ha permesso lo sviluppo negli anni '60 della Cittadella Giudiziaria, collegata al centro antico mediante ponte Capograssi, che immette al viale De Nino, fino al corso. La cittadella \u00e8 provvista del Tribunale, dei principali istituti scolastici superiori, e della chiesa moderna di Cristo Re.\nUna sorta di piccolo \"borgo\" costituitosi nel tardo Ottocento \u00e8 quello di San Panfilo, alle porte del centro storico, conservato attorno alla cattedrale di San Panfilo, composto di caratteristiche abitazioni in stile locale, con la villa comunale attorniata dal villini liberty, e da un grande viale che porta a nord alla stazione ferroviaria.\nCentro storico.\nDiviso in sei distretti: distretto di porta \"Sancti Pamphili\" o di san Martino a nord, sull'asse dell'attuale corso Ovidio, affiancato a nord-ovest dal distretto di porta Bonomini e a nord-est dal distretto di porta Iapasseri. Il distretto di porta Salvatoris occupa il territorio posto a sud lungo l'asse del corso ed \u00e8 affiancato a sud-ovest dal distretto di porta Filiamabili e a sud-est dal distretto di porta Manaresca. \"Extra moenia\", cio\u00e8 oltre la prima cinta muraria, sorgono a sud il borgo di Santa Maria della Tomba e il borgo di Sant'Agata, affiancati dal borgo Pacentrano (detto anche di \"Sanctae Margheritae\") e a sud-est dal Borghetto. A nord, invece, si sviluppa il borgo di San Panfilo. Dal 1995, per ragioni eminentemente organizzative e funzionali alla disputa della giostra cavalleresca, l'associazione culturale che organizza l'evento equestre ha diviso il centro abitato in 4 \"sestieri\" (all'interno della prima cinta muraria) e 3 \"borghi\" (due a sud circondati dalle mura della seconda cinta) ed uno a nord: ciascuna entit\u00e0 territoriale, che \u00e8 stata dotata di uno stemma, di uno scudo e di un motto, partecipa annualmente al palio della \"giostra cavalleresca\".\nFrazioni.\nAcqua Santa, Albanese, Cavate, Badia-Bagnaturo, Banchette, Case Bruciate, Case Lomini, Case Panetto, Case Susi Primo, Case Susi Secondo, Casino Corvi, Faiella, Fonte d'Amore, Le Marane, Santa Lucia, Torrone, Tratturo Primo, Tratturo Secondo, Vallecorvo, Zappannotte.\nInfrastrutture e trasporti.\nFerrovie.\nLa stazione di Sulmona, importante nodo ferroviario, \u00e8 servita dalle seguenti linee:\nIn passato era attiva anche una linea tranviaria, che collegava la stazione ferroviaria con il centro cittadino.\nAmministrazione.\nConsolati.\nIl Consolato del Canada \u00e8 stato presente sul territorio per 9 anni: dal 1998 al 2007; attivo per le regioni Abruzzo, Molise e Marche. Il console onorario fu Laureano Leone. Per effetto di una riduzione dei costi delle rappresentanze canadesi all'estero, il consolato di Sulmona \u00e8 stato infine soppresso.\nGemellaggi.\nSulmona \u00e8 gemellata con:\nSport.\nHa sede nel comune la societ\u00e0 calcistica Sulmona Calcio, fondata nel 1921.\nPer cinque volte Sulmona \u00e8 stata sede di arrivo di tappa del Giro d'Italia.\nNel 2004 il comune ha ospitato le specialit\u00e0 su strada dei XXXII Campionati mondiali di pattinaggio di velocit\u00e0 in linea."}
{"id": "26995", "revid": "713714", "url": "https://it.wikipedia.org/wiki?curid=26995", "title": "Tagliacozzo", "text": "Tagliacozzo (\"Tajac\u00f3zzo\" nel dialetto locale) \u00e8 un comune italiano di abitanti della provincia dell'Aquila, in Abruzzo.\nIl comune della Marsica \u00e8 stato elevato a rango di citt\u00e0 con decreto del presidente della Repubblica del 18 agosto 2000.\nGeografia fisica.\nTerritorio.\nTagliacozzo \u00e8 situata nella parte occidentale della Marsica, nell'area dei piani Palentini, non distante dai confini che separano l'Abruzzo dal Lazio, in posizione adagiata lungo le pendici del monte Civita a 740 Non lontano dal centro abitato si trovano la stazione sciistica di Marsia, posizionata lungo la catena dei monti Carseolani sulle pendici orientali del monte Midia (1737 ) e la localit\u00e0 residenziale della Piccola Svizzera lungo la strada che sale a Cappadocia.\nIl fiume Imele attraversa il territorio comunale dando il nome al parco geologico delle risorgenti.\nClima.\nTagliacozzo \u00e8 caratterizzata da clima montano mediterraneo, con inverni rigidi ed estati che possono attraversare periodi moderatamente caldi. Le medie delle temperature minime sono piuttosto basse, caratteristica comune a molte localit\u00e0 abruzzesi dell'interno montano. La temperatura media annua \u00e8 di 10,8\u00a0\u00b0C. Il mese pi\u00f9 freddo \u00e8 gennaio con una media di 2,5\u00a0\u00b0C e il pi\u00f9 caldo \u00e8 agosto con 19,6\u00a0\u00b0C. La temperatura pi\u00f9 alta registrata a Tagliacozzo corrisponde a 40,0\u00a0\u00b0C mentre la pi\u00f9 bassa a -27 nella localit\u00e0 di Marsia.\nLa piovosit\u00e0 storica \u00e8 di circa 970\u00a0mm annui distribuiti in 102 giorni con precipitazioni.\nLa stagione pi\u00f9 piovosa \u00e8 l'autunno, seguita dall'inverno e dalla primavera quando sono frequenti e talvolta copiose le nevicate. L'estate non \u00e8 per\u00f2 particolarmente asciutta, essendo segnata da quasi 130\u00a0mm di pioggia in 18 giorni piovosi. Sono presentati di seguito i valori climatici medi di riferimento ufficiali per Tagliacozzo pubblicati dall'Arssa.\nOrigini del nome.\nDiverse le ipotesi relative all'origine del nome. Quella pi\u00f9 accreditata fa derivare il toponimo da due termini latini \"Talus\" e \"Cotium\", ovvero taglio nella roccia. Il borgo, infatti, si \u00e8 sviluppato alle pendici del monte Civita, cima separata da una fenditura dal monte La Difesa.\nStoria.\nOrigini.\nIl territorio fu abitato nell'antichit\u00e0 dagli Equi, posti al confine settentrionale dei Marsi. Esistono sicuri cenni storici di un abitato, nella contemporanea localit\u00e0 di Altolaterra, le cui origini risalgono a partire dall'XI secolo. Prima di allora si sono ritrovati, in alcuni testi imperiali carolingi del 964 e del 998, riferimenti al monastero di San Cosma, con la nota \"in Heloritu\" (situato cio\u00e8 in un bosco di alloro). Prima ancora di ci\u00f2, sussistono tracce di insediamenti in grotte, alcuni risalenti all'epoca neolitica e all'et\u00e0 del Bronzo. Il centro abitato si sarebbe sviluppato attorno a tre parrocchie: San Nicola, Sant'Egidio e San Pietro, nella parte alta dei monti Aurunzo e Civita che sovrastano la citt\u00e0 contemporanea.\nMedioevo.\nNel corso dell'XI secolo il territorio fu inglobato nella contea dei Marsi, enucleata dal ducato longobardo di Spoleto e attribuita, nel 926, a Berardo detto \"il Francisco\", capostipite della casata Berardi. Dal 1074 si sarebbe sviluppato il centro abitato che, avente base nel castello sul monte Civita, si estendeva verso le pendici della montagna e pi\u00f9 a valle. Nel 1173 il feudo pass\u00f2 ai De Ponte, nobile famiglia dell'Italia centrale. Il 23 agosto 1268 il territorio dei piani Palentini fu teatro della battaglia di Tagliacozzo tra Corradino di Svevia e Carlo I d'Angi\u00f2. L'epilogo segn\u00f2 il destino del potere del Regno di Sicilia a favore degli Angioini sugli Svevi, favorendo ancora per secoli il potere temporale del Papa.\nLa battaglia fu vinta con uno stratagemma ideato da Alardo di Val\u00e9ry, che sgomin\u00f2 le truppe avversarie, ormai sicure della vittoria e senza pi\u00f9 difese, giungendo alle loro spalle di nascosto. Dante Alighieri ricorda tale battaglia nel XXVIII canto dell'Inferno. In tale occasione si consolid\u00f2 nella contea marsicana il potere dei De Ponte che appoggiarono Carlo I d'Angi\u00f2. Questi, sotto la spinta papale, che temeva la forza antagonista di un impero centrale voluto dagli Svevi, lottava per l'affermazione degli stati nazionali.\nCon il matrimonio di un'esponente dei De Ponte con Napoleone Orsini, il possesso del feudo pass\u00f2 alla famiglia Orsini, che lo mantenne fino alla met\u00e0 del Quattrocento. Tra i signori del feudo figurano Rinaldo e il cardinale Giacomo, che ne concretizzarono lo sviluppo socio-economico. Quest'ultimo fu peraltro uno dei protagonisti, dopo lo scisma d'Occidente, nelle contese per la limitazione del potere temporale del Papa.\nNel 1409 il Papa Alessandro V, quale premio per l'appoggio ottenuto in una contesa territoriale, stacc\u00f2 la contea di Tagliacozzo dal Regno di Napoli e lo aggreg\u00f2 allo Stato Pontificio, confermandone la titolarit\u00e0 a Giacomo Orsini. Intorno al 1410 gli Orsini ottennero di aprire a Tagliacozzo una delle prime zecche dell'Abruzzo nella quale si batt\u00e9 il bolognino. Sotto Don Ferrante, con il feudo nel possesso momentaneo dei Colonna, nella zecca forse fu coniato anche il cavallo con il simbolo della colonna. Agli Orsini di Roma, ramo che si estinse, subentrarono nel governo della contea gli Orsini di Bracciano che, in particolare con Roberto Orsini, determinarono il massimo splendore di Tagliacozzo favorendo la costruzione di palazzi nobiliari e la realizzazione di molte opere d'arte.\nEt\u00e0 moderna.\nLa famiglia Orsini, proprietaria di altri feudi e con un potere che andava dal Tirreno all'Adriatico, nel 1497 fu privata dal papa del feudo, assegnato invece alla famiglia Colonna ed elevato a ducato, tenendo poi il dominio feudale fino al 1806, anno dell'abolizione del feudalesimo con la conseguente perdita dei diritti feudali. Il primo duca fu Fabrizio I, al quale successero, tra gli altri, Ascanio I e Marcantonio II Colonna, coinvolti pienamente nelle contese dell'epoca.\nCon tale nuovo dominio il centro del ducato si spost\u00f2 gradualmente verso Avezzano, dove fu ampliato il castello trecentesco. Ebbe cos\u00ec inizio per la cittadina un lungo periodo di decadenza.\nA causa delle intolleranze patite nel Regno di Napoli nel XVI secolo una nutrita comunit\u00e0 di ebrei scelse di vivere nel borgo vecchio, situato non distante dal confine con lo Stato della Chiesa. Nel 1515 tuttavia la comunit\u00e0 sub\u00ec l'esilio dall'intero regno e dovette abbandonare la cittadina. Dall'epoca della loro presenza in Marsica gli ebrei acquisirono il cognome \"Tagliacozzo\". \nIn questi periodi si ricordano tre personaggi di spicco: Giovanni Capoccio, uno dei 13 italiani vittoriosi nella disfida di Barletta del 1503; il matematico ed astronomo Andrea Argoli e la poetessa Petronilla Paolini Massimi. \u00c8 incerta invece l'origine tagliacozzana di Gaspare Tagliacozzi, il primo chirurgo estetico italiano, morto a Bologna nel 1599.\nEt\u00e0 contemporanea.\nNel 1794 Tagliacozzo risultava il centro pi\u00f9 popoloso della zona, con circa 12.000 persone. Dopo l'unit\u00e0 d'Italia, anche Tagliacozzo fu toccata dal fenomeno del brigantaggio postunitario. A Tagliacozzo venne giustiziato il generale spagnolo Jos\u00e9 Borjes, inviato da Francesco II di Borbone, in esilio a Roma, per riconquistare il perduto Regno delle Due Sicilie. Il generale Borjes aveva ricevuto dal re il mandato di riorganizzare le bande di briganti filoborbonici e di cercare anche l'aiuto e l'appoggio della popolazione calabrese e lucana fedele ai Borbone. Detto Regno delle Due Sicilie era stato perduto dopo la spedizione dei Mille avvenuta nel 1860 e l'invasione dell'esercito del Regno di Sardegna.\nJos\u00e9 Borjes, per contrasti tattico-militari, aveva da poco tempo interrotto l'alleanza con il capo-brigante Carmine Crocco e dalla Basilicata si stava recando con pochi uomini a Roma, passando per la Marsica, per informare il re Francesco II di quanto era avvenuto. Forse per delazione di alcuni abitanti della zona di Tagliacozzo, fu scoperto e inseguito da un reggimento di bersaglieri comandati dal maggiore Enrico Franchini. Il generale Borjes nella notte tra il 7 e l'8 dicembre 1861 venne catturato nel Casale Mastroddi nei pressi di Castelvecchio di Sante Marie dopo un conflitto a fuoco. Venne fucilato assieme ai suoi militari senza alcun processo l'8 dicembre in piazza dell'Obelisco.\nIn quello stesso anno nella zona vi furono violenti moti contro il nuovo Stato Piemontese sedati con grande spargimento di sangue.\nNel 1915 in seguito al terremoto della Marsica il vescovo Pio Marcello Bagnoli spost\u00f2 momentaneamente la sede della diocesi dei Marsi nel palazzo Ducale di Tagliacozzo prima del trasferimento definitivo da Pescina ad Avezzano avvenuto formalmente nel 1924.\nIl borgo antico di Villa San Sebastiano, sua frazione, situato alle pendici del monte Aurunzo venne devastato dalla frana del 1955. Il borgo nuovo fu edificato pi\u00f9 in basso a circa un chilometro di distanza.\nTagliacozzo diviene, con l'inizio del Novecento, una importante sede di villeggiatura, specie per i romani facoltosi. Tale fenomeno turistico si \u00e8 prolungato, dopo una stasi nel periodo dell'ultima guerra, fino agli anni settanta. Tuttora \u00e8 meta turistica e di ferie, invernali ed estive, per la salubrit\u00e0 dell'aria, per la bellezza dei luoghi e per la bont\u00e0 della sua cucina.\nSimboli.\nL'attuale stemma di Tagliacozzo \u00e8 stato riconosciuto con Decreto del presidente della Repubblica nel 1992.\nOnorificenze.\nIl comune di Tagliacozzo si fregia del titolo di citt\u00e0.\nSociet\u00e0.\nLingue e dialetti.\nIl dialetto di Tagliacozzo si inserisce nel gruppo tagliacozzano del dialetto sabino, appartenente ai dialetti italiani mediani. Tratto qualificante di questo gruppo dialettale \u00e8 la conservazione delle vocali finali atone.\nCultura.\nCinema.\nNel 1946 usc\u00ec il film \"Desiderio\" di Marcello Pagliero e Roberto Rossellini di cui alcune scene furono girate presso la chiesa di Santa Maria del Soccorso.\nNel 1972 in piazza dell'Obelisco e nella parte alta del borgo, in una villa su una rupe scoscesa, \u00e8 stata girata la seconda parte del film \"I corpi presentano tracce di violenza carnale\" di Sergio Martino Nel 1979 la cittadina ha ospitato le riprese dello sceneggiato televisivo \"Cos\u00ec per gioco\". Nel 2013 Tagliacozzo ha ospitato il set di \"Ti ricordi di me?\", film di Rolando Ravello.\nCucina.\nPiatti tipici della cucina locale sono gli gnocchetti con i ceci; l'agnello, cacio e uova; la polenta con salsiccia e le spuntature servite in piatti di legno detti le \"scifellette\". Numerosi i prodotti di panificazione artigianale realizzati con la farina antica ricavata dal grano Solina.\nEconomia.\nAllevamento.\nTagliacozzo \u00e8 il fulcro del progetto nato con la denominazione \"Le carni buone della Marsica\" promosso nel 2009 dalla soppressa comunit\u00e0 montana Marsica 1 e portato avanti in tutta la provincia dal gruppo di azione locale \"Gran Sasso-Velino\". Innovativi processi di qualit\u00e0 certificati rilanciano sempre pi\u00f9 il settore zootecnico e la produzione e vendita dei prodotti lattiero caseari. Nella cittadina hanno sede numerose aziende che si distinguono per la qualit\u00e0 delle carni.\nCommercio ed artigianato.\nIl settore del commercio e dell'artigianato si sviluppa soprattutto grazie ai numerosi negozi del centro storico e della villa comunale. Il mercato settimanale del gioved\u00ec che si svolge lungo le strade del centro e nei dintorni di piazza Duca degli Abruzzi richiama un alto numero di ambulanti, espositori ed acquirenti. Le iniziative culturali permettono al settore di trainare l'economia del luogo.\nTurismo.\nTagliacozzo fa parte dell'associazione nazionale I borghi pi\u00f9 belli d'Italia ed \u00e8 un'importante meta turistica abruzzese, grazie alla bellezza del borgo antico, della piazza dell'Obelisco, tra le pi\u00f9 armoniche e belle piazze d'Italia e simbolo della cittadina e ai luoghi incontaminati che la circondano, capaci di richiamare ogni anno i numerosi villeggianti. Il festival internazionale di Mezza Estate e le numerose iniziative culturali richiamano migliaia di turisti e amanti dell'arte.\nInfrastrutture e trasporti.\nStrade.\nTagliacozzo \u00e8 raggiungibile da Roma attraverso l'omonima uscita autostradale dell'A24 oppure attraverso la strada statale 5 Via Tiburtina Valeria attraversando l'area di Carsoli. Dall'Aquila, Pescara, Avezzano e Sulmona attraverso la A25 oppure percorrendo la strada statale 5 Via Tiburtina Valeria. La strada statale 5 quater Via Tiburtina Valeria \u00e8 la variante della statale 5 che collega il territorio comunale con la piana del Cavaliere.\nFerrovie.\nLa ferrovia Roma-Pescara attraversa il comune di Tagliacozzo servendolo con due stazioni, quella del capoluogo comunale e quella di Villa San Sebastiano situata nei pressi del borgo nuovo dell'omonima frazione.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Tagliacozzo dal 1985 ad oggi.\nSport.\nCalcio.\nLa principale squadra di calcio della citt\u00e0 \u00e8 l'\"A.S.D. Tagliacozzo 1923\" che milita nei tornei dilettantistici abruzzesi. Disputa le partite casalinghe sul manto in erba sintetica dello stadio \"Luca Poggi\" che dal 2020 ha sostituito lo storico stadio \"Leo Attili\".\nIppica.\nL'ippodromo dei Marsi, inaugurato nel 2003, si estende su una superficie di circa 25 ettari lungo la strada provinciale che conduce al borgo di Gallo. Dati tecnici: 200 box per cavalli, settore tribune per 2500 posti a sedere, spalti, parterre per 5000 persone, cinque box per isolamento cavalli, venti locali per insellaggio, fondo in sabbia, fotofinish digitale. Lunghezza pista da gara: 1150 metri; larghezza: 25 metri. La struttura \u00e8 dotata inoltre di servizi di ristorazione e agenzia ippica."}
{"id": "26996", "revid": "125236307", "url": "https://it.wikipedia.org/wiki?curid=26996", "title": "Tione degli Abruzzi", "text": "Tione degli Abruzzi (\"U Tion\u00eb\" in abruzzese) \u00e8 un comune italiano di abitanti della provincia dell'Aquila in Abruzzo. Fa parte della Comunit\u00e0 montana \"Sirentina\".\nStoria.\nReperti archeologici sono stati trovati in zona Santa Maria del Ponte, ossia un recinto fortificato sopra il Colle Rischia, a testimonianza dell'antropizzazione del territorio sin dall'et\u00e0 italica, con la popolazione dei Vestini. Nel Medioevo i borghi circostanti si riunirono in un castello principale, quello di Tione, mentre sorgevano i villaggi di Goriano Valli, Pagliare e Santa Maria del Ponte. Nel 1209 \u00e8 documentata la collegiata di Santa Maria del Ponte, in un documento di tassazione del 1269 Tione \u00e8 citata nel catasto di Carlo I d'Angi\u00f2.\nTione insieme a Goriano partecip\u00f2 alla fondazione di Aquila nel 1254, come testimoniano le \"Cronache aquilane\" di Buccio di Ranallo, contribuendo a fondare il quartiere di Santa Giusta, e presso le mura a est esiste ancora l'accesso di Porta Tione, per chi venisse dall'alto Aterno. Nel 1349 Tione, che fino allora ricadeva nella diocesi di Valva (Corfinio), viene aggregata a quella dell'Aquila per volont\u00e0 di papa Clemente VII; con atto notarile del 15 marzo 1393 \u00e8 disposta la costruzione del Castello \"con mura, fossati, torri guardie e fortilizi\" in localit\u00e0 San Nicola. Nel 1498 l'abitato \u00e8 in lotta con Rocca di mezzo e l'infeudazione voluta da Filippo di Chalon, Principe d'Orange, \u00e8 concessa a Luigi di Benagalzer, nel 1529. Tione in possesso di Giovan Giuseppe Cantelmo, Duca di Popoli (1560), \u00e8 venduto dalla Regia Corte a Muzio Rivera dell'Aquila, che nel 1572 divenne barone del castello. A costui succedette nel 1578 il figlio maggiore Luca Antonio; nel 1587 Tione fu ceduta a Ortenzio del Pezzo, nel 1669 appartenne a Clemente Sannerio, duca di San Demetrio ne' Vestini., e infine appartenne ai Quinzi ed ai Cocco, fino al 1806.\nIl borgo accanto di Santa Maria del Ponte divenne frazione sin dal 1294, nel 1529 fu concessa a Ferdinando Figueroa, poi a Pietro di Pietropaolo,ai Masci (1622), ai Cappelletti di Rieti (1631). Il borgo di Goriano Valli nel 1185 appartenne ai Sichenale e Ruggero, nel 1269 risultava fiscalmente nella propriet\u00e0 aquilana. L'abitato nel 1324 era tornato a far parte della diocesi Aquilana, essendo prima di Corfinio. Nel 1570 fu feudo del barone Battista de Benedetti, nel 1591 fu di Girolamo Colucci, e da lui lasciato a Consalvo e Rodesico di Colle di Aldana. Con la ripartizione territoriale da dopo il 1806 al 1860, Tione fece parte dell'Abruzzo Ulteriore Secondo, nel \"Distretto di Aquila, inglobato nel circondario di San Demetrio. Dal 1861 in poi divenne comune autonomo, cambiando nel 1928 il proprio nome in \"Tione degli Abruzzi\" per distinguerlo dall'omonimo comune trentino, e accorp\u00f2 nella sua amministrazione i borghi di Goriano, Pagliare e Santa Maria del Ponte, quest'ultimo solo nel 1954, poich\u00e9 in precedenza appartenente al confinante comune di Fontecchio.\nSimboli.\nLo stemma del Comune di Tione degli Abruzzi \u00e8 stato approvato con decreto del presidente della Repubblica del 7 marzo 2005.\nInfrastrutture e trasporti.\nStrade.\nLa principale arteria stradale del territorio comunale \u00e8 la strada regionale 261 Subequana, che lambisce la frazione di Santa Maria del Ponte, e collega il comune da un lato a L'Aquila e dall'altro ad Avezzano, Sulmona e Pescara. La strada provinciale n. 46 \"di Tione\" collega il capoluogo comunale da un lato alla SR 261 e dall'altro al confinante comune di Secinaro, mentre la strada provinciale n. 45 \"di Fontecchio\" lo collega al comune omonimo.\nFerrovie.\nLa parte di fondovalle del territorio comunale \u00e8 attraversata dalla ferrovia Sulmona-L'Aquila, linea secondaria a binario unico e trazione diesel, che serve il comune con la fermata di Tione degli Abruzzi, aperta nel 1936 e posta a met\u00e0 strada tra il capoluogo comunale e la frazione di Santa Maria del Ponte, dai quali dista circa 1,3\u00a0km."}
{"id": "26997", "revid": "125280131", "url": "https://it.wikipedia.org/wiki?curid=26997", "title": "Tornimparte", "text": "Tornimparte \u00e8 un comune italiano sparso di abitanti della provincia dell'Aquila, in Abruzzo, ubicato nell'entroterra dell'appennino abruzzese, nel settore sud-occidentale della Conca Aquilana, la cui sede municipale si trova nella frazione di Villagrande. Faceva parte della comunit\u00e0 montana Amiternina.\nGeografia fisica.\nTerritorio.\nIl territorio del comune \u00e8 suddiviso in una parte pedemontana ondulata e abitata ad una quota altimetrica media di 830 m s.l.m., contornata a sud-ovest, ovest e nord-ovest dalle creste dei monti Ruella (1.540\u00a0m), La Piaggia (1.637 m) e La Serra (1.599 m), e aperta a nord verso il resto della Conca Aquilana, e in una parte montana in quota lungo le pendici e i contrafforti del gruppo montuoso carsico di monte San Rocco-monte Cava (2.000\u00a0m), che rappresenta l'elevazione pi\u00f9 alta del territorio nonch\u00e9 lo spartiacque con il territorio laziale dell'alto Cicolano, con cui \u00e8 collegato tramite la SP1 Amiternina.\nLa parte pedemontana del comune \u00e8 solcata dal \"fiume Raio\" e dai suoi numerosi ruscelli affluenti che raccolgono insieme l'acqua di scolo delle montagne del comune; tale corso d'acqua a carattere tipicamente stagionale si immette poi come affluente destro nel fiume Aterno-Pescara nel territorio del comune dell'Aquila; su ciascun colle delimitato da piccole vallate solcate dai ruscelli affluenti sono poste gran parte delle 22 frazioni del comune. La parte montana \u00e8 caratterizzata dalla presenza di numerose foreste di faggio e castagno, intervallate da zone di pascolo e una fauna tipica delle montagne dell'Appennino.\nLa particolare conformazione geologica del territorio pedemontano, composto prevalentemente da roccia tufacea nei luoghi arroccati, pur rientrando nella lista dei comuni del cratere sismico, il comune ha registrato relativamente pochi danni, rispetto alle zone limitrofe, nel terremoto dell'Aquila del 6 aprile 2009, nonostante la distanza di appena 6\u20139\u00a0km linea d'aria dall'epicentro.\nClima.\nIl clima del territorio \u00e8 quello tipico delle zone pi\u00f9 interne appenniniche caratterizzato da accentuata continentalit\u00e0 con influssi orografici sulle correnti umide occidentali; d'inverno il clima \u00e8 tendenzialmente rigido con precipitazioni nevose dalle quote di media montagna (1400\u2013) mentre nel fondovalle abitato le nevicate, rispetto agli anni 1960-1970, sono progressivamente diminuite sia in frequenza che in accumulo in linea coi mutamenti climatici che hanno coinvolto l'intero arco appenninico e l'Italia peninsulare; la stagione pi\u00f9 piovosa risulta essere quella autunnale, seguita da quella primaverile e invernale; d'estate, prevalentemente secca, l'altitudine localmente pu\u00f2 mitigare le ondate di calore grazie anche a bassi valori di umidit\u00e0 relativa.\nStoria.\nAntico territorio Sabino di cui si ha memoria sin dai primi secoli a.C., la storia del territorio segue le dominazioni che hanno caratterizzato la provincia aquilana nel corso dei secoli: passato sotto la dominazione Romana e Longobarda (gastaldato di Forcona nel ducato di Spoleto), divenne feudo del Sacro Romano Impero nell'Alto medioevo, per poi passare in mano agli Angioini fino al Seicento, ai Barberini nel Settecento e infine ai Borbone delle due Sicilie nell'Ottocento, fino all'annessione al Regno d'Italia.\nDurante il Regno di Sicilia e il Regno di Napoli, ovvero dal XIII al XIX secolo, il territorio del comune era compreso nell'Abruzzo Ulteriore in seguito alla suddivisione del giustizierato d'Abruzzo, mentre nell'XIX secolo fu compreso nell'Abruzzo Ultra II. Il nome Tornimparte deriva molto probabilmente dal latino \"Turres in Partibus,\" ovvero \"fortezze dislocate in varie parti\", sebbene vi siano varie teorie al riguardo. Come in altre aree dell'Appennino, fu soggetto al fenomeno del brigantaggio. Assieme agli altri centri limitrofi ha contribuito alla fondazione della citt\u00e0 di L'Aquila nel Duecento, di cui \u00e8 rimasta traccia nella chiesa di San Vito alla Rivera.\nSociet\u00e0.\nEvoluzione demografica.\nLa prossimit\u00e0 con L'Aquila ha limitato lo spopolamento caratteristico delle zone interne della regione e del resto dell'Appennino, con la popolazione stabilmente intorno alle 3000 unit\u00e0 sin dall'inizio degli anni 1970.\nDialetto.\nIl dialetto tornimpartese \u00e8 il dialetto aquilano, appartenente al gruppo dei dialetti sabini, parlato in tutta l'area dell'aquilano-Cicolano-reatino con varie sfumature a livello locale.\nTradizioni e folclore.\nIl territorio di Tornimparte \u00e8 caratterizzato dalla diffusa produzione, durata fino agli anni '70 del XX secolo, del carbone vegetale attraverso le carbonaie (in dialetto locale, \"Ju catozzu\") grazie alla presenza di numerosi boschi di faggio. Altra importante tradizione locale \u00e8 quella de \"Ju calenne\", antico rito pagano che consisteva nel taglio del tronco di un albero poi eretto in primavera in varie piazze delle frazioni il primo maggio come buon auspicio per i futuri raccolti dei contadini. Oltre alle feste patronali nelle varie frazioni il comune organizza annualmente:\nEconomia.\nLa vicinanza con L'Aquila ha favorito lo sviluppo del settore terziario nel comune. In passato, prima della costruzione dell'autostrada e della conseguente integrazione del paese con le economie dei centri circostanti, le principali fonti di sostentamento erano date da agricoltura e allevamento, spesso quasi unicamente a scopo di sussistenza.\nTurismo.\nLa presenza di diversi agriturismi e bed and breakfast ha reso possibile e favorito in parte lo sviluppo del turismo.\nInfrastrutture e trasporti.\nStrade.\nIl paese \u00e8 servito dallo svincolo Tornimparte-Campo Felice dell'A24 Roma-Teramo.\nFerrovie.\nA breve distanza dal confine comunale transita la ferrovia Terni-Sulmona; il territorio \u00e8 servito dalla stazione di Sassa-Tornimparte, nel territorio comunale dell'Aquila.\nAmministrazione.\nFrazioni.\nBarano, Capo La Villa, Case Tirante, Castiglione, Colle Farelli, Colle Farnio, Colle Fiascone, Colle Marino, Colle Massimo, Colle Perdonesco, Colle Santa Maria, Colle San Vito, Forcelle, Molino Salomone, Palombaia, Piagge, Pianelle, Pi\u00e9 la Costa, Piedi la Villa, Rocca Santo Stefano, San Nicola, Viaro, Villagrande (sede comunale).\nAntica suddivisione.\nTerzo Villagrande (Villagrande, Capo La Villa, Case Tirante, Piedi la Villa, Piagge), Terzo San Vito (Pianelle, Colle San Vito, Colle Santa Maria, Barano, Viaro), Terzo San Nicola (San Nicola, Piedi la Costa, Colle Massimo, Colle Perdonesco, Molino Salomone), Terzo Rocca Santo Stefano (Rocca Santo Stefano, Forcelle, Collemarino, Colle Farnio, Colle Farelli).\nSport.\nTornimparte dispone di una squadra di calcio, la Tornimparte 2002, che milita nel campionato di promozione Abruzzo girone A. Il centro sportivo principale del comune, con palestra e campo sportivo, \u00e8 sito in localit\u00e0 Palombaia."}
{"id": "27001", "revid": "2164596", "url": "https://it.wikipedia.org/wiki?curid=27001", "title": "Villa Santa Lucia degli Abruzzi", "text": "Villa Santa Lucia degli Abruzzi \u00e8 un comune italiano di abitanti della provincia dell'Aquila in Abruzzo. Fa parte della Comunit\u00e0 montana Campo Imperatore-Piana di Navelli e del Parco nazionale del Gran Sasso e Monti della Laga.\nGeografia fisica.\nUbicato nel Parco nazionale del Gran Sasso e Monti della Laga alle pendici meridionali della catena del Gran Sasso, Villa Santa Lucia degli Abruzzi domina la sottostante valle del fiume Tirino. Circondato da un bosco di querce e di faggi, a breve distanza si trova l'area fortificata alto-medievale detta il \"Castelluccio\", primitivo nucleo d'insediamento della popolazione.\nCentro climatico, meta turistica soprattutto estiva e ottima base di partenza per escursioni di media-alta montagna (la cima del Monte Cappucciata con i suoi 1.801 m s.l.m. sovrasta il centro abitato) e per interessanti itinerari (Cannatina dal quale \u00e8 possibile scorgere l'intera vallata del Pescara ed il territorio del chietino, con la possibilit\u00e0, in condizioni meteorologiche ottimali, di avere un'incantevole vista del mare Adriatico).\nStoria.\nLe origini dell'insediamento vengono fatte risalire al periodo italico, dal X al IV secolo a.C. quando il centro sarebbe stato sotto il dominio di Aufinum (nei pressi di Capestrano), citt\u00e0 vestina, da cui il nome di \"Aufinaes Cismontani\", avamposto di protezione della valle sottostante, dove fu eretta la sepoltura di Nevio Pompuledio il Guerriero di Capestrano.\nFra il 775 e l'800 d.C. Aceprando, ex guerriero longobardo di re Desiderio, insieme ad altri insorti raggiunge la sorgente di Villocchera, dove si stabilisce. Fra il 950 ed il 1000 d.C. Villocchera s'ingrandisce e assume il nome di Villa, poi Villa Santa Lucia per la venerazione della santa siracusana in Corfinio. In una bolla di papa Pasquale II, pubblicata nel 1112, si cita la chiesa di Santa Lucia.\nAll'inizio del Novecento una forte emigrazione fece spopolare questa terra e molti cittadini si stabilirono negli USA ed in Canada. In precedenza frazione di Ofena, \u00e8 divenuto comune nel 1910.\nSimboli.\nLo stemma del Comune, concesso dal Presidente della Repubblica il 6 marzo 2006, si blasona:\nMonumenti e luoghi d'interesse.\nL'attuale impianto architettonico del centro abitato, di formazione medievale, \u00e8 quello del borgo privo di fortificazioni.\nDa visitare le chiese del centro (San Rocco e Santa Lucia) ed il palazzetto della famiglia Mattozza. Interessante \u00e8 la chiesa rurale di S. Maria delle Vicenne (X secolo), posta a circa 1000 metri di altezza, lungo un antico percorso che dalla Valle Tritana, passando per il paese, ed in particolare per l'abitato medievale di Randino, scavalcava la dorsale montana per penetrare nell'Altopiano del Voltigno, punto di confine con la provincia di Pescara.\nNella vicina frazione di Carrufo, antica \"Castrum Rufi\" le cui origini risalgono all'850 d.C., da visitare la chiesa San Carlo Borromeo e la chiesa diroccata della Madonna della Piet\u00e0 situata fuori dal centro abitato in localit\u00e0 Colle Venatorio dove sorgeva il primitivo nucleo poi trasferitosi nell'attuale ubicazione. Piccolo borgo, conserva gran parte del centro storico medievale. Carrufo, che conta appena una quarantina di abitanti residenti, si ripopola prevalentemente nel periodo estivo. La piccola frazione \u00e8 balzata agli onori della cronaca in quanto originaria del luogo della nonna Iolanda del cantante italo-canadese Michael Bubl\u00e9, star internazionale.\nEconomia.\nTipico centro pastorale e agricolo con produzione di olio d'oliva e vino e coltivazione del grano, anticamente era anche produttore di carbone vegetale."}
{"id": "27002", "revid": "1543377", "url": "https://it.wikipedia.org/wiki?curid=27002", "title": "Villalago", "text": "Villalago (\"La V\u00eclla\" in abruzzese) \u00e8 un comune italiano con abitanti nella provincia dell'Aquila in Abruzzo. Posta in posizione dominante rispetto alle Gole del Sagittario sotto il gruppo montuoso del Monte Genzana, fa parte della Comunit\u00e0 montana \"Peligna\" e dei borghi pi\u00f9 belli d'Italia.\nStoria.\nIn localit\u00e0 San Pietro, presso il sito dove sorgeva l'omonimo monastero benedettino (secoli XI-XVI) fu ritrovata un'epigrafe romana, databile al massimo al II secolo d.C.. In localit\u00e0 Villa Vecchia, collina a circa mezzo chilometro a est dell'abitato, Antonio De Nino segnal\u00f2 nel 1890 generici avanzi di un \"recinto di et\u00e0 primitiva\", in un'area da sempre costellata di ritrovamenti fittili, monete e altri manufatti, sparsi tra i terrazzamenti moderni realizzati per uso agricolo e l'ammasso caotico delle rocce staccatesi dalla frana di Monte Genzana, all'origine del Lago di Scanno.\nSecondo alcuni studiosi questi avanzi di \"recinto\" (oggi non pi\u00f9 identificabili) sarebbero stati traccia di mura appartenenti a un antico insediamento fortificato di origine peligna, vista la particolare posizione elevata rispetto all'area circostante.. Lo stesso Antonio De Nino segnal\u00f2 nell'anno 1900 il ritrovamento fra le contrade Casale e Porcile di resti di un pavimento con residui di muri e statuaria bronzea. Il materiale raccolto comprendeva 26 statuette di Ercole, clavate e con \"leont\u00e9\" (pelle di leone), due delle pi\u00f9 grandi erano meglio lavorate e avevano sul capo, a mo' di cuffia, la testa della \"leont\u00e9\". Di una statua riaffiorarono anche un piccolo piede maschile, di buona fattura, e il frammento di un altro suo piede. Una clava, classico simbolo di Ercole, avrebbe suggerito l'esistenza di una seconda statua.\nGli altri reperti bronzei recuperati furono un idolo muliebre privo di avambraccio destro e col braccio sinistro coperto da un manto, due dischetti di bronzo probabili parti di ornamentazione e, infine, un piccolo bue (altro richiamo al culto di Ercole) di discrete fattezze, appena danneggiato solo sul \u00abpiede\u00bb posteriore sinistro. Nel complesso il materiale raccolto faceva intendere di trovarsi in presenza di un piccolo luogo di culto dedicato a Ercole, assai diffuso nella Valle del Sagittario e nella Conca di Sulmona. Non si hanno notizie certe e documentate dalla caduta dell'Impero romano d'Occidente al periodo delle invasioni barbariche. Durante il periodo longobardo Villalago fu annessa al Ducato di Spoleto. In questo periodo il contado peligno divenne regione valvense.\nIntorno all'VIII secolo incomincia ad essere menzionata la valle del \"Flaturno\", che viene citata nel \"Chronicon Volturnense\" tra i beni che il duca di Spoleto Ildebrando offre all'Abbazia di San Vincenzo al Volturno: dal documento del \"Chronicon\" si evince che in questa valle esisteva una \"curtis\" riferibile ad un monastero di Pescina. Nell'874 venne fatto un censimento della popolazione di Flaturno da cui si rilev\u00f2 che vi abitavano circa 500 persone suddivise in nove \"villae\". Successivamente una localit\u00e0 di Flaturno \u00e8 citata in un documento del 996 riferibile ad una cessione di terreni.\nAttualmente si possono collocare 5 delle nove ville citate nell'874: \"Selectu\" (sita in localit\u00e0 valle di Santa Maria presso Castrovalva), \"Campilu\" (a nord-nord-est di Cocullo nella valle alluvionale del rio Pezzana in localit\u00e0 Santa Maria di Campo), \"Cesa\" (identificabile con Le Cesa presso Castrovalva [prima ipotesi], oppure Cesa, Le Cese o Valle di Cesa presso la riva sinistra del Sagittario [seconda ipotesi], oppure Cesa dei Fiori o Cesa Tiberio sempre presso la riva sinistra del Sagittario [terza ipotesi]), \"Buxi\" (Passo di Bussi presso la riva destra del Sagittario), \"Connei\" (toponimo presente nella zona Fonticino presso Castrovalva); 4 Ville sono ancora da identificare: \"Miscella\", \"Macranu\", \"Fefile\" e \"Mebio\". Tuttavia queste localit\u00e0 (perlomeno quelle finora identificate) oggi si trovano fuori dal territorio comunale di Villalago, tra Anversa degli Abruzzi, la frazione Casali di Cocullo e Castrovalva, ma Alfonso Colarossi-Mancini ipotizza che Flaturno sia identificabile nella stessa Villalago.\nTra la fine del X secolo e il primo ventennio del secolo seguente San Domenico abate abit\u00f2 nei pressi di Villalago, in localit\u00e0 Plataneto o Prato Cardoso dove eresse un altare in onore della Trinit\u00e0. Successivamente, su richiesta dei conti di Valva, costru\u00ec il Monastero di San Pietro in lago o di san Pietro \"de Lacu\", richiesta di cui si ignora la data esatta perch\u00e9 l'atto di donazione \u00e8 andato smarrito o distrutto, tuttavia si pu\u00f2 affermare che questo sia avvenuto tra il 1001 e il 1026. Nel 1065 il Monastero \u00e8 rappresentato sulla porta bronzea dell'Abbazia di Montecassino, voluta dall'Abate Desiderio, tra i principali possedimenti dell'Italia centrale. Il primo documento del monastero \u00e8 datato 1067 ove si cita anche il monastero degli eremiti a Prato Cardoso: i Conti di Valva Todino e Oderisio, fratelli e figli di Randisio, e il loro cugino Bernardo, figlio di Berardo, donano il Monastero di S. Pietro Apostolo nella Valle del Lago e l'omonimo eremo nella Valle detta Prato Cardoso all'Abate Desiderio di Montecassino. Nel 1097 il Papa Urbano II ne conferma il possesso all'Abbazia di Montecassino per mezzo di una Bolla indirizzata all'allora abate cassinense Oderisio, da lui fatto anche in cardinale.\nIn loco esiste l'eremo di San Domenico, mentre in localit\u00e0 San Pietro sono tuttora in atto degli scavi archeologici per ritrovare le antiche vestigia del Monastero di San Pietro del Lago o de Lacu. Negli anni attorno al 1000 il paese risulta citato come \"Villa de Lacu\" quando venne fondato da coloni provenienti da varie aree, in quanto attirati religiosamente dal monastero di San Pietro in Lago, i cui resti sono ancora visibili a circa a un chilometro a nord di Villalago. La motivazione di chiamare il luogo \"Villa de Lacu\" o \"Villam de Lacu\" invece che \"Castrum de lacu\" sarebbe da ricercare nel fatto che si il paese fosse un luogo non cinto da mura e aperto con unica struttura non solo difensiva nella rocca ma anche politico-economica.\nDopo la morte di San Domenico il monastero di San Pietro entr\u00f2 in pieno possesso dei Conti di Valva. Il monastero fu abitato dai monaci fino al XV secolo epoca che fu abbandonato. La cella di Santa Maria de lacu si stacc\u00f2 dal monastero di San Pietro. Celidonio ed H. Bloch affermano che questa cella non si tratti altro che della chiesa parrocchiale di Villalago tuttavia vi \u00e8 una cella di Santa Maria in fiume Flaternus ove San Domenico soggiorn\u00f2 per due anni e mezzo nel periodo che venne costruito il monastero di San Bartolomeno a Trisulli. A confondere le acque c'\u00e8 una terza chiesa: Santa Maria in Flaturno da identificare con la chiesa di Santa Maria ad Nives a Castrovalva, comunque la chiesa di Santa Maria in Flaternus fu l'embrione da cui nacque e si svilupp\u00f2 la cella di Santa Maria de Villa de Lacu. La chiesa risale al 1323 mentre la rocca Sancti Petri de Lacu risale ad un'epoca precedente al 1092-93.\nPresso il \"pagus\" di Flaturno vi era anche la chiesa di San Vincenzo in Flaturno che viene citata in una bolla di Clemente III adel 1188 e in successive bolle papali datate dal 1112 in poi. Un documento del 1067 cita una donazione al monastero di San Pietro in Lacu. Tra il 1092 e il 1093 rocca di \"Sancti Petri de Lacu\" con le sue pertinenze fu invaso da Oderisio II di Sangro, in seguito, tra il 1241 e il 1245 \"Villa de Lagu\" era vicolato dal fatto che doveva manutengere o riparare il \"Castro de Valva\". Due anni pi\u00f9 tardi Innocenzo IV restitu\u00ec a Berardo e Teodino di Sangro \"Villam de Lacu\" dopo che Federico II di Svevia espropri\u00f2 questa terra al loro genitore Rinaldo.\nNel 1277 viene eseguita un'inquisizione in seguito ad operazioni illecite di vari funzionari pubblici in vari luoghi tra cui \"Villa Lacus\". Nel 1289 viene eseguito un reclutamento in vari luoghi tra cui \"Villa de Lacu\" dal Giustiziere d'Abruzzo per le milizie dei Baroni. Nel 1304 Margherita di Sangro mise a ferro e fuoco \"Villa de Lacu\" e il limitrofo monastero di san Pietro e al monastero di Santa Maria de \"Villa de Lacu\" arrestando, tra l'altro, Riccardo de Aversa.\nNel 1308-1309 gli ecclesiastici di \"Villa de Lacu\" pagano le decime, mentre nel 1323 la chiesa di\"S. Mariae de Villa de Lacu\" dipese dal monastero di san Pietro de Lacu. Nello stesso anno \"Villa de Lacu\" appartenne alla Diocesi di Sulmona. Dopo il dominio dei conti di Valva i successivi feudatari di Villalago furono dapprima i Borrelli e poi i di Sangro.\nNel 1568 Villalago si dichiar\u00f2 Universit\u00e0 e comune autonomo, staccandosi da Anversa per via del fatto che i Belprato usurparono il monastero di Montecassino facendo rimpiangere agli abitanti del paesello i monaci del monastero di San Pietro in lacu, cui dipesero fino al 1474 i Belprato pretesero il pagamento di 600 ducati, Villalago cos\u00ec non fu soggetta al feudalesimo, anche se l'universit\u00e0 continu\u00f2 ad esistere fino al 1806 quando furono promulgate le leggi che abolirono il feudalesimo. In seguito si affranc\u00f2 anche da Raiano.\nCon il crollo del Regno delle Due Sicilie fu assorbita dal Regno d'Italia e in seguito alla decadenza della pastorizia il paese fu interessato dall'emigrazione, poi si \u00e8 cercato di tamponare questo fenomeno con l'artigianato, il turismo e l'ambiente. Tra le altre famiglie feudali vi furono i Manso (nel 1621), con il celebre letterato Giovanbattista, biografo del Tasso. Tra Ottocento e Novecento risent\u00ec dell'influenza della famiglia borghese dei Lupi, come ricorda il nome della piazza principale del paese, intitolata all'avvocato Celestino Lupi, morto durante la prima guerra mondiale. Dopo l'eversione dei feudi segui le sorti delle vicine Scanno e, in tono minore, di Anversa degli Abruzzi. Oggi dipende turisticamente dal vicino lago di Scanno, il quale appartiene al comune di Villalago per tre quarti.\nLe copiose nevicate cadute in Italia nel febbraio 2012 hanno bloccato l'accesso a Villalago ed alla vicina Scanno mediante la statale del Sagittario.\nMonumenti e luoghi d'interesse.\nRocca Longobarda.\nLa rocca con l'annesso belvedere sulle Gole del Sagittario. Si trova nella parte alta del centro, costruita intorno all'XI secolo, anche se si ipotizza che esistesse gi\u00e0 prima. Il Torrione principale \u00e8 a pianta cilindrica, incastonato dentro un palazzo gentilizio che in passato era il castello. Vi si trova anche un oratorio dedicato alla Vergine Addolorata.\nUna seconda torre \u00e8 quella della Libert\u00e0, sempre di matrice medievale, inglobata in case civili. Ha pianta circolare con base a scarpa.\nCultura.\nCinema.\nVillalago \u00e8 citata nel film \"Il federale\" di Luciano Salce (1961): \u00e8 il luogo nel quale si rifugia il professore antifascista Bonaf\u00e9 che Primo Arcovazzi, interpretato da Ugo Tognazzi, deve arrestare per guadagnare meriti per la sua nomina a federale."}
{"id": "27003", "revid": "439868", "url": "https://it.wikipedia.org/wiki?curid=27003", "title": "Villavallelonga", "text": "Villavallelonga (\"La V\u00eclla\" in dialetto locale) \u00e8 un comune italiano di abitanti della provincia dell'Aquila in Abruzzo. \u00c8 incluso nel territorio del parco nazionale d'Abruzzo, Lazio e Molise.\nGeografia fisica.\nTerritorio.\nIl paese \u00e8 adagiato sul Colle dei Cerri, nel versante meridionale della Vallelonga. La catena montuosa della Serra Lunga lo separa ad ovest dalla valle Roveto, mentre i monti Marsicani a sud est disegnano il confine dell'area del parco nazionale d'Abruzzo, Lazio e Molise con la Marsica fucense. Situato a 1.005 confina a sud con il territorio comunale di Pescosolido, a nord con Collelongo e la valle di Amplero, ad est con la localit\u00e0 montana La Guardia di Lecce nei Marsi, ad ovest con Balsorano. Il valico Aceretta mette in comunicazione i territori montani di Villavallelonga e Pescasseroli.\nStoria.\nSecondo alcune testimonianze archeologiche i primi abitatori del territorio di Villavalleonga sarebbero stati alcuni pastori che giunti intorno al 1600 a.C. entrarono a far parte del popolo italico dei Marsi.\nDa alcuni rinvenimenti, frutto di ricerche e scavi effettuati nella zona della valle di Amplero e lungo le falde di San Castro, si \u00e8 potuto stabilire che il territorio fece parte del municipium di Lucus Angitiae (noto nell'Alto Medioevo con il nome di Anxa), unitamente ai centri di Collelongo, Luco dei Marsi e Trasacco. Tombe funerarie, terrazzamenti, resti di costruzioni e di strade antiche, nonch\u00e9 stele e sculture rinvenute da alcuni studiosi dell'universit\u00e0 di Pisa risalirebbero al I secolo d.C. e farebbero parte di alcune fortificazioni marse, come l'ocre situato nei pressi dell'Aceretta, poste a difesa del confine con i Volsci.\nIl borgo veniva chiamato durante il Medioevo Rocca di Cerro (da non confondere con Roccacerro) o anche Rocca d'Acero dal nome dell'antico incastellamento in cui si trovava la chiesa scomparsa dell'XI secolo.\nVillavallelonga ha acquisito successivamente il nome contemporaneo che richiama la sua posizione geografica, in quanto costruita sulle pendici del monte Quaresima nella Vallelonga. Il centro urbano originario si svilupp\u00f2 intorno all'anno mille. Fu feudo dei conti dei Marsi nel XII secolo, dei Piccolomini conti di Celano nel XVI secolo, dei duchi di Belforte, patrizi romani, sino al 1720, infine dei duchi Pignatelli.\nNel 1873 una parte dei suoi rilievi, e segnatamente le montagne ex-feudali di propriet\u00e0 privata denominate Pratillo, Fossetta e Macchiatavana, comprese nell'area della Serra Lunga, formarono il primo nucleo della riserva reale Alta Val di Sangro, antesignana storica e geografica del parco nazionale d'Abruzzo, Lazio e Molise.\nIl brigantaggio \u00e8 stato al centro delle vicende storiche del territorio prima e dopo l'Unit\u00e0 d'Italia.\nIl terremoto della Marsica del 1915 segn\u00f2 profondamente il paese distruggendo il nucleo urbano primordiale e causando un alto numero di morti, come avvenne in tutta l'area fucense-rovetana. A Villavallelonga si contarono circa 70 vittime e 200 feriti.\nSuccessivamente all'inaugurazione del parco nazionale avvenuta ufficialmente nel settembre del 1922, Villavallelonga fu tra gli enti fondatori della Condotta forestale marsicana, prima condotta del genere in Italia, costituita nell'ottobre del 1922, di cui fu artefice e primo presidente Erminio Sipari.\nMonumenti e luoghi d'interesse.\nSiti archeologici.\nLe tracce dei vici italici e di epoca romana si trovano in localit\u00e0 Prati d'Angro, il cui toponimo medievale era Angre, situato nei pressi dell'Aceretta, e nelle zone di San Leucio, Castelluccio, Ricanale-Morge dei Monaci e San Totaro. Tracce delle necropoli sono emerse dalle localit\u00e0 di Morge dei Monaci e Cona Rovara a ridosso dell'area montuosa denominata La Difesa.\nCultura.\nPatrimoni dell'umanit\u00e0 dell'UNESCO.\nNel 2017 i cinque nuclei di faggete vetuste ricadenti in una superficie di oltre 1000 ettari inclusa tra i comuni di Lecce nei Marsi (Selva Moricento), Opi (Cacciagrande e Valle Jancino in Val Fondillo), Pescasseroli (Coppo del Principe e Coppo del Morto) e Villavallelonga (Val Cervara), in parte databili intorno ai 560 anni, sono stati dichiarati patrimonio mondiale dell'umanit\u00e0 nel contesto delle foreste primordiali dei faggi dei Carpazi e di altre regioni d'Europa. Si tratta del primo riconoscimento UNESCO per l'intera regione abruzzese.\nInfrastrutture e trasporti.\nStrade.\nLa strada provinciale n. 19 Ultrafucense collega il paese con il comune limitrofo di Collelongo.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Villavallelonga dal 1985 ad oggi.\nSport.\nCalcio.\nLa A.S.D. Vallelonga, nata dalla fusione tra la Folgore Collelongo e il Villavallelonga Calcio, milita nei tornei dilettantistici abruzzesi.\nLa societ\u00e0 calcistica del Villavallelonga \u00e8 stata rifondata nel 2015; i colori sociali sono il verde e il nero."}
{"id": "27004", "revid": "254059", "url": "https://it.wikipedia.org/wiki?curid=27004", "title": "Villetta Barrea", "text": "Villetta Barrea (\"La Villa\" / \"La V\u00ebll\u00e9tta\" in dialetto villettese) \u00e8 un comune italiano di abitanti della provincia dell'Aquila in Abruzzo. Immerso nel parco nazionale d'Abruzzo, Lazio e Molise, \u00e8 un centro turistico bagnato dal lago di Barrea. Dista dalla riserva naturale della Camosciara e 13\u00a0km dal passo Godi.\nGeografia fisica.\nTerritorio.\nIl paese sorge in mezzo al gruppo montuoso dei monti Marsicani, nel punto in cui il fiume Sangro si addentra in una gola dai ripidi fianchi boscosi per poi allargarsi e immettersi nel lago di Barrea. Il paese si trova tra Monte Mattone (1.809 m) e Monte Sterpi d'Alto (1.966 m), circondato da pinete di pino nero.\nIl principale corso d'acqua della zona \u00e8 costituito dal fiume Sangro che nel territorio comunale di Villetta Barrea riceve due dei suoi primi affluenti: lo Scerto e il Profluo.\nVilletta Barrea dista circa 168\u00a0km da Roma, 149\u00a0km da Napoli, 124\u00a0km da Pescara, 123\u00a0km da L'Aquila, 61\u00a0km da Frosinone e 69\u00a0km da Avezzano.\nStoria.\nEt\u00e0 antica.\nIl territorio dell'Alto Sangro fu abitato sin dal Paleolitico superiore come attestato dai ritrovamenti archeologici effettuati nella grotta \"Achille Graziani\".\n\u00c8 probabile che i primi abitanti di questo territorio fossero gruppi di cacciatori provenienti da quote pi\u00f9 basse, i quali raggiungevano periodicamente queste montagne alla ricerca di selce e di grosse prede. Inoltre, alcune antiche necropoli testimoniano la presenza, almeno dal primo millennio a.C., di popolazioni stanziali che praticavano sia l'agricoltura che l'allevamento.\nInfatti, sono numerosi i luoghi di sepoltura rinvenuti nelle vicine localit\u00e0 di Val Fondillo e di Colle Ciglio, tutti riconducibili ad un periodo compreso tra il VI secolo a.C. e il V secolo a.C.. Con il processo di romanizzazione che segu\u00ec le guerre sannitiche nell'Alto Sangro si afferm\u00f2 la pastorizia transumante verso l'odierna Puglia settentrionale.\nEt\u00e0 medievale.\nSembra risalire all'VIII secolo l'edificazione del monastero benedettino di S. Angelo in Barreggio, distrutto nel 937 in seguito a un'incursione ungara. Questo monastero si trovava nell'area dell'odierno cimitero di Villetta Barrea. Successivamente, lo \"Studio\", un monastero-fortilizio, venne costruito su una rupe a picco sulla Foce di Barrea per iniziativa del monastero di Montecassino, presente con i suoi monaci nella zona a partire dal 1017, quando l'intera area venne ceduta dal monastero di S. Vincenzo al Volturno.\nL'origine, per\u00f2, dell'abitato di Villetta Barrea, fu coeva allo spopolamento di \"Rocca Intramonti\", antico centro abitato sorto ai piedi della Camosciara, abbandonato dai suoi abitanti tra la fine del XIV secolo e l'inizio del XV secolo.\nCos\u00ec, le prime notizie su Villetta Barrea risalgono agli inizi del XV secolo, periodo nel quale il nascente borgo viene indicato con i nomi di \"Villa Valis Regiae\" e \"Villa di Varreggia\". Inoltre, verso la met\u00e0 del XV secolo ci fu la ripresa dell'industria armentizia promossa da Alfonso I di Napoli, il quale, istituendo nel 1447 la Regia dogana della Mena delle pecore di Foggia, riapr\u00ec i tratturi.\nIl nuovo agglomerato divenne feudo prima dei Caldora, poi dei De Requenses, ai quali seguirono i D'Afflitto e i Caracciolo di Melissano.\nEt\u00e0 contemporanea.\nA Villetta Barrea, la crisi della pastorizia transumante insieme all'incremento demografico, contribuirono ad accrescere il fenomeno dell'emigrazione oltreoceano, che ebbe il suo apice tra gli ultimi anni del XIX secolo e i primi anni del XX secolo.\nDurante la seconda guerra mondiale, a soli 5\u00a0km da Villetta Barrea, si assest\u00f2 il fronte della linea Gustav. Successivamente, nel dicembre del 1943, i villettesi dovettero obbedire all'ordine di sfollamento emesso dalle autorit\u00e0 militari tedesche. Molti sfollati trovarono rifugio presso Passignano sul Trasimeno in provincia di Perugia e a ricordo di tale evento i due comuni si sono gemellati nel 2014.\nAlla fine della guerra, i villettesi si ritrovarono in una condizione di miseria assoluta e con il declino dell'economia tradizionale l'emigrazione riprese, in particolar modo verso la citt\u00e0 di Roma.\nAi danni provocati dal terremoto del 1984 la popolazione di Villetta Barrea reag\u00ec mediante la ristrutturazione degli antichi edifici e la creazione di nuove strutture che migliorarono ulteriormente le capacit\u00e0 ricettive del settore turistico.\nInfrastrutture e trasporti.\nStrade.\nVilletta Barrea \u00e8 raggiungibile dalla Marsica orientale e dalla bassa val di Sangro attraverso la strada statale 83 Marsicana che attraversa il parco nazionale d'Abruzzo da nord a sud-est toccando anche altri centri turistici come Pescasseroli, Opi, Civitella Alfedena, Barrea e Alfedena. Accessi secondari provengono dalla strada statale 479 Sannite passando per la valle del Sagittario e per Scanno-passo Godi, e dal territorio laziale attraverso il valico di Forca d'Acero e l'omonima strada statale 509 passante per Opi.\nAmministrazione.\nGemellaggi.\nVilletta Barrea \u00e8 gemellata con:"}
{"id": "27005", "revid": "2010557", "url": "https://it.wikipedia.org/wiki?curid=27005", "title": "Vittorito", "text": "Vittorito (\"V\u00ebtturr\u00e9it\u00eb\" in abruzzese) \u00e8 un comune italiano di abitanti della provincia dell'Aquila in Abruzzo, facente parte dell'unione dei comuni Terre dei Peligni.\nGeografia fisica.\nSituato nella parte nord della Valle Peligna, alle pendici del monte Castellano. Fa parte della Comunit\u00e0 montana \"Peligna\".\nStoria.\nVittorito inizi\u00f2 ad essere abitata nel IX secolo circa, come presidio di Castelvecchio Subequo, ricostruita sulle rovine di templi romani. Testimonianza \u00e8 la chiesa di San Michele Arcangelo, fondata dai Longobardi.\nNel 1076 cominci\u00f2 in Abruzzo il periodo dell'incastellamento e secondo il Chronicon Casauriense Vittorito possedeva una rocca sopra lo sperone roccioso che sovrasta il borgo, assieme ad una torre puntone.\nPrima del terremoto della Maiella del 1706, Vittorito era suddivisa nel Borgo Superiore e Borgo Inferiore, di matrice rinascimentale, tranne San Michele.\nMonumenti e luoghi d'interesse.\nChiesa romanica di San Michele Arcangelo.\nSi tratta della chiesa pi\u00f9 antica di Vittorito, fondata circa nell'VIII secolo dai Longobardi che incastellarono il feudo, costruendo la torre ancora presente sopra la montagnetta che sovrasta il paese. Durante i lavori di scavo del 1970 della Soprintendenza, il pavimento \u00e8 stato restaurato secondo lo schema medievale, e sono stati rinvenuti basamenti di un tempio romano del II secolo. Si tratta della \"cella\" che conservava il simulacro del culto, a forma rettangolare, ed \u00e8 in opus reticulatum. La chiesa fu ampliata nell'epoca del gotico (XIV secolo), o pi\u00f9 avanti, vista la ricostruzione di gran parte dei monumenti della zona Peligna dopo il sisma del 1456, e ci\u00f2 \u00e8 dimostrato dal ciborio interno, nonch\u00e9 dalla base del campanile, che forse era pi\u00f9 elevato. Il nuovo terremoto del 1706 danneggi\u00f2 nuovamente la chiesa, per cui fu ricostruita la facciata tarda, e manomesso l'interno.\nLa chiesa attuale \u00e8 una ricostruzione settecentesca dell'originale, che doveva essere pi\u00f9 grande, e di certo a pianta longitudinale, e non a pianta quadrata con l'esterno in stile tardo settecentesco, differente dal campanile con la base gotica.. La chiesa \u00e8 senza abside sporgente, divisa in tre navate sorrette da eleganti nudi pilastri a piedritti di conci regolari, con semplici basi e collegati da tre conci all'imposta delle archeggiature ogivali di destra (a sesto acuto), e a tutto sesto a sinistra (per rifacimento del restauro).\nIl parametro della facciata orientata \u00e8 formata da conci ben connessi, in basso si aprono due finestrelle di pietra, rifinite in basso, sul davanzale, con blocchi provenienti dal coronamento del podio del tempio romano, e un portale settecentesco. Esso \u00e8 ornato sull'architrave da un'incisione a carattere longobardo-gotico (segno che il portale originale \u00e8 stato manomesso con quello pi\u00f9 tardo). Presso il piazzale della chiesa sorgeva il tempio romano, poich\u00e9 nel 1854 uno scavo permise il ritrovamento di un mosaico insieme a molte mensole lavorate. Una lapide posta sul muro laterale della chiesa recita: C.LARONIUS / C.FAVOR / LARONIAE / L.THYNDARIDI. Una seconda lapide recita: L. SARIO L. FIL SER FELICI DECURIONI CORFINIENSIUM / IUVENI INC QUI VIXIT ANNIS XXX MENSIBUS VI DIEBUS X / L. SARIUS FELIX PATER ET PONTIA IUSTINIA MAER FILIO / PIISSIMO ET L. SARIUS IUSTINUS FRATER ET SARIA FELICU / LA SOROR POSUERUNT / L.D.D.D.\nIl campanile ha pianta quadrata ed \u00e8 diviso in due lati: il primo \u00e8 gotico, come dimostra la cornice ad archeggiature, e la finestra stretta e lunga, il secondo \u00e8 un rifacimento rozzo settecentesco, ed ospita la cella campanaria.\nAll'interno sulla sinistra si apre un arco ogivale con affreschi raffiguranti San Sebastiano e frammenti di San Cristoforo. L'attenzione si concentra sul tabernacolo gotico dell'altare, costituito da due robuste colonne rotonde davanti a due colonne ottagonali, addossate al muro, e sorreggenti la volta a crociera, rafforzata da costoloni prismatici, delineati e modellati nello slancio, dipinti da affreschi rinascimentali del Quattrocento. Le colonne e i pilastri sono decorati con foglie e capitelli polistili con motivi vegetali e animali, simili a quelli dell'abbazia di San Clemente a Casauria.\nLa copertura a costoloni \u00e8 decorata nelle vele con figure a mezzo busto dei Quattro Evangelisti: le pareti laterali mostrano quattro santi in piedi, tra cui spicca Santa Caterina che mostra la ruota del martirio; il lato frontale raffigura l'Annunciazione: dall'angelo Gabriele parte un raggio di luce, lo Spirito Santo, sotto forma di colomba, che va verso la Madonna orante, con un libro aperto in mano. La parete absidale ha una finetsrella dove sono dipinti un Ecce Homo e un Cristo benedicente dentro la mandorla, ognuno dei quali sorretti da un angelo, che volge lo sguardo al medaglione centrale.\nAlla parte destra della chiesa sono conservate lastre dell'VIII secolo, una di ambone e un'altra di recinzione presbiteriale. Una mostra l'aquila nell'atto di volare stringendo un animale, un agnello. Sopra l'aquila c'\u00e8 una croce greca contornata da intrecci vegetali; sulla cossta del pluteo sono incise lettere della parola URSU, ossia il nome del lapicida.\nLe severe capriate della navata centrale sono state rifatte nel primo restauro del 1952 per opera della Soprintendenza, eliminando la copertura a volta a botte in intonaco. Gli affreschi furono ripuliti nel 1941 dal pittore Luigi Rosmini, con il consolidamento della stuccatura della ditta Benelli Lascialfari Villard di Pisa nel 1986.\nChiesa di Santa Maria in Borgo (Madonna della Neve).\nLa chiesa \u00e8 sede della parrocchia e si trova in Piazza Umberto. Fu costruita nel XV secolo, nella zona allora periferica di Vittorito, durante il regno di Giovanna II di Napoli. I lavori di costruzione terminarono nel 1511, come testimonia una lapide interna, e ci furono rimaneggiamenti interni solo dopo il 1706. La facciata presenta un portale in pietra con la cornice classica tardo romanica, e architrave su mensole con stemma mariano, dove si legge AVE MARIA. Sul portale ci sono tre affreschi cinquecenteschi, dove sono visibili la Madonna in trono col Bambino, con cornice fiancheggiata da due candelieri su fondo rosso; a sinistra Sant'Erasmo in abiti vescovili e a destra San Cristoforo, protettore dei pellegrini.\nLa chiesa prima del 1706 aveva due navate, successivamente ingrandita per averne tre: quella centrale con volta a botte e quelle laterali con volta a cupola. L'abside e la volta centrale sono state decorate dal pittore Tito Orlando nel 1857; sono raffigurati degli angeli e il ciclo dell'Annunciazione, della Nativit\u00e0 e dell'Assunzione; sulla parete sinistra lo Sposalizio e sulla destra San Gioacchino e Sant'Anna con Maria bambina. Le statue lignee raffigurano la Madonna col Bambino, la Madonna delle Grazie e la Madonna del Borgo, venerata a Vittorito; nelle lesene laterali ci sono scolpiti due candelabri con fiamme accese, in basso al centro una testa d'angelo e ai lati l'iscrizione AVE VIRGO MATER CHRISTI 1511. Particolarmente interessante \u00e8 la statua della Vergine col Bambino, del Cinquecento, coperta da un manto dorato, con in capo una corona d'argento e una rosa nella mano destra di Maria.\nChiesa di San Rocco.\nIn via San Sebastiano, \u00e8 stata eretta nel XVI secolo per voto al santo durante la peste. La chiesa ha pianta rettangolare molto semplice, con abside semicircolare. La facciata a coronamento orizzontale ricalca le classiche faccia delle chiese aquilane, con un tardo portale romanico a tutto sesto, con la lunetta ornata da fondo dorato con al centro San Rocco e il cane.\nPorta da Piedi - Torre longobarda.\nLa parte pi\u00f9 alta di Vittorito \u00e8 contornata da un insieme di palazzi quattro-cinquecenteschi che compongono un ventaglio, da cui si sviluppa il borgo settecentesco. Questa porzione sopravvissuta era la parte che precedeva l'antico castello longobardo, di cui rimane la torre in cima al monticello, semi-diroccata. Dal 2010 sono partiti i lavori di restauro per rendere fruibile la zona, che di interesse ha l'ingresso di Porta da Piedi: un grosso palazzo con bastoni da cui si forma l'arco a tutto sesto, sormontato da una torretta ottocentesca con racchiuso l'orologio civico.\nBelvedere Monte Castellano.\nFa parte della riserva naturale di Vittorito, ed \u00e8 un monumento realizzato nel 1959 dall'architetto Liberatoscioli, avente forma di un altare greco classico sorretto da colonne. Dal belvedere di Montecastellano si pu\u00f2 avere una vasta panoramica della valle Peligna, che abbraccia anche la zona delle gole di Popoli, la montagna del Morrone, fino a Sulmona, con il sovrastante borgo di Pettorano."}
{"id": "27007", "revid": "367445", "url": "https://it.wikipedia.org/wiki?curid=27007", "title": "Altino", "text": "Altino (\"Dav\u00ebd\u00ecn\u00eb\" in abruzzese) \u00e8 un comune italiano di abitanti della provincia di Chieti in Abruzzo.\nGeografia fisica.\nAltino \u00e8 un comune della provincia di Chieti, situato su uno sperone roccioso che domina la valle dell'Aventino, testimoniato dal massiccio di roccia ammirabile dalla chiesa di Santa Maria del Popolo a monte della confluenza tra il fiume Sangro e il fiume Aventino, ai piedi del Monte Calvario, a 345 m s.l.m. \nAltino domina un'ampia distesa valliva, ricca di orti e frutteti nella parte bassa, di vigne ed ulivi nella zona collinare.\nLa leggenda narra che quando si doveva costruire Altino, la regina Giovanna, che abitava il castello di Archi, non lo lasci\u00f2 costruire sul Monte Calvario poich\u00e9 ella da Archi non riusciva a controllare con i cannoni, Casoli quindi obblig\u00f2 la popolazione a costruire su uno sperone roccioso ai piedi del Monte.\nDista 44\u00a0km da Chieti e 158\u00a0km da L'Aquila.\nDistanza dalle altre province abruzzesi: 78\u00a0km da Pescara e 128\u00a0km da Teramo.\nStoria.\nSecondo una leggenda Altino sarebbe stata fondata nel 452 da profughi veneti sfuggiti ad Attila, che incendi\u00f2 il porto militare romano ad Altinum, i quali sarebbero approdati alla foce del fiume Sangro e, vista la roccia immersa nel verde dei boschi (ora Altino), l'avrebbero scelta come luogo ideale per porvi un villaggio. Lo sperone roccioso prescelto era difeso da tre fiumi che, con i loro acquitrini, formavano un efficace fossato difensivo naturale.\nL'origine del borgo risale all'epoca medievale e lo testimoniano i caratteristici vicoli che lo attraversano. Una prima attestazione nei documenti storici risale al XII secolo. Nel periodo normanno Altino fu feudo di Boemondo I d'Antiochia, Conte di Manoppello e Giustiziere di Chieti. Nel 1320, nelle cedole della tassazione onciaria angioina di quell'anno, il borgo fu valutato per 7 once, 29 tar\u00ec e 1 grana. Nella prima met\u00e0 del XV secolo Altino appartenne alla Signoria di Raimondo d'Annecchino, venuto in Abruzzo al seguito di Antonio Caldora. La famiglia Annecchino tenne il castello fino al 1534; in seguito, forse per estinzione del casato, Altino pervenne in donazione a Don Diego De Mocciacao. Successivamente sotto la Signoria di Alvaro de Grado, poi pass\u00f2 a far parte delle ricchezze dei Portocarrero a titolo ereditario. Nel 1561 l'intero borgo fu venduto a Giovanni Vincenzo Crispano. Nel 1613 Altino pass\u00f2 in propriet\u00e0 al barone Furia di Atessa. Nel 1691 and\u00f2, per 5.000 ducati, alla famiglia Paolucci di Napoli. Sub\u00ec saccheggi e scorrerie, ad opera dei briganti, alla fine del regno delle Due Sicilie. Nel dopoguerra, grazie alla bonifica del fiume Sangro, la popolazione si \u00e8 trasferita sempre di pi\u00f9 dal centro storico in collina alla frazione di Selva, che oggi \u00e8 sede di numerose industrie.\nCultura.\nMuseo del Peperone dolce.\nAllestito nel 2017, in un palazzo storico alla fine di via Roma, \u00e8 dedicato alla storia della coltivazione del prodotto tipico di Altino, detto popolarmente \"cap'ammond\" (testa all'ins\u00f9). Si conservano anche attrezzi antichi usati per la lavorazione, visitabile su prenotazione, \u00e8 aperto gratuitamente durante la festa del Peperone in agosto.\nGeografia antropica.\nFrazioni e localit\u00e0.\nBriccioli, Sant'Angelo, Fonte, Luzio, Mandrella, Rio Secco, Scosse, Colli e Selva di Altino che \u00e8 il nucleo abitato pi\u00f9 popoloso del comune."}
{"id": "27011", "revid": "228587", "url": "https://it.wikipedia.org/wiki?curid=27011", "title": "Ari", "text": "Ari \u00e8 un comune italiano di abitanti della provincia di Chieti in Abruzzo. Il comune fa parte dell'unione dei comuni della Vallata del Foro.\nGeografia fisica.\nTerritorio.\nCentro agricolo del Subappennino frentano, situato su uno sperone alla sinistra del torrente Dendalo.\nStoria.\nPresso le grotte di San Giovanni \u00e8 stata ritrovata una statuetta votiva in bronzo attualmente sita all\"Antiquarium Teatinum\". La statua raffigura un uomo con un gonnellino che regge nella mano destra un piatto in segno di offerta o di richiesta a una divinit\u00e0. Del I secolo a.C. sono state ritrovate delle epigrafi nelle zone limitrofe del paese. Tuttavia la prima citazione storica del paese risale all'870 quando tra i possedimenti dell'abbazia di Montecassino viene citata un \"sancti Petri in loco qui dicitur Ari\" (San Pietro nel luogo che viene chiamato Ari). Il folclore contadino ha sempre collegato l'origine della contrada San Pietro con una comunit\u00e0 monastica, voce attestata dalla presenza di alcuni ruderi, forse di un convento. Forse la fondazione di Ari \u00e8 da ricercare proprio attorno a un monastero per trarre sostentamento e protezione. Il cenobio grazie all'aiuto economico fornitogli dai Normanni si \u00e8 andato man mano ampliandosi arrivando all'apogeo tra il X e l'XI secolo quando constava anche di una biblioteca, di un oratorio e di un nugolo di possedimenti tra chiese, terreni, e mulini. Due bolle papali, di Alessandro III del 1173 e di Innocenzo III del 1208, ribadiscono l'appartenenza alla diocesi di Chieti, mentre una bolla dell'imperatore Lotario ne conferma alcuni privilegi.\nIndi il monastero decadde tra il 1400 e il 1464 e con la morte dell'ultimo cappellano la zona fu assorbita definitivamente dalla mensa vescovile. Dal XIII secolo si succedono vari feudatari, tra cui sono degni di menzione: Rinaldo de Aro, Guglielmo Carbone, Francesco della Torre e i Ramignani.\nNel XX secolo il paese venne trasformato in un cenacolo artistico e letterario da personalit\u00e0 tra cui Mario Nolli, Gabriele D'Annunzio e Luigi Pirandello.\nPensione inglese.\nNegli anni venti e trenta del 1900, divenne famosa la residenza dei baroni Nolli di Ari per la cosiddetta \"Pensione Inglese\". La baronessa Frances Picton Warlow Nolli, infatti, realizz\u00f2 nel paese un cenacolo letterario che attraeva sia artisti inglesi e olandesi sia artisti e letterati italiani. Tra questi, si ricordano i nomi di Gabriele D'Annunzio, Luigi Pirandello, Guglielmo Marconi.\nMonumenti e luoghi d'interesse.\nIl palazzo-\"castello\" fu verosimilmente un palazzo nobiliare, non edificato a scopo difensivo. La torre merlata che \u00e8 posta accanto al portone d'accesso, in piazza Bucciante, \u00e8 stata costruita nel 1700, forse sui resti di un preesistente castello. A partire dal XVI secolo nel palazzo vi si avvicendarono varie famiglie, tra cui i Carafa; dal 1577 vi risiedono i Ramignani, camerlenghi di Chieti, che usarono questo palazzo come residenza estiva. Nella seconda met\u00e0 del Cinquecento vi furono intraprese delle modifiche strutturali dandogli un'impronta rinascimentale. Successivamente, alla fine del Settecento i Nolli utilizzarono il palazzo come residenza estiva. Alla fine dell'Ottocento ospit\u00f2 un circolo culturale (la cosiddetta \"Pensione inglese\") cui parteciparono anche Gabriele D'Annunzio, Francesco Paolo Michetti e Luigi Pirandello, che nel 1908 era presidente di commissione agli esami di Stato del liceo classico di Lanciano. Il palazzo consta di tre corpi di fabbrica. Anticamente, sulla medesima piazza dov'\u00e8 il palazzo-\"castello\" vi era una chiesa parrocchiale, gi\u00e0 esistente tra il 1324 e il 1325 e trasformata tra il XVIII e il XIX secolo e ora distrutta. Sopravvive la facciata dedicata al Santissimo Salvatore. \nDurante la seconda guerra mondiale i nazisti la bombardarono distruggendone l'abside e la zona centrale della navata. Negli anni cinquanta il genio civile demolisce le zone pericolanti dell'edificio e il comune, con lo spazio creato dalla demolizione, e amplia la piazza. Oggi ne rimangono due stanze con le volte a crociera anticamente adibiti a stanze di servizio dell'edificio sacro. Nel 1955 la chiesa venne ricostruita con struttura basilicale pseudo romanica, a tre navate e transetto, mentre la facciata, con rosone e mosaico, sulla piazza \u00e8 in mattoni. L'interno, spoglio conserva di particolare dei dipinti nell'abside e delle statue di santi tra cui quella di San Giovanni Battista e quella della Madonna con Bambino. Accanto alla facciata romanicheggiante in mattoni, svetta uno slanciato e alto campanile a torre quadrata, dotato di orologio e di un concerto di campane montato allo stile veronese.\nLa prima menzione risale al 1671 in una visita dell'allora vescovo alla chiesa di Ari. Tra le statue site all'interno vi sono quelle della Madonna delle Grazie, una delle pi\u00f9 antiche della provincia (XIII secolo), usata per le processioni, conservata attualmente nel museo diocesano di Lanciano, e poi quella di . Attraverso l\u2019impegno del comitato restauro, della diocesi e dei cittadini la chiesa sta subendo un processo di restauro radicale, che la sta riportando allo splendore di un tempo. La chiesa ha classico impianto di chiesa rinascimentale campestre dell'Abruzzo, impianto rettangolare, facciata piana preceduta da portico ad archi, campanile a vela.\nLa chiesa risulta officiata fino al 1800 e documentata sin dall'inizio del 1200. Oggi restano ruderi. \nForse ottocentesca, presenta all'interno un'aula unica con abside e volta a botte, e conserva una statua lignea.\n\u00c8 sita a un chilometro da Ari sulla strada provinciale Ari-Filetto: risale al 1858 ed \u00e8 in stile neoclassico; per l'aspetto con il portico adiacente all'ingresso, si pensa fosse costruita sopra una preesistente. L'interno \u00e8 a un'unica navata con soffitto a volta e abside poligonale. La facciata \u00e8 preceduta da un portico a volta. All'interno vi sono varie statue tra cui una di Sant'Antonio abate. Nella chiesa \u00e8 presente anche un quadro raffigurante Sant\u2019Antonio, datato 1847 da artista ignoto ma di pregevole fattura. Alcuni documenti attestano che precedentemente su questo stesso luogo vi era un altro edificio dedicato allo stesso santo. Questa chiesa grazie all\u2019impegno del comitato festa e di diverse persone devote \u00e8 stata restaurata parzialmente nel corso del 2015. \nSita in contrada San Pietro all'incrocio con la Via per Giuliano Teatino e la strada provinciale Filetto-Miglianico. Risale agli anni trenta e fu inaugurata nel 1939. Le pietre per la costruzione di questa chiesa sono state raccolte da donne e trasportate sul luogo di edificazione tramite carri agricoli ed edificata con il lavoro gratuito della gente. La chiesa \u00e8 di modeste dimensioni, a navata unica, volta a botte e abside rotondeggiante.\nSono siti nella contrada di San Pietro. Constava di un monastero benedettino. Fu abbattuta nel XVIII secolo perch\u00e9 ritenuta pericolante. Le sue fondamenta sono site sotto l'area comune dell'abitato. Nelle vicinanze della chiesa, sulla strada, \u00e8 stata costruita una piccola cappella circolare con cupola, dedicata al santo.\nPosta su di un dirupo risparmiato da una precedente frana del 1940, lungo via Santa Maria. La prima citazione risale al 1661 insieme con un eremita. L'interno \u00e8 ottagonale sovrastato da un cupolino; presso l'altare vi \u00e8 una tela che raffigura la Madonna della Misericordia.\nSita in contrada Pianagrande. \u00c8 stata costruita nel 2004 dagli abitanti stessa della contrada a loro spese con un finanziamento del comune. L'edificio \u00e8 poco pi\u00f9 che un'edicola ed \u00e8 stato eretto su un progetto di un architetto locale.\nFu costruita negli anni trenta e abbandonata negli anni settanta. Verr\u00e0 ricostruita.\nAnch'essa come la chiesa di Santa Maria della Misericordia era sita in contrada Santa Maria, ed \u00e8 scomparsa dal XVI secolo. Constava di un monastero femminile.\nEra sita in contrada Turri. La messa non fu officiata dal XVI secolo e lentamente decadde fino alla sua scomparsa.\nNe rimane un rudere in contrada Sant'Antonio.\nLa sua ubicazione rimane ignota.\nPaese della memoria.\nIl piccolo centro \u00e8 noto da anni come \"Paese della memoria\". Sono quasi trenta i monumenti, scolpiti nella bianca pietra della Maiella a memoria dei martiri di oggi; tutori dell'ordine, magistrati, giornalisti e giudici morti per mano mafiosa al servizio della patria e della giustizia. Tra questi si ricordano Giovanni Falcone, Paolo Borsellino, Rosario Livatino, Marco Biagi, Nicola Calipari.\nEconomia.\nViticoltura per uva da vino (Pecorino, Trebbiano, Passerina, Montepulciano e soprattutto Cococciola) e da tavola, olive, cereali e ortaggi. Lavorazione di giunchi e vimini per produrre cesti, apicultura, intarsiatura del legno e produzione di cancelli in ferro battuto. Anticamente vi era la produzione e la lavorazione della lana nonch\u00e9 si praticava la transumanza.\nSport.\nCalcio.\nLa principale squadra di calcio della citt\u00e0 \u00e8 \"S.S.D. Ari 1972\" che milita nel girone F chietino di 2\u00aa Categoria. \u00c8 stata rifondata nel 2018. I colori sociali sono: il giallo e il blu."}
{"id": "27014", "revid": "287204", "url": "https://it.wikipedia.org/wiki?curid=27014", "title": "Bomba (Italia)", "text": "Bomba (\"B\u00f2mme\" in abruzzese) \u00e8 un comune italiano di abitanti della provincia di Chieti in Abruzzo.\nOrigini del nome.\n sostengono che il nome del paese deriverebbe da una voce latina, a sua volta di origine onomatopeica, che starebbe a significare ronzio o rombo, in quanto in epoca romana nei pressi si sarebbe trovata una cascata che provocava un caratteristico rumore rimbombante nella vallata.\n riferisce il termine \"bomba\" al significato di \"bevanda\", vedi il calabrese \"mbumba\", o l'altra voce onomatopeica infantile bumba).\nA proposito del nome, Bomba avrebbe dato origine all'espressione \"torniamo a Bomba\" (per \"riprendiamo il discorso dal punto in cui era stato interrotto\"): tale espressione sarebbe stata utilizzata, per la prima volta, in un passo di un'orazione parlamentare di Silvio Spaventa, che, pi\u00f9 volte interrotto dai colleghi, nel momento in cui si stava riferendo al suo paese natale, l'avrebbe pronunciata con viva esclamazione. Tuttavia, il modo di dire esisteva gi\u00e0 fino dal medioevo, e fa riferimento alla \"bomba\" come luogo franco del gioco del nascondino.\nStoria.\nLa prima citazione storica di Bomba risale a delle pergamene ora nella Curia arcivescovile di Chieti inerenti tasse ecclesiastiche nel XII secolo.\nNel 1269, Carlo d'Angi\u00f2 don\u00f2 Bomba, insieme a Chieti e a molti paesi della vallata del Sangro e del circondario, a Ranulfo di Courtenay.\nDurante il censimento per la tassa del focatico, istituita da Alfonso V d'Aragona, si contarono a Bomba 79 fuochi, che equivalevano a 400 abitanti circa. Nel Cinquecento i fuochi erano divenuti 121 (per 600 abitanti circa). Feudatario di questo periodo era il filofrancese Giovanni Maria Annechino, che perse successivamente il proprio feudo non avendo voluto giurare fedelt\u00e0 ai vincitori spagnoli. Il feudo fu quindi concesso a Giovanni Genovoyx, signore di Chalem.\nIn seguito pass\u00f2 a Giovan Battista Marino e da questi, nel 1631, al figlio Vincenzo. Morto quest'ultimo senza eredi il feudo ritorn\u00f2 al regio demanio e venne acquistato prima dai frati domenicani di Roma e poi da Giuseppe Caravita per conto del cardinale Carlo Pio di Savoia. In seguito pass\u00f2 al figlio di Giuseppe, Nicola Caravita, e nel 1699 fu acquistato dal marchese Tommaso Adimari, la cui famiglia lo mantenne fino alla fine del feudalesimo.\nLa popolazione era calata a 61 fuochi (cio\u00e8 circa 300 abitanti).\nNel 1866 Bomba ebbe 4 deputati al Parlamento del Regno d'Italia. Nel 1817 e nel 1822 nacquero a Bomba i fratelli Bertrando e Silvio Spaventa, noti patrioti e intellettuali italiani, parenti inoltre della famiglia Croce di Montenerodomo. Silvio si batt\u00e9 per la causa abruzzese nel risorgimento italiano, e in un suo discorso rese nota la battuta \"ritorniamo a bomba\" per riprendere il filo di un discorso.\nNel 1908 fu costruita l'illuminazione elettrica.\nAll'inizio del Novecento furono costruiti degli acquedotti per l'impianto idrico.&lt;br&gt;Bomba sub\u00ec perdite durante la seconda guerra mondiale, ma non gravi danni per via dei bombardamenti (se non la distruzione della chiesa di San Mauro), visto che il fronte era spostato pi\u00f9 a ovest, presso il fiume Aventino nella \"linea Gustav\". Nel 1957 il fiume Sangro fu deviato per la costruzione di un lago artificiale sotto Bomba, usato come risorsa idroelettrica; successivamente negli anni \u00e8 diventato anche fonte di turismo.\nNegli anni '60 il paese inizi\u00f2 a perdere drasticamente parte della popolazione per via del fenomeno migratorio, fenomeno che si verific\u00f2 anche nei paesi limitrofi. Un calo dell'emigrazione si ebbe qualche anno pi\u00f9 tardi con l'installazione del polo industriale Honda-Sevel, ad Atessa, e con la costruzione della strada statale 652 di Fondo Valle Sangro, che passava proprio sotto il paese, rendendo pi\u00f9 facili i collegamenti in automobile. Tuttavia, la costruzione della statale nel tratto di Bomba fu segnata da incidenti e nel 1973 da un grave dissesto idrogeologico, che fece franare un pezzo di strada nella zona di Colledimezzo. Un altro tratto di strada, per problemi d'instabilit\u00e0 del terreno, fu lasciato incompiuto nei dintorni di Valle Cupa, come ancora oggi si pu\u00f2 vedere.&lt;br&gt;In epoca recente, dagli anni '90 in poi, Bomba ha convertito la sua economia, prevalentemente agricola, nel settore terziario e nel turismo, facendo perno sui monumenti del centro storico, sulle figure di Bertrando e di Silvio Spaventa e sul lago artificiale.\nSimboli.\nLo stemma comunale, concesso con Decreto del presidente della Repubblica del 28 luglio 2005, si blasona:\nMonumenti e luoghi d'interesse.\nSito archeologico di Monte Pallano.\nSopra il Monte Pallano, al confine con Tornareccio e Atessa, si trovano le Mura Ciclopiche del sito di Pallanum, recuperate negli anni '90 per un parco archeologico attrezzato.\nCultura.\nA met\u00e0 dell'Ottocento venne creata a Bomba la \"Banda musicale Abruzzi Bomba\" che nel 1905, composta da 50 elementi, si esib\u00ec in una tourn\u00e9e all'estero che tocc\u00f2 anche Istanbul dove rimase per due mesi. Illustre maestro fu Crisante del Cioppo che scrisse originali \"Passi doppi\".\nAmministrazione.\nAltre informazioni amministrative.\nPrecedentemente parte della comunit\u00e0 montana Valsangro, il comune \u00e8 accorpato alla Comunit\u00e0 montana sangro-vastese."}
{"id": "27015", "revid": "121089472", "url": "https://it.wikipedia.org/wiki?curid=27015", "title": "Borrello", "text": "Borrello (\"Buri\u00e8lle\" in abruzzese) \u00e8 un comune italiano montano di abitanti della provincia di Chieti in Abruzzo. Fa parte della Comunit\u00e0 montana \"Medio Sangro\".\nStoria.\nIl paese di Borrello, come tramandato anche da Benedetto Croce, fu feudo della famiglia Borrello: il filosofo abruzzese afferma di aver ritrovato un documento dell'anno 1000 che lascerebbe ipotizzare una qualche signoria di questa famiglia gi\u00e0 sul finire del X secolo. In effetti la notizia \u00e8 confermata anche nelle fonti storiche pi\u00f9 antiche, consultate e raccolte nel XVIII secolo da Anton Ludovico Antinori per la stesura dei suoi \"Annali degli Abruzzi\", in cui il capostipite della dinastia, un tale Borrello da cui il Castello prese poi il nome e lo perpetu\u00f2 nel corso dei secoli, sarebbe stato un condottiero franco discendente dai Conti dei Marsi. Il Croce, invece, asserisce che la famiglia discende da qualche esponente della famiglia \"Borel\" di origine francese.\nAgli inizi del Novecento molti abitanti del paese emigrarono negli Stati Uniti e in Europa settentrionale. Dopo il bombardamento della seconda guerra mondiale il paese fu interamente ricostruito.\nGeografia antropica.\nFrazioni.\nBaronessa, unica frazione, si trova pi\u00f9 a valle, a nord est del comune stesso. Trattasi di un'appendice comunale tra i comuni di Fallo, Rosello e Villa Santa Maria. Nei suoi pressi scorrono la ferrovia Sangritana e la SS 154."}
{"id": "27016", "revid": "1652635", "url": "https://it.wikipedia.org/wiki?curid=27016", "title": "Bucchianico", "text": "Bucchi\u00e0nico (\"Vicchi\u00e8n\u00ebch\u00eb\" in dialetto locale) \u00e8 un comune italiano di abitanti della provincia di Chieti in Abruzzo.\nGeografia fisica.\nLa localit\u00e0, sita a pochi chilometri dal capoluogo Chieti, \u00e8 posta su un colle, tra le valli del fiume Alento e Bucchianico Foro. Il suo territorio, in prevalenza collinare, \u00e8 segnato da diverse formazioni di calanchi. \nStoria.\nDalla preistoria all'et\u00e0 Romana.\nIl territorio di Bucchianico, data la vicinanza con la pre-romana citt\u00e0 di Teate, era gi\u00e0 abitato con terreni in parte disboscati e utilizzati per coltivazioni, e ci\u00f2 in ragione del fatto che il distretto Marrucino svolse per secoli la funzione di vastissimo e ricco agro di Teate, che divenne \u201cmunicipium\u201d, con propri magistrati e governo ma sotto il controllo di Roma, cui pagher\u00e0 un tributo. Nelle localit\u00e0 Santa Maria Casoria, Pubbliconi, Pian di Maro e sulla collina stessa del paese sono stati trovati degli stanziamenti rurali romani, e la collina del castello ospitava verosimilmente un santuario dedicato ad Ercole: tutto questo perch\u00e9 la naturale direttrice di espansione di Teate non poteva che essere l'ovest, per cui molte \u201cgentes\u201d teatine promossero attivit\u00e0 agricole nell'agro di Bucchianico, e di alcune di esse c'\u00e8 pervenuta traccia, come gli Asinii, gli Aufidii, i Nevii, i Sulpicii, i Vettii, i Lutii, i Mucii, che ebbero propriet\u00e0 nell'agro a meridione di Teate e a buon diritto possono considerarsi come colonizzatrici del posto e in un certo senso progenitrici della stirpe locale (ne sarebbero una \u201cspia\u201d gli attuali cognomi bucchianichesi, nonch\u00e9 chietini, Sulpizio, Di Luzio, Di Muzio, Vezio, ecc.). In particolare sono documentati i possedimenti degli Aufidi nella zona di Casoria, i cui sepolcreti furono rinvenuti nel 1836 e una lapide funeraria venne citata dal Mommsen. Durante i secoli dell'Impero l'utilizzazione di ampia parte dell'attuale terra di Bucchianico s'estese di molto e si consolid\u00f2 nel tempo, e forse la prima terra massicciamente colonizzata fu quella del versante sinistro dell'Alento, e poi Casoria, Frontino, Piana, in cui sono stati raccolti reperti databili a quell'epoca. Se per\u00f2 l'agro fu precocemente abitato, la collina rimase certamente vuota, perch\u00e9 coperta di boschi, priva d'acqua e soggetta a tutti i venti, e l'unico motivo che potesse privilegiare il suo inurbamento, cio\u00e8 il bisogno di sicurezza fu, fino alla caduta dell'impero, inesistente.\nIl Medioevo.\nLa decadenza dell'impero s'avvert\u00ec in provincia in maniera molto meno marcata della Capitale, per cui a Teate e dintorni seguit\u00f2 la vita di sempre, finch\u00e9 un tragico incidente si verific\u00f2 nel 410, quando un improvviso cruento assalto dei Visigoti mise a ferro e fuoco Teate: le campagne, in cui case ville e villani erano ormai alla merc\u00e9 di qualsiasi assalitore, furono abbandonate, perch\u00e9 i loro abitanti conversero su Teate, mentre la parte di essi che non riusc\u00ec o non volle essere ricoverata rimase dispersa sul territorio, creando progressivamente delle agglomerazioni da cui ebbero origine centri ancora esistenti, quali, nelle vicinanze, Ripa Teatina, Villamagna, Tollo, Manoppello, Scafa, ecc. Agli Ostrogoti succederanno i Goti, che nel 535 furono sconfitti dal bizantino Belisario, e il dominio Bizantino in Abruzzo dur\u00f2 poco, sostituito da quello Longobardo, ma lasci\u00f2 tracce significative, tra tutte la \u201cprammatica sanzione\u201d giustinianea, che deleg\u00f2 molti poteri ai vescovi locali e rimase in vigore fino all'arrivo dei Normanni, nell'XI secolo. In tutti questi anni \u00e8 da escludere una vera e propria colonizzazione della collina, e forse i primi \u201cvici\u201d sorsero nei luoghi ove nacquero le prime chiese: Santa Maria di Bassano, San Giovanni, Sant'Ilario cui si affiancheranno i relativi castelli, che continuavano a far capo all'ormai denominabile Chieti, che coi Longobardi dopo il 600, fu promossa a sede di \u201cgastaldia\u201d, da cui dipender\u00e0 buona parte dell'Abruzzo citeriore.\nPrima ipotesi di origine.\nA questo punto potrebbe aprirsi una pagina significativa, forse basilare, per una vera e propria nascita di Bucchianico: attorno all'880 un attacco dei Saraceni fu portato addirittura su Teate, e sembra essere sicuramente dell'anno successivo quella che distrusse l'abbazia benedettina di Santo Stefano di Rivomare e la contigua citt\u00e0 portuale di Buca, poco a nord di Vasto: di tale avvenimento ci d\u00e0 notizia il \u201cChronicon\u201d di Santo Stefano redatto da Rolando monaco. Di Buca, citt\u00e0 pre-romana di possibile origine greca sorta nei pressi di Punta Penna, parlarono molti scrittori d'epoca, come Plinio, Strabone e Pomponio Mela, ed \u00e8 dunque probabile che, a seguito dell'attacco saraceno dell'881, fu abbandonata dai suoi abitanti, che in cerca di fortuna altrove s'indirizzarono verso zone sicure dell'interno possibilmente disabitate, per non suscitare risentimenti o astio nella popolazione residente e per mantenere una maggiore unit\u00e0 etnica. Tali considerazioni inducono allora a pensare che, proprio perch\u00e9 ancora disabitata, la collina di Bucchianico fosse colonizzata da questi profughi Bucani, che probabilmente ricevettero il placet del vescovo teatino, dato che il primo insediamento sulla collina rimase sottoposto \u201cde jure\u201d alla Curia vescovile di Chieti. A favore di questa tesi milita anche l'episodio del terremoto nel Molise del 1456, che distrusse completamente il paese di Ururi, assegnato 9 anni dopo dal vescovo di Larino ad un gruppo di albanesi in fuga dalla loro patria occupata dai Turchi. A favore della tesi dell'immigrazione bucana s'\u00e8 espresso lo scrittore locale De Leonardis, il cui commentatore e critico Ernesto Jezzi assunse un atteggiamento possibilista: ci\u00f2 senza contare, ma da sola la prova varrebbe poco, la trasformazione sequenziale \u201cBuca, Bucano, Bucclano, Bucanico, Bucchianico\u201d. Una prova indiretta, ma di peso non indifferente, che milita a favore di un'immigrazione iniziale, \u00e8 che il numero degli abitanti di Bucchianico \u00e8 stato sempre assai superiore del doppio o del triplo di quello dei centri vicini, v'\u00e8 stata cio\u00e8 censita una quantit\u00e0 di \u201cfuochi\u201d decisamente elevata che potrebbe trovare una plausibile giustificazione solo con apporti umani esterni.\nQuando il primo nucleo s'impiant\u00f2 sulla collina forse fu semplicemente chiamato \"villaggio\" ed espresso nella lingua ormai presente da 200 anni, il longobardo, per cui il villaggio fu detto \"Fara\" o \"faricciola\" (piccola Fara), e prova potrebbe essere che il terziere pi\u00f9 antico di Bucchianico ha conservato il nome antico di Farciola: il nome Bucanico o Bucclano entr\u00f2 nell'uso molto pi\u00f9 tardi, al tempo dei Normanni, perch\u00e9 fino ad allora l'appellativo corrente fu \u201cFara di San Silvestro\u201d, dal nome della chiesa principale del borgo.\nSeconda ipotesi di origine.\nNel Medioevo risulta nominato come Bullanicum o Bullanico di cui il suffisso \"-anicum\" indicava una propriet\u00e0 prediale verosimilmente da \"Bucco\", forse il nome di un patrizio romano che possedeva il territorio. Tuttavia la prima menzione \u00e8 da ricercarsi nell'876 nel \"Memoratorium\" dell'abate casauriene Giovanni di Berardo quando cita le chiese di sant'Eleuterio e di san Paolo come possedimenti dell'abbazia di San Liberatore a Majella come \"in pertinentia de Boclanico\". Del resto dopo questa nomina nulla si sa sull'origine del nucleo abitato di Bucchianico, tuttavia tra il 979 ed il 1016 sul versante sud-orientale del crinale del colle dell'abitato l'iniziale aggregato rurale venne trasformato in \"oppidum\" trasformandosi in un aggregato urbano provvisto di mura.\nAlla fine dell'anno 1000 esisteva sul crinale della collina una traccia viaria che conduceva al versante nord-orientale della collina, e su essa sorger\u00e0 il corso principale, e al colomo, detto \"pizculum\" o \"pizzo\", s'andava formando una via che ancora oggi prende il nome di Pizzoli.\nNel 1034 sant'Aldemaro di Capua fond\u00f2 il monastero di Santa Maria Maggiore e Sant'Urbano, monastero posto sotto il feudo del monastero di San Liberatore a Maiella (monastero anch'esso fondato dallo stesso santo), tuttavia, gi\u00e0 nel 1033 esisteva nel centro abitato una confraternita di San Giacomo della chiesa dei Santi Angelo e Salvatore sita sul luogo dell'attuale caserma dei carabinieri.\nPochi anni dopo il diploma di papa Niccol\u00f2, del 1059, le terre del comitato teatino furono conquistate dai Normanni, che, oltre a restituire o ristabilire i beni ecclesiastici, modificarono radicalmente l'amministrazione, che da troppo tempo era adagiata su antiche consuetudini: con i Normanni Teate diverr\u00e0 importante e con essa Bucchianico, che rimase legata alla prima ma divenne autonoma, complementare e con pari dignit\u00e0, e infatti entrambe divennero di pubblico demanio, come pure insieme ad esse molte citt\u00e0 di cui i Normanni s'impadroniranno procedendo verso il Tronto: Vasto, Atessa, Lanciano, Guardiagrele, Ortona, Villamagna, Francavilla al Mare, Pescara, Citt\u00e0 Sant'Angelo, Penne, Teramo: alla fine del XII secolo Chieti toccher\u00e0 i 10000 abitanti, come pure Lanciano e Ortona, Bucchianico ne far\u00e0 circa 4000, divenendo la quarta citt\u00e0 dell'Abruzzo Citeriore, e a seguire vi furono Pescara con 3500, Guardiagrele con 3000, Francavilla con 2000, Villamagna con 1000, Ripa Teatina con 500, mentre altri centri vicini (Casalincontrada, Roccamontepiano, Serramonacesca e Vacri) erano appena in via di evoluzione da villaggio a paese.\nBucchianico in quel periodo cont\u00f2 circa 15 chiese nel centro e altrettante nell'agro, nonch\u00e9 vari castelli, come quelli di Bassano, Mirabello, Sant'Ilario e San Giovanni.\nNel 1076, dopo l'invasione normanna, il paese fu feudo di Roberto di Loritello, che nel 1095 dette il castello in giurisdizione al vescovo teatino Rainolfo. In questo periodo si vennero a creare due nuclei: il 1\u00ba corrispondente alla zona del Monastero di Santa Maria Maggiore e Sant'Urbano detta \"Castellare\" ed il 2\u00ba corrispondente al Castello e alla zona detta Farciola. La chiesa di San Michele Arcangelo venne costruita nel 1087. Tra la fine del XII secolo e l'inizio del XIII secolo fu scelto di erigere un nuovo palazzo per l'universit\u00e0, come luogo fu scelto la piazza principale detta la \"Platea Magna\". la realizzazione del \"Ridotto\", la sala per le riunioni col popolo, complet\u00f2 la polifunzionalit\u00e0 dell'edificio: botteghe (piano terra e portico), religiosa (chiesa di san Michele al 1\u00ba piano) e politica (aula al 1\u00ba piano accanto alla chiesa). Nel XIII secolo gli ordini dei frati e monache mendicanti fondarono i conventi di Santa Maria delle Clarisse, Santissima Trinit\u00e0 dei Minori Conventuali, Di Santo Spirito dei Celestini e di Santa Maria Casoria dei Carmelitani. La fondazione di questi conventi port\u00f2 ricchezza al paese fino a tutto il secolo successivo. Nello stesso secolo la politica contro il feudalesimo di Federico II di Svevia e Carlo I d'Angi\u00f2 promulg\u00f2 l'ampliamento dei centri urbani a discapito dei centri rurali, facendo cos\u00ec in modo che i due nuclei di Bucchianico vennero fusi in uno che si tese a svilupparsi lungo la strada che costeggiava il crinale raggiungendo man mano l'attuale conformazione urbana. Tra il XIII ed il XIV secolo, per volont\u00e0 degli Svevi ed Angioini si venne ad instaurare una organizzazione politico-istituzionale di stampo comunale. Si venne ad erigere cos\u00ec la cinta muraria a difesa della citt\u00e0. In questo periodo, il paese era diviso nei Terzieri di Pizzoli, di Mezzo e di Castellara. Il paese era retto da un Giudice regio che veniva eletto, insieme al consiglio dell'Universitatis il 25 agosto. Gli abitanti di Bucchianico si riunivano nel consiglio comunale nella loggia comunale detta Pubblico Ridotto. Altri membri del comune erano il Mastrogiurato addetto all'ordine pubblico ed i Gracieri controllori dei prezzi sul mercato.\nDal XIV secolo ad oggi.\nNel 1423 Braccio da Montone \u00e8 a Bucchianico per frenare l'avanzata di Muzio Attendolo Sforza, quest'ultimo al servizio degli Angioini. Bucchianico, essendo rimasta fedele alla Regina Giovanna II nella guerra tra Angioini e Durazzeschi (nel 1438 nei pressi vi fu un assedio da Alfonso d'Aragona), ebbe come premio la \"demanialit\u00e0 perpetua\" come attesta un diploma del re Renato d'Angi\u00f2 del 14 ottobre 1438 (avvenimento ricordato da una targa del 1938 nel chiostro comunale). Bucchianico con la sua resistenza avr\u00e0 salvato Chieti e si guadagner\u00e0 la fama di \"citt\u00e0 forte e fedele\". L'ascesa degli Aragonesi al trono fece decadere il privilegio della demanialit\u00e0, difatti gli spagnoli, nel 1456, concedettero il paese a Mariano d'Alagno/a, come Marchesato di Buccanica, fratello di Ugo Gran Cancelliere del regno, successivamente il paese fu donato a Francesco De Riccardis e, in seguito, fu di Chieti. Nel 1463 fu del condottiero Jacopo Piccinino. Nel 1473 fu della regina Giovanna che tenne il paese fino al 1504. Nel 1507 re Ferdinando il Cattolico don\u00f2 il paese a Bartolomeo d'Alviano. Nel 1518 il paese fu acquistato da Marino Caracciolo di Santobuono per 8000 ducati che la tennero a titolo di marchesato fino agli inizi del XIX secolo. Il palazzo marchesale risale con ogni probabilit\u00e0 all'epoca di Giovanni Antonio II, tra il 1543 ed il 1584. Alla fine del XVI secolo si svilupp\u00f2 il commercio dei panni di lino e di seta e nella piazza vi erano almeno tre aromaterie (sorta di farmacie-spezierie). Nel XVIII secolo molti borghesi, acquisendo titoli nobiliari, cominciarono a costruire i loro palazzi con relativi frantoi e magazzini, per immagazzinare i prodotti che, dai porti di Francavilla al Mare ed Ortona, sarebbero giunti fino a Venezia e alla costa dalmata gestione degli affari economici del paese prima affidata solamente alla Curia Marchinale.\nNel 1550 vi fu la nascita di Camillo de Lellis, che dopo una giovent\u00f9 dissipata come soldato di ventura, ebbe una profonda conversione, iniziando una vita caritatevole in varie localit\u00e0 d'Italia e d'Europa, fondando a Roma nel 1582 l'Ordine dei Ministri degli Infermi: il marchese Caracciolo gli cedette poi, di fronte al convento francescano, un suo terreno ove insistevano alcuni antichi fabbricati e le due chiese di Santa Croce e San Cristoforo, di cui quest'ultima fu demolita dallo stesso Camillo per poter realizzare il convento, mentre l'altra fu solo restaurata, divenendo la chiesa dei Crociferi col titolo di san Carlo Borromeo: essa e il convento per\u00f2 non saranno ultimati quando il 14 luglio del 1614, Camillo mor\u00ec a Roma, e solo nel 1764, dopo vent'anni dalla santificazione, tale chiesa cambi\u00f2 il titolo in quello di San Camillo. La sua facciata \u00e8 dei primi del Novecento, e la cripta dell'immediato dopoguerra, mentre il convento, attaccato al lato sinistro, \u00e8 un felice esempio di architettura religiosa del Seicento: come gli altri anche questo convento non scamper\u00e0 alla chiusura di Napoleone nel 1809, durata dieci anni, ma gi\u00e0 nel 1866 con le leggi dell'esproprio, esso e la chiesa passarono al comune, e solo pi\u00f9 tardi, con una particolare disposizione di legge, l'Ordine torner\u00e0 padrone di tutto il complesso, ora costituente il Santuario del fondatore dei Ministri degli infermi.\nNel corso di questi secoli Bucchianico perse l'importanza e il fasto dei tempi passati, non far\u00e0 pi\u00f9 storia, la subir\u00e0, ma non allent\u00f2 i legami con Chieti, con la quale, malgrado beghe territoriali, riuscir\u00e0 a spartirsi i confini, e manterr\u00e0 una considerazione e un affetto reciproci, al punto che le due citt\u00e0 continueranno ad avere in comune usi, costumi e persino santi protettori.\nNel XIX secolo Bucchianico era capoluogo del circondario, di cui i comuni assoggettati erano Casalincontrada, Fara Filiorum Petri, Casacanditella, Semivicoli, Vacri, Turrimarchi ed Ari. Fu sede di una pretura, soppressa nel 1891. Dopo l'Unit\u00e0 d'Italia il paese si spopol\u00f2 per via dell'emigrazione, specialmente verso le Americhe, emigrazione che perdur\u00f2 fino agli anni settanta, dopodich\u00e9 il fenomeno fece un'inversione di tendenza limitando parzialmente il calo della popolazione.\nSimboli.\nLo stemma del comune di Bucchianico \u00e8 stato riconosciuto con Decreto del Capo del Governo del 26 dicembre 1932 (\"Bollettino della Consulta Araldica\" n\u00b0 43, p.\u00a073).\nIl gonfalone comunale \u00e8 stato concesso con Decreto del presidente della Repubblica del 24 maggio 2005.\nCultura.\nMuseo dell'Olio - CantinArte.\nSi trova in un locale storico su via San Camillo de Lellis, ossia presso un frantoio conservatosi nell'aspetto originale. Il museo nacque con il desiderio di aprire le porte ai visitatori interessati alla realizzazione dell'olio d'oliva, con una documentazione storica riguardo alle vicende del frantoio bucchianichese, sulla famiglia che lo ebbe in propriet\u00e0, sull'analisi dei manufatti antichi del frantoio stesso, e sulle tecniche antiche della realizzazione dell'olio, nel panorama generale italiano.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la tessitura finalizzata alla realizzazione di prodotti tradizionali di lino e di cotone.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Bucchianico Calcio\" che milita nel girone B abruzzese di Promozione. I colori sociali sono: il rosso e l'azzurro."}
{"id": "27017", "revid": "713168", "url": "https://it.wikipedia.org/wiki?curid=27017", "title": "Canosa Sannita", "text": "Canosa Sannita \u00e8 un comune italiano di abitanti della provincia di Chieti in Abruzzo.\nIl comune fa parte dell'Unione dei comuni della Marrucina ed intrattiene relazioni con il quartiere di M\u00f6hringen (Stoccarda, in Germania). Aderisce inoltre all'associazione \"Citt\u00e0 del vino d'Abruzzo\", che comprende venti comuni abruzzesi, e al \"Patto territoriale chietino-ortonese\" per l'occupazione e lo sviluppo integrato del territorio.\nGeografia fisica.\nCanosa Sannita \u00e8 collocata su una modesta altura tra le valli dei torrenti Venna e Sant'Onofrio, tra il massiccio della Maiella e il mare Adriatico.\nIl clima \u00e8 temperato e mediterraneo e il territorio ospita volpi, fagiani, ricci e tassi.\nStoria.\nNel IX secolo sono citate due fare di pertinenza della chiesa di San Silvestro, di propriet\u00e0 del nobile longobardo Maione. Questi possedimenti saranno quindi ceduti all'abbazia di Montecassino.\nL'insediamento di Canosa \u00e8 citato nel IX secolo tra i possedimenti abbaziali e fu quindi donato nel 1113 al vescovo di Chieti.\nNel XIII secolo viene ricordato il castello, in possesso di Guglielmo di San Giuliano, \"giustiziere d'Abruzzo\" e fedele al re Manfredi, che vi pose una guarnigione comandata dal capitano Roano. Il castello pass\u00f2 in seguito nelle mani del \"vicesecreto\" d'Abruzzo ed \u00e8 ricordato in un documento del re Carlo d'Angi\u00f2, al comando del capitano di Lanciano Roberto Morello. Feudatari del castello nei secoli successivi furono Riccardo di Sant'Apollinare e Gentile di Lettomanoppello. Il feudo era suddiviso in otto \"frazionamenti\", a ciascuno dei quali era a capo un signore.\nNel 1531 Canosa pass\u00f2 sotto Emanuel de Vega, in seguito alla ribellione di Lanciano, al quale apparteneva il feudo, contro l'imperatore Carlo V. Nel 1533 Alfonso Roderigo governava i castelli di Ari, Arielli e Canosa. In quell'epoca era attiva a Canosa la produzione artigianale di macine da mulino. Il feudo si trovava al confine tra i territori delle diocesi di Ortona e di Lanciano (attualmente riunite nell'arcidiocesi di Lanciano-Ortona), che se ne contesero la gestione. Nel 1625 il feudo pass\u00f2 alla famiglia Valignani e quindi ai Celaya: i mariti delle numerose figlie della famiglia esercitarono il dominio sui frazionamenti del territorio canosino.\nDopo l'abolizione della feudalit\u00e0 nel 1806, Canosa partecip\u00f2 alle vicende risorgimentali. Con l'annessione al Regno d'Italia nel 1861 aggiunse al nome di \"Canosa\" l'epiteto di \"Sannita\", per distinguersi da Canosa di Puglia, e fu interessata dal fenomeno del brigantaggio: si ricorda la presenza nel territorio del brigante Nunziato Mecola.\nA partire dal 1862 Canosa fu uno dei monti frumentari, istituzioni di prestito di grano e cereali per i paesi vicini, che assisteva circa trecento persone.\nDurante il Novecento il paese fu gravemente segnato dalle vicende della Seconda guerra mondiale. Verso la fine del 1943 Canosa fu bombardata dagli alleati e dai nazisti in fuga da Ortona, e ci\u00f2 fece perdere quasi completamente le tracce del centro storico inglobato attorno ad un castello. Infatti oggi restano poche mura medievali e la chiesa parrocchiale ricostruita.\nAttualmente Canosa \u00e8 rinomata per la produzione di vino ed olio di oliva assieme a Tollo.\nMonumenti e luoghi d'interesse.\nCanosa oggi si presenta come in centri o moderno a causa dei danni inferti dai tedeschi durante la guerra. Alla stessa maniera della vicina Tollo, Canosa vecchia si erge su un colle a strapiombo nella vallata del fiume Arielli, il colle antico da via Discesa dei Mulini aveva il castello, poi trasformato nella vecchia parrocchia di San Filippo Apostolo, circondata da vecchie case a un piano, oggi scomparse.\nDa piazza Indipendenza parte, come a Tollo, il corso sviluppatosi nel Novecento, via Vittorio Emanuele (via Roma a Tollo), con i palazzi in stile umbertino, tra cui palazzo del Municipio, e in via Roma il palazzo dei Conti Martucci, del XVIII secolo. La guerra ha provocato numerosi danni alla vecchia Canosa, che si \u00e8 sempre pi\u00f9 sviluppata verso la strada statale Marrucina.\nNella fabbrica attuale, il campanile \u00e8 staccato dal resto della chiesa e ha forma quadrangolare, mentre tre piccole monofore si aprono su un prospetto della torre campanaria, delle finestre ad arco a sesto acuto si aprono nella cella campanaria, un cuspide piramidale fa da tettoia alla torre. Il portale della chiesa, posto sulla facciata principale \u00e8 strombato con ai lati delle cornici marcapiano. All'interno della strombatura oltre il portale squadrato vi \u00e8 una lunetta. Un'altra cornice marcapiano \u00e8 posta sopra l'arco superiore della strombatura, quest'ultima cornice marcapiano sorregge un colonnato che sorregge degli archetti a tutto sesto al cui interno vi \u00e8 un loggiato. Il corpo centrale \u00e8 sovrastato da una finta cupola cilindrica a coronamento orizzontale sormontato da tamburo con tettoia a calotta semisferica sorreggente un crocifisso. Il campanile e gran parte della chiesa sono fatti in laterizio eccetto alcune decorazioni, tra cui le cornici marcapiano e le colonne del loggiato in marmo.\nCultura.\nLa festa patronale si svolge il 1\u00ba maggio in onore dei santi Filippo e Giacomo; viene venerato anche san Rocco, la cui festa \u00e8 celebrata nella domenica successiva al 16 agosto.\nLa prima domenica di settembre in contrada S.Maria d'Orni si festeggia Maria SS. Addolorata.\nOgni anno, in occasione della ricorrenza di sant'Antonio, sfilano i \"carri di Sant'Antonio \" per le vie del paese. Durante la festa, dopo la messa si pu\u00f2 assistere alla rappresentazione de \"Lu Sant'Antojie\" e alla vendita dei taralli benedetti.\nIl centro del paese ospita nello storico Palazzo Martucci il \"Museo della guerra per la pace\", che raccoglie circa mille oggetti di interesse storico inerenti alle due guerre.\nEconomia.\nL'economia si basa sul settore agricolo: vini DOC di Montepulciano d'Abruzzo e di Trebbiano d'Abruzzo (16.000 tonnellate), olio (800 tonnellate) e frutta. Esiste anche una discreta produzione artigianale.\nIl turismo \u00e8 invece fiorente nel periodo estivo.\nAmministrazione.\nHa fatto parte dell'Unione dei comuni della Marrucina fino allo scioglimento dell'ente, nel 2012."}
{"id": "27018", "revid": "3115", "url": "https://it.wikipedia.org/wiki?curid=27018", "title": "Carpineto Sinello", "text": "Carpineto Sinello \u00e8 un comune italiano di abitanti della provincia di Chieti in Abruzzo, facente parte dell'unione dei comuni del Sinello.\nDeve il suo nome al vicino fiume Sinello ed al bosco di carpini neri.\nGeografia fisica.\nIl paese \u00e8 sito su di un colle posto alle pendici del Monte Sorbo. Il centro domina le valli del fiume Sinello e del torrente Ferrato. Tra i vari centri che dominano la valle del fiume Sinello, Carpineto Sinello \u00e8 quello che conserva la maggiore dipendenza fisica dalla vicinanza del corso d'acqua: il territorio era molto provvisto di mulini (la terra offriva abbondante frumento, cos\u00ec come olio d'oliva e vino da rivendere anche al di fuori del paese) e la pesca era molto attiva.\nStoria.\nLa prima citazione del comune \u00e8 nel 1156 quando viene citata nel \"Catalogus Baronum\" quando fu feudo di Roberto di Monteferrante per favori di Symon conte di Sangro. Nel XX secolo sono stati trovati dei reperti archeologici presso la chiesa di Santa Maria ad \"Sinellum\" che risulta ancora nel 1568 mentre risulta rudere nel XVIII secolo. In seguito risulta di vari feudatari successori dei di Sangro dopo il XV secolo (secondo alcuni studiosi dal 1576) tra cui gli Acclozamora, i Pignatelli, Giulio Gesualdo, Girolamo Diaz ed i Bassi, poi imparentati con i D'Alanno.\nMonumenti e luoghi d'interesse.\nSi trova nella frazione omonima. Si tratta di un piccolo villaggio di case-mura risalente al XVI secolo. Le case sono in pietra montuosa e laterizio e si conservano tracce di mura di fortificazione. \n\u00c8 il monumento simbolo del borgo medievale. Si trova sulla cima del colle, e fu costruito dai Normanni Nell'XI secolo. Nel XV secolo fu acquistato dal Barone Michele Bassi e trasformato in palazzo ducale, residenza gentilizia. Oggi per\u00f2 si evincono ancora gli elementi di fortificazione nella muratura a scarpa e nei bastioni laterali. Il palazzo ha pianta quadrata irregolare, molto massiccia. L'interno conserva affreschi barocchi, e possiede un chiostro e le stalle dei cavalli. \nSi trova presso il vecchio mattatoio, nella salita del castello. Il museo offre una storia sul comportamento del maiale, e sulla lavorazione del salame locale della ventricina. \n\u00c8 la chiesa parrocchiale, posta accanto al Castello. \nLa chiesa risale al XIV secolo con trasformazioni durante il XVIII secolo, tuttavia le prime notizie risalgono nel 1324 per via di alcune decime, le decorazioni interne risalgono al 1728 come prova un'iscrizione posta sullo stipite del portale. I restauri sono stati realizzati secondo le mode dell'epoca ricoprendo le murature interne originali. Il campanile \u00e8 stato ricostruito nel 1838 dall'ingegnere Carlo Luigi Dau, mentre le pavimentazioni sono realizzate nel 1853 da Luigi Felice.\nCultura.\nCucina.\nIl piatto tipico \u00e8 la ventricina, ossia un salame della zona vastese molto noto in Abruzzo, ottenuto dal lavoro paziente di mescolanza del salame lasciato a essiccare con dei peperoni piccanti in polvere. Il risultato \u00e8 un salame rossastro di gusto piccante e aromatico. Inoltre il paese, essendo molto prolifico di cinghiali, ha istituito una sagra a tema ogni 6 agosto."}
{"id": "27019", "revid": "125240725", "url": "https://it.wikipedia.org/wiki?curid=27019", "title": "Carunchio", "text": "Carunchio \u00e8 un comune italiano di abitanti della provincia di Chieti, in Abruzzo, facente parte dell'unione dei comuni del Sinello.\nStoria.\nLa prima menzione risale al 1173 ed \u00e8 in una bolla papale nella quale vengono confermati i confini della diocesi di Chieti. In seguito fu dei d'Avalos, dei baroni Marinelli e dei principi Caracciolo. Anticamente l'abitato fu in un'altra zona, forse in localit\u00e0 Taverna, ma poi fu trasferito nell'odierno per via di incursioni saracene e slave.\nMonumenti e luoghi d'interesse.\nBorgo fortificato.\n\u00c8 sviluppato ad anelli concentrici sfalsati in quota convergenti nella parte pi\u00f9 alta ov'era il castello di cui rimangono i ruderi. Inoltre rimangono i ruderi delle case-mura e della Porta Coluccia, numerosi sotto-portici ed una probabile casa-torre sita tra Via Umberto I, Via Coluccia e Via Nocicchio. Nel catasto onciario del 1742 \u00e8 citata una Via dei Rinforzi dove erano site le mura urbane e le case-mura.\nPalazzi fortificati.\nSono siti in Via Monte. Il primo impianto risale al XIII-XIV secolo. Dei ruderi medievali sono rintracciabili nei livelli inferiori della torre campanaria e del molino di Palazzo Castelli. I palazzi fortificati sembrano circoscrivere la forma di antico castello fortificato. I principali palazzi fortificati di Carunchio sono i seguenti:\nSociet\u00e0.\nEvoluzione demografica.\nNon ci sono societ\u00e0 sportive.\nManifestazioni ed eventi.\nEventi e manifestazioni significative a Carunchio:"}
{"id": "27020", "revid": "1516566", "url": "https://it.wikipedia.org/wiki?curid=27020", "title": "Casalanguida", "text": "Casalanguida \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana \"Medio Vastese\".\nOrigini del nome.\nIl nome del paese deriva dal latino tardo \"languena\" che significa \"terra di confine\". \nStoria.\nNel XII secolo fu feudo di un milite e posseduto da Mathias de Carpeneto a sua volta subfeudatario di \"Raynaldus de Montis Ferrantis\", in questo periodo il paese veniva chiamato \"Casalangenam in Terra Burellensi\".\nSimboli.\nLo stemma e il gonfalone del comune di Casalanguida sono stati concessi con decreto del presidente della Repubblica del 21 giugno 1994."}
{"id": "27023", "revid": "834", "url": "https://it.wikipedia.org/wiki?curid=27023", "title": "Costante di Fidia", "text": ""}
{"id": "27024", "revid": "1543377", "url": "https://it.wikipedia.org/wiki?curid=27024", "title": "Casoli", "text": "Casoli (pron. C\u00e0soli, \"C\u00e0sule\" in abruzzese) \u00e8 un comune italiano di abitanti della provincia di Chieti in Abruzzo.\nGeografia fisica.\nIl centro urbano, raccolto attorno al castello ducale e alla chiesa parrocchiale, \u00e8 arroccato su un colle alla destra del fiume Aventino, ai piedi del massiccio della Maiella.\nNel territorio si trovano la riserva naturale \"Lago di Serranella\", caratterizzata da ampie zone impaludate alla foce del torrente Gogna, ed il lago Sant'Angelo, presso la Torre di Prata (detta \"La Torretta\"), un bacino artificiale creato nel 1956 dallo sbarramento dell'Aventino.\nStoria.\nOrigini.\nSorse in epoca altomedievale, probabilmente fondata dagli abitanti dell'insediamento di et\u00e0 romana (identificato da alcuni archeologi con Cluviae, centro della trib\u00f9 sannitica dei Carricini) i cui resti sono ancora visibili in localit\u00e0 Piano Laroma. La cittadina di \"Cluviae\" oggi si trova in localit\u00e0 La Roma, era una citt\u00e0 vera e propria, dotata di palazzi, terme e un teatro romano; a causa degli attacchi dei Saraceni nel IX secolo, gli abitanti si fortificarono presso un colle appuntito nelle vicinanze, attorno a una torre longobarda di avvistamento, che poi diventer\u00e0 il torrione normanno del castello; il villaggio primitivo fu chiamato \"Casulae\", ossia agglomerato di piccole case.\nMedioevo.\nAlcuni toponimi (Piano la Fara, San Salvatore) e rinvenimenti archeologici (dei massi decorati a bassorilievo riutilizzati per costruire il campanile della chiesa matrice) testimoniano che nel suo territorio si insediarono i Longobardi. Una delle chiese pi\u00f9 antiche di questi luoghi \u00e8 quella attualmente dedicata a Sant'Agostino, perch\u00e9 l'antica chiesa di San Salvatore o San Giustino, nel XIII secolo ospit\u00f2 un piccolo manipolo di monaci agostiniani. Viene menzionata (come \"Casulae\") per la prima volta dalle fonti storiche nell'878, in un manoscritto elencante i possedimenti dell'abbazia di Montecassino nel teatino.\nAgli inizi del X secolo vi si insedi\u00f2 una comunit\u00e0 di monaci eremiti di rito greco-bizantino, guidati da Sant'Ilarione da Calabria, che fu ospitato nel castrum di Prata (loc. Torretta di Casoli) in accordo col conte Trasmondo di Chieti. Tra loro i futuri santi Nicola Greco, Falco, Franco, venerati a Palena, Guardiagrele, Ortucchio, Francavilla al Mare. Di San Nicola esiste oggi il toponimo di Largo San Nicola, dove si trovava probabilmente una chiesa scomparsa (nelle vicinanze di piazzale Brigata Maiella), San Falco invece mor\u00ec nella vicina Palena, a cui \u00e8 dedicata la chiesa madre.\nCasoli fu inclusa nell'XI secolo nella Contea di Manoppello insieme a Guardiagrele, cui fu legata sino al XVII secolo, dacch\u00e9 fino all'epoca degli Orsini (XIV secolo), anche questo fiorente centro era incluso nella contea normanna creata da Ugo di Malmozzetto. Dal XIV secolo Casoli fu feudo di varie famiglie: degli Orsini, conti di Manoppello e signori di Guardiagrele, dei Colonna, da quanto il ramo degli Orsini di Manoppello si estinse nella met\u00e0 del XVI secolo, dei Carafa, dei Crispano, dei Filomarino, ed infine, dei d'Aquino, principi di Caramanico, che nel 1650 ottennero l'elevazione a ducato della baronia e lo ressero fino al 1806, anno dell'eversione della feudalit\u00e0.\nEpoca moderna.\nNel 1799 fu ostile all'adesione alla Repubblica Partenopea voluta dai francesi di Gioacchino Murat, ragion per cui fu attaccata dai francesi; anche se Casoli il 15 febbraio 1799 partecip\u00f2 al sacco di Guardiagrele, acerrima nemica da secoli. Fu teatro di episodi di insurrezione e di violenza anche ai danni della borghesia locale senza legami con le autorit\u00e0 repubblicane e gli occupanti francesi. Ader\u00ec, senza entusiasmo, alla Repubblica solo dopo l'incendio di Guardiagrele da parte delle truppe francesi..\nCon la riforma amministrativa operata da Giuseppe Bonaparte, nel 1811, Casoli fu inglobato nella provincia di Chieti e nel circondario di Lanciano e divenne capoluogo del mandamento comprendente anche i comuni di Altino, Palombaro e Roccascalegna.\nAl plebiscito del 1860, per l'annessione al Regno d'Italia, votarono in 1.349 dei 1.568 aventi diritto: ci fu un solo voto contrario. Nel primo Novecento, Casoli fu teatro culturale, poich\u00e9 il sindaco e barone Pasquale Masciantonio ospit\u00f2 nel castello varie personalit\u00e0 abruzzesi e non, tra cui Francesco Paolo Michetti e Gabriele d'Annunzio. Inoltre il Masciantonio nel 1912 si fece promotore della nuova linea ferroviaria Sangritana, che avrebbe collegato anche Casoli dal tracciato marino di San Vito sino a Castel di Sangro, permettendo cos\u00ec l'annullamento dell'isolamento stradale della stessa cittadina, di cui aveva sempre sofferto.\nDal luglio 1940 al settembre 1943, Casoli fu sede di un campo di internamento, presso un palazzo in via Roma, che aveva una capienza di 80-90 persone. Quello di Casoli fu uno dei tanti \"campi di internamento\" istituiti dal regime fascista in seguito all'entrata in guerra dell'Italia, il 10 giugno 1940, al fianco dei tedeschi, per tenervi stranieri e antifascisti.\nGravemente danneggiata durante la II Guerra Mondiale, dopo l'armistizio dell'8 settembre 1943 (Casoli era sul fronte della linea Gustav. che tagliava trasversalmente l'Abruzzo ed il Lazio, ed in zona, correva lungo il vicino fiume Sangro), vi fu attivo il gruppo partigiano della Brigata Maiella, che fu fondato proprio a Casoli.\nCasoli durante la seconda guerra mondiale.\nLe prime presenze di militari a Casoli, comune posto in posizione dominante, dopo Altino, sul fiume Aventino, e porta di accesso alla fascia orientale della Maiella, si ebbero alla met\u00e0 di settembre del 1943, e successivamente le truppe tedesche, sempre pi\u00f9 consistenti, occuparono tutto il centro, acquartierandosi in specifiche case requisite. Il 27 ottobre ci fu il rastrellamento di uomini validi ad adibire lavori di fortificazione delle zone montane circostanti, per fortificare la linea Gustav. L'occupazione nei giorni seguenti mostr\u00f2 i suoi lati peggiori, gli uomini si dettero alla macchia piuttosto che venire reclutati, i principali esercizi pubblici rimasero chiusi, i rapporti tra tedeschi e civili divennero pi\u00f9 che ostili. Il rancore raggiunse il culmine il 14 novembre quando per un incidente provocato da un tedesco che, aveva gettato a terra una sigaretta ancora accesa, salt\u00f2 in aria il Palazzo Di Florio, nel cui piano terra era depositata una gran quantit\u00e0 di ordigni; lo scoppio provoc\u00f2 la distruzione del palazzo, con la morte di militari tedeschi e di civili.\nPrima che il palazzo crollasse, al momento in cui era ancora in fiamme, intervennero dei volontari civili per salvare gli intrappolati, e alcuni rimasero feriti, come i fratelli Belfatto Pietro e Angelo, che venne decorato pi\u00f9 avanti con la Medaglia d'Argento al Valor Civile. Il 24 novembre il comando tedesco si install\u00f2 nel castello ducale in cima al paese, e stabil\u00ec un punto di osservazione strategico sulla torre normanna. Il giorno seguente Casoli fu sottoposta a cannoneggiamenti e a bombardamenti aerei da parte degli alleati, che danneggiarono le abitazioni e soprattutto il soffitto della chiesa di Santa Reparata. Il 27 novembre i tedeschi si ritirarono da Casoli, e una pattuglia di neozelandesi in ricognizione, entr\u00f2 nel paese, attraversando il centro sotto l'applauso della folla, ma non pose un comando militare di occupazione, proseguendo altrove.\nIl gesto gett\u00f2 la popolazione nello sconforto, dato che Casoli dal 28 al 20 novembre divenne letteralmente \"terra di nessuno\", e si temeva il ritorno delle truppe tedesche, che avrebbero forse dato sfogo a violente rappresaglie.\nCostituzione della \"Corpo Volontari della Maiella\".\nIl 1\u00ba dicembre una delegazione di notabili si rec\u00f2 a Sant'Eusanio dal comandante inglese che amministrava la municipalit\u00e0, chiedendo di occupare simbolicamente anche Casoli. Il comando inglese si sistem\u00f2 nel castello, chiedendo dei volontari civili nelle operazioni belliche contro i tedeschi, e numerosa fu l'affluenza, poich\u00e9 i cittadini ancora ricordavano le vessazioni subite, e coltivavano il desiderio comune di liberare il territorio dagli oppressori.\nInizialmente il comando inglese fu riluttante, quando si present\u00f2 l'avvocato torricellano Ettore Troilo per creare il gruppo civile dei giovani volontari, che si stava costituendo, con numerose affluenze di iscritti, provenienti da Casoli e anche dai paesi circostanti di Gessopalena, Torricella, Civitella, Fara, Lama, Pizzoferrato. Quando gli accordi furono presi, giunse a Casoli il Maggiore Lionel Wigram; il progetto di Troilo era di costituire ufficialmente il Corpo Volontari della Maiella, poi strutturato in \"Brigata Maiella\", aggregato all'VIII Armata Britannica operante sulla direttrice adriatica, sino allo scioglimento del 5 maggio 1945.\nCasoli bench\u00e9 sotto la protezione britannica, sub\u00ec alcuni cannoneggiamenti tedeschi nel giugno 1944, provenienti dalla piana di Guardiagrele. Il 5 dicembre 1943 dalle campagne di Torricella Peligna, dove si erano rifugiate le famiglie civili dopo lo sgombero del paese, molti partirono per Casoli, tra cui i giovani guidati da Ettore Troilo. Nei discorsi con i generali neozelandesi, oltre al desiderio di costituite un corpo d'azione partigiano, le richieste di Troilo riguardavano il ripristino della strada da Casoli a Torricella, distrutta dalle mine tedesche, l'occupazione neozelandese di Torricella prima che i tedeschi mettessero in pratica la \"terra bruciata\", e gli stesi torricellani si offrirono come guide per gli alleati.Il tenente inglese ader\u00ec alla proposta e invi\u00f2 degli uomini a Torricella, per riparare la strada, cose che avvenne immediatamente, mentre veniva messa in pratica anche la principale richiesta di vettovagliamenti e munizioni per costituire il Corpo Volontari della Maiella.\nTuttavia ci furono momento di diffidenza da parte degli inglesi, poich\u00e9, come racconta Nicola Troilo (1930-2017), figlio di Ettore, il comandante inglese precis\u00f2 che gi\u00e0 aveva autorizzato il 6 e il 7 dicembre i cittadini di Civitella M. Raimondo ad armarsi con le munizioni rastrellate sul luogo degli scontri con i tedeschi, sotto richiesta della moglie inglese di uno dei civili. Il Maggiore inglese consigli\u00f2 Ettore Troilo di rivolgersi al Quartier generale Alleato che stazionava in localit\u00e0 Taverna Nuova a Casoli, e lo avvert\u00ec che avrebbe richiesto al suo servizio informazioni di procurarsi armi per proprio conto. I colloqui con gli inglesi divennero degli interrogatori per l'estrema diffidenza, tanto che il desiderio dell'avvocato venne giudicato \"assurdo e ridicolo\", lamentando inoltre la presunta tipicit\u00e0 degli italiani di comportarsi da traditori nei momenti bellici.Ettore Troilo continu\u00f2 la sua attivit\u00e0 di mediatore, sopportando anche gli insulti e gli stereotipi inglesi contro gli italiani, mentre pian piano Casoli diveniva una sorta di \"citt\u00e0 aperta\" come Chieti, ospitando gli sfollati dei principali centri dell'Aventino, e vennero usate anche le masserie e le stalle, comprese le chiese di Santa Maria Maggiore e Santa Reparata, che ospitava un centinaio di persone.Mentre i colloqui continuavano, la vita del paese stentava a riprendere, e Nicola Troilo ricorda l'episodio del tavolo in marmo della pescheria usato dalle donne per impastare il pane da dare alla popolazione che si accumulava in fila indiana, al freddo e al gelo, per ricevere la propria razione.\nLa diffidenza degli alleati e la costituzione del corpo volontario.\nIl nervosismo generale si acu\u00ec sempre di pi\u00f9 sino a quando i civili per prendere ulteriori quantit\u00e0 di cibo e legna, si avvicinarono ai paesi ancora occupati dai tedeschi, violando l'ordine del Comando militare alleato di muoversi in prossimit\u00e0 del fronte. Molti contadini vennero arrestati senza precisi motivi, accusati di essere spie collaborazioniste, e tradotte al castello ducale, con interpellazione quotidiana di Ettore Troilo, che doveva riconoscere i presunti colpevoli. Nel gennaio 1944 arrivarono altri profughi, stavolta dall'Alta Val di Sangro e dalla Piana delle Cinquemiglia: Roccaraso, Ateleta, Castel di Sangro, Rivisondoli, Rocca Pia, tutti centri gravemente danneggiati se non distrutti dalle operazioni militari tedesche. I profughi gi\u00e0 smistati dal dicembre 1943 rimasero al loro posto, mentre gli altri vennero tradotti nei campi di San Salvo e Vasto, e tornarono alle loro case soltanto nel 1945-46.Queste decisioni dettate dalla situazione estrema non solo per le condizioni igienico-sanitarie della popolazione civile, ma anche per il complicarsi delle operazioni militari con l'arrivo della neve, comport\u00f2 una serie di proteste e di sconforto morale da parte degli sfollati.\nL'avvocato Troilo fu incaricato dal Comando Inglese di costituire alcuni reparti di polizia civile per controllare l'abitato e garantire l'ordine pubblico, e di assistere gli sfollati, smistarli e incolonnarli, di controllare e reprimere le azioni di sciacallaggio verso il fronte nemico, di raccogliere notizie sui collaborazionisti, di far rispettare il coprifuoco e di censire eventuali ruberie e saccheggi. Mentre il comitato di Troilo era occupato in questi intenti, anche sotto pagamento, nel momento in cui l'avvocato era occupato nel ripristino della viabilit\u00e0 stradale tra Casoli e centri limitrofi, giunse in paese il Maggiore Lionel Wigram, che si mostr\u00f2 subito entusiasta delle richieste di Troilo di costituire il corpo volontario della Maiella, arrivando ad addossarsi ogni responsabilit\u00e0, parlamentando con i suoi superiori del Quartier generale, e offrendosi di fornire il suo personale aiuto nelle prossime operazioni militari contro i tedeschi.\nL'azione di Ettore Troilo nel corpo volontario.\nCos\u00ec Ettore Troilo venne richiamato a Taverna Nuova dai superiori, e i suoi punti sulla costituzione del gruppo vennero ascoltati con pi\u00f9 attenzione, precisando che negli intenti patriottici del gruppo non sarebbero rientrati ideali politici, sovversivi, che non esistessero secondi fini se non quello di ricacciare i tedeschi dal territorio abruzzese. La caratteristica speciale della \"apolitici\u00e0\" del gruppo convinsero i superiori, grazie anche all'intercessione di Wigram, soprattutto, quando Troilo appunt\u00f2 che il corpo di liberazione avrebbe continuato a combattere al fianco degli alleati sino alla liberazione totale dell'Italia, e non solo della regione Abruzzo. A ciascun militante sarebbe stata concessa la libert\u00e0 di esprimere il proprio credo politico, purch\u00e9 non cozzasse con il principale punto cardine del contratto di nascita del Corpo volontari, il corpo sarebbe stato equipaggiato adeguatamente per le operazioni belliche, non vi era un capo vero e proprio, ma una guida riconosciuta nella persona di Ettore Troilo.\nNicola Troilo ricorda che non venne spiegato ai volontari il motivo pratico e politico riguardo alle operazioni tattiche contro i tedeschi, ma sembrava che fosse insito in ciascuno degli uomini volontari il desiderio ardente di libert\u00e0 e di rivalsa contro gli oppressori, di difendere il territorio, le case, le terre e le famiglie anche a costo della vita.Il primitivo nucleo era composto da un centinaio di uomini, suddiviso in plotoni di 25-30 unit\u00e0, sottostanti alle leggi militari del Comando Supremo Alleato, e le operazioni iniziarono nel gennaio del 1944, dopo che i casolani trascorsero, stavolta in un clima pi\u00f9 festivo e di rivalsa, la notte di San Silvestro con i militari alleati.\nCasoli nell'epoca contemporanea.\nAl referendum istituzionale del 2 giugno 1946 si ebbero 3.119 voti per la monarchia e 1.169 per la Repubblica (le schede bianche furono 159 e quelle nulle 342). Nel 1953-57 la localit\u00e0 Torre fu occupata da un lago artificiale, detto \"Sant'Angelo\", per rifornire la citt\u00e0 di risorse idroelettriche, ma anche successivamente favorendo un turismo escursionistico, e cambiando il clima solitamente rigido, rendendolo pi\u00f9 mite durante l'inverno. Nel 1958 ci fu il primo tentativo di industrializzazione del territorio casolano, onde impedire i fenomeni di emigrazione, che comunque si verificarono: la costruzione della diga sul fiume Aventino, per la creazione del lago Sant'Angelo, o \"lago di Casoli\".\nLa costituzione di un piccolo polo industriale lungo la contrada Piano La Selva ha fatto s\u00ec che Casoli beneficiasse del settore secondario, stando inoltre molto vicino al comprensorio industriale della Val di Sangro \"Honda Sevel\", ed essendo crocevia di traffici commerciali da Fara San Martino (dal pastificio De Cecco), dalla strada della Fondovalle Sangro, in direzione di Chieti, la cui unica strada attualmente mediante Guardiagrele, \u00e8 la provinciale per Caprafico. Un progetto non portato a termine, fu la costruzione di una bretella della strada statale \"Fondovalle Sangro\", che avrebbe collegato facilmente Casoli e Fara San Martino a Chieti, via Guardiagrele, per raggiungere anche Pescara.\nIl 25 aprile 2018, Casoli viene visitata dal Presidente della Repubblica Italiana Sergio Mattarella, bench\u00e9 in passato visitata varie volte dal Presidente Carlo Azeglio Ciampi (rifugiatosi a Taranta Peligna durante la guerra ed anche a Scanno). Per l'occasione \u00e8 stata indetta una grande celebrazione commemorativa per ricordare le azioni della Brigata Maiella, in via Aventino \u00e8 stata inaugurata la Piazza della Memoria per ricordare i prigionieri ebrei nel campo d'internamento di Casoli, ed \u00e8 stata posta una targa commemorativa sul palazzo dell'ex cinema teatro in corso Umberto I.\nSimboli.\nLo stemma e il gonfalone sono stati concessi al Comune di Casoli con decreto del Presidente della Repubblica dell'11 dicembre 1997.\nDescrizione araldica dello stemma:\nBlasonatura del Gonfalone:\nMonumenti e luoghi d'interesse.\nArchitetture religiose.\nLa chiesa si trova in Piazza Umberto I, risalente al XVII secolo, ma modificata profondamente nell'800 in stile neoclassico. La facciata \u00e8 stata restaurata nell'Ottocento nella forma neoclassica. La facciata ha il settore principale in stile tuscanico e ionico, mentre in due settori minori sono site delle nicchie. Il portale \u00e8 sormontato da un timpano. La facciata termina con il timpano principale con delle volute. Sopra di esso vi \u00e8 una nicchia che costituisce il campanile a vela con una campana. L'interno \u00e8 basilica le con sala unica.\nL'edificio di culto \u00e8 annesso al castello (forse in origine era la cappella palatina), principale chiesa di Casoli. La chiesa \u00e8 sorta durante l'alto medioevo, fu trasformata a tre navate nel 1759 e, attorno al 1820, assunse l'attuale compagine neoclassica. Ha impianto rettangolare con il fianco rivolto sul paese decorato da un portico ad archi, una sorta di corridoio chiuso che immette all'ingresso del castello; la facciata \u00e8 chiaramente neoclassica con paraste tuscaniche e architrave a timpano triangolare; l'interno \u00e8 stato restaurato dopo il terremoto della Val di Comino del 1984, con un altare maggiore moderno, di discutibile valore artistico, mentre molto pregevole \u00e8 l'altare della navata sinistra, con stucchi e una tela del pittore ortonese Pasquale Bellonio.\nQuesta chiesa si trova in localit\u00e0 Pianibbie, \u00e8 a navata unica e realizzata nel corso del Novecento, in omaggio all'omonima basilica che si costruiva a Roma. L'ingresso \u00e8 preceduto da un portico con sovrastante balcone sorretto da pilastri cui si accede mediante un'apertura ad arco ogivale. Il campanile \u00e8 a vela sito nell'asse centrale.\nTrattasi di un piccolo edificio settecentesco, ampiamente rifatto nell'Ottocento, situato in contrada Guarenna Nuova, lungo la via per Selva di Altino, con la facciata con un basamento con blocchi di pietra squadrata formante un bugnato. L'ingresso \u00e8 sovrastato da un timpano con cornice con metope e triglifi bianchi posti su uno sfondo di colore neutro. Oggi la sede parrocchiale di Guarenna Nuova si trova nella chiesa di San Giuseppe, presso il campo sportivo.\nForse \u00e8 stata edificata nell'Ottocento in localit\u00e0 La Roma sopra una preesistente, come evidenzia il portale rinascimentale in stile tardo romanico. L'interno \u00e8 a navata unica. In origine la facciata constava di un terrazzo sostenuto da tre colonne collegate tra di loro con archi a tutto sesto, ma dopo un restauro il terrazzo \u00e8 stato abbattuto e la facciata \u00e8 stata decorata con pietre a vista; sulla destra dell'edificio \u00e8 stata costruita una torre campanaria.\nLa piccola chiesa \u00e8 stata parrocchia, quando, prima del 1417, Casoli era un villaggio unito e subordinato al Castello di La Roma (come attesta il Giustiniani nel dizionario geografico). Se ne ha menzione in due bolle papali di conferenza di papa Alessandro III (1173) e Innocenzo III (1208) dove si parla di \"Ecclesiam S. Justini in Casulae\" e \"Monasterium S. Justini de Casule\". In esse probabilmente si scambia il nome Augustini per Justini, quest'ultimo che era stato vescovo di Chieti ed era patrono della diocesi. Infatti negli atti delle visite del 1587 e 1593 di mons. Matteo Semniali, la chiesa viene chiamata \"S. Augustini vel Justini\". Intorno alla chiesa sorsero delle piccole case \"Casulae\" da cui prese il nome il paese. In epoche successive, la chiesa divenne di propriet\u00e0 dei Duca d'Aquino quando nel 1642 D. Tommaso compr\u00f2 il feudo di Casoli, e successivamente, nel 1864, della famiglia Di Benedetto e quindi dei Masciantonio, ultimi proprietari del Castello e di ci\u00f2 che era rimasto dell'antico feudo, che il 28 gennaio 1927 la donarono alla parrocchia di Santa Maria Maggiore e per essa all'arciprete \"pro tempore\" don Giuseppe Colanzi. Interamente restaurata sia internamente che esternamente, la chiesa \u00e8 stata riaperta al culto nel 1986 e da allora \u00e8 stata istituita nuovamente la festa che si celebra il 28 agosto. La facciata \u00e8 realizzata in ciottoli e conci di pietra come pietre cantonali. La facciata termina con un timpano triangolare ed un campanile a vela. L'interno \u00e8 basilicale a sala unica.\nLa chiesa sorse con il titolo di Santa Liberata nel 1447, in origine come cappella cimiteriale fuori dal centro di Casoli, e pian piano dal XVIII-XIX secolo inclusa nel nuovo tessuto urbano del corso Umberto I. Nel 1902 fu dichiarata Monumento Nazionale per la bellezza dei portali romanici e per il soffitto ligneo del XVII secolo, a lacunari con scene della Madonna e dei santi. Il 26 novembre 1943, una bomba aerea di piccole dimensioni (spezzone), proveniente da un aereo alleato, cadde sulla copertura della navata destra della chiesa, aprendo uno squarcio nella struttura del tetto: lo scoppio danneggi\u00f2 solo alcuni dei quadri del pregevole soffitto a cassettoni intagliato e dipinto in oro e argento, costruito tra il 1603 e il 1606 dall'artista veneziano Vittorio Buzzacarino; l'opera di inestimabile valore, dipinto circa ottant'anni prima del soffitto ligneo della navata centrale de La Collegiata di Santa Maria del Colle a Pescocostanzo fu dichiarato Monumento Nazionale. Risparmiato dagli eventi bellici, nel dopoguerra non viene restaurato ma interamente trafugato durante i lavori di ammodernamento. La chiesa, rifatta nel 1952, conserva comunque diversi elementi architettonici rinascimentali appartenenti all'edificio originale (un portale, un arco trionfale e tre altari, tutti datati 1539) e un trittico con santa Liberata del 1506.&lt;ref\"Casoli. Guida al centro antico e al territorio\", Chieti, Tinari, 1992, pp.\u00a012\u201313.&lt;/ref&gt;\nArchitettura civile e militare.\nSorto attorno a una torre di avvistamento a pianta pentagonale risalente al IX secolo, rifortificata poi dai Normanni. Completato verso il 1455 dagli Orsini, successivamente pass\u00f2 ai principi d'Aquino che ne mantennero la propriet\u00e0 fino ai primi dell'Ottocento; nel 1845 fu acquistato dalla famiglia Masciantonio che lo cedette al Comune nel 1981. Del Castello Ducale \u00e8 famosa anche la stanza di D'Annunzio, purtroppo priva degli arredi originali, nella quale il celebre poeta soggiornava quando si trovava a Casoli; il poeta riemp\u00ec la stanza di epigrammi e massime filosofiche e poetiche ancora oggi conservate; il castello \u00e8 accessibile dal lato torre, ha pianta rettangolare irregolare, con la parte a nord semicircolare, segno dei vari interventi di ristrutturazione che sub\u00ec. La parte rivolta verso il paese accoglieva il palazzo baronale sette-ottocentesco, mentre le altre stanze, come si vede dal cortile di ingresso con pozzo, erano destinate alla servit\u00f9, agli ospiti, o alle rimesse e agli scantinati per le provviste, nonch\u00e9 alle stalle. Il castello ha subito di recente degli sciagurati restauri che ne hanno compromesso l'aspetto residenziale ottocentesco, si conserva un elegante camino in legno per le cucine; attualmente \u00e8 sede di un museo della memoria della seconda guerra mondiale a Casoli, di un auditorium sede di varie mostre, e di una grande sala dedicata al circolo culturale di Masciantonio con Michetti e d'Annunzio.\nLa torretta \u00e8 sita in localit\u00e0 Torretta di Casoli. Fu costruita verosimilmente verso l'XI secolo. Tuttavia nel X secolo \u00e8 attestata dai documenti un castellum de Prata, di propriet\u00e0 di Trasmondo conte di Chieti, che concesse dei terreni ai monaci basiliani Ilarione, Nicola Greco, Falco, Orante e Onofrio, perch\u00e9 vi edificassero una piccola cella abbaziale, sotto il controllo di Montecassino. La cella rimase attiva per secoli, anche se non fu una vera e propria abbazia, tanto che l'area del borgo a valle della torre era noto come San Nicola, dal nome di Nicola Greco, le cui reliquie nel 1343 furono traslate nel convento di San Francesco a Guardiagrele. Nel periodo unitario la torre fu covo di briganti. \nOltre che a difendere l'abitato di Casoli fu usata per avvistare l'avifauna presso il Lago di Casoli. Ha impianto tozzo quadrangolare, \u00e8 stata restaurata di recente e resa visitabile con scale e pannelli turistici. I muri sono in pietra calcarea, ciottoli di fiume e laterizio.\nTrattasi di case-mura con mura a scarpa, poste tra via Roma, piazza del Tempio e via Centrale, lungo il percorso ad andamento crilindrico del centro storico, torri d'avvistamento abbandonate e riusate come ricoveri, sottopassi e passaggi coperti.\nIl palazzo \u00e8 sito in Piazza del Tempio, di fronte alla chiesa di Santa Maria Maggiore. L'edificio, che risale al XVIII secolo consta di tre livelli e nove assi. Il piano terra \u00e8 separato dai piani superiori da una cornice marcapiano. L'ingresso \u00e8 consentito mediante 2 portali in pietra in cui in uno vi \u00e8 uno stemma dei proprietari. Ai due livelli superiori si ha un'alternanza di finestre e balconi.\nL'edificio \u00e8 isolato, posto a ridosso della cinta muraria in Via Settentrione, affacciato in Piazza Fiore. \u00c8 stato costruito nel XVIII secolo. Il palazzo \u00e8 intonacato. La facciata \u00e8 in cinque assi suddivisa in tre livelli. Il portale d'ingresso \u00e8 in pietra scolpita con motivi floreali. Sopra il portale vi sono due balconi, uno per piano. Il cornicione \u00e8 a pi\u00f9 filari. All'interno vi \u00e8 una corte quadrangolare.\nDi recente il palazzo \u00e8 stato recuperato da privati di Pescara, e adibito a sede di mostre, si \u00e8 riscoperta anche la cappella privata della famiglia, in stile neoclassico con tabernacolo tardo barocco, e le cisterne sotterranee a mattoni a vista, con il pozzo privato.\nL'edificio si affaccia in parte su corso Vittorio Emanuele, in parte su piazza del Popolo; detto anche \"palazzo baronale\", fu costruito dal barone Mos\u00e8 Ricci, nonch\u00e9 senatore del Regno d'Italia, che si un\u00ec alla famiglia Michetti, sposando Aurelia, figlia del celebre pittore Francesco Paolo. Abbandonato da anni, nel 2019 \u00e8 stato acquistato da privati per un restauro e nuovi usi. Il palazzo \u00e8 a tre assi sul lato corto e sei sul prospetto lungo. Per l'orografia del luogo il lato secondario ha un piano in pi\u00f9. Questo lato \u00e8 in laterizio con tre fornici. L'ingresso \u00e8 incorniciato da lesene e posto tra due aperture. Al primo piano si alternano finestre e balconi, mentre all'ultimo piano vi sono solo balconi. I balconi poggiano su mensole cos\u00ec come il cornicione.\n\u00c8 in cinque assi, la facciata \u00e8 rivolta in parte su via Roma, in parte su Largo della Memoria, di recente costruzione; \u00e8 del XVIII secolo, suddiviso in quattro livelli, \u00e8 intonacato e privo di decorazioni. Le finestre sono architravate e di diverse misure: quelle del primo livello sono pi\u00f9 larghe di quelle dei piani superiori.\nLa sede comunale \u00e8 stata spostata dal 1933 presso un nuovo stabile sul corso Umberto I, attuale sede del cinema teatro, e poi dagli anni '60 in una nuova struttura a poca distanza.\nIl palazzo si affaccia su piazza del Popolo, posto accanto alla moderna sede delle Poste; risale alla met\u00e0 del XIX secolo, \u00e8 suddiviso in tre assi, di cui l'asse centrale \u00e8 composto di un portone ad arco a tutto sesto sormontato da un balcone pi\u00f9 ampio del balcone sito al livello superiore. I piani sono suddivisi da cornici marcapiano. Il balcone centrale del secondo piano \u00e8 affiancato da altri due balconi, mentre il balcone centrale del primo piano \u00e8 affiancato da due semplici finestre.\nTrattasi di un edificio ottocentesco con la facciata in Piazza Umberto I (ex piazza San Rocco). L'aspetto \u00e8 molto monumentale, ha ordine regolare di finestre architravate con timpano curvilineo, e finto bugnato agli angoli. All'interno vi \u00e8 una scalinata a giorno. Il portale monumentale permette l'accesso anche al cortile.\nIl fabbricato sorge isolato su una collina, come cascina per coltivazione di campi ed allevamento di bestiame. L'impianto \u00e8 quadrangolare su tre livelli e rifiniture in laterizio.\nIl borgo dista 5-6 chilometri dal centro abitato, in localit\u00e0 Merosci, lungo la strada provinciale Pedemontana, impropriamente detta \"Guarenna Vecchia\". Dalla struttura degli edifici molto poveri, si deduce che sono stati edificati tra il XIX e la seconda met\u00e0 del XX secolo. Gli edifici, in stile rurale, sono disposti su una via principale e sono staccati oppure uniti tra di loro. I palazzi sono costruiti con pietra calcarea e ciottoli cementati con malta di calce, delimitati agli angoli da pietre cantonali in pietra smussata. Le costruzioni, nella maggior parte, sono terminanti in cornicioni con due o tre filari di coppi. I solai sono realizzati con travi di legno. Il tavolato e le pavimentazioni sono realizzati in mattonatura. Le coperture sono realizzate con travi di legno. Le aperture sono incorniciate con pietra calcarea.\nLa frazione Guarenna Nuova sorge lungo la strada provinciale, che si collega con la Statale 84 Frentana (incrocio Quattro Strade); il fulcro \u00e8 nel piazzale del campo sportivo e della chiesa di San Giuseppe.\nAltri luoghi d'interesse.\nTrattasi di ruderi archeologici di origine carecina siti in localit\u00e0 Piano La Roma. In origine era una cittadina vera e propria costruita alla maniera romana, con cardo, basilica, teatro, templi. Dopo le invasioni saracene del IX secolo, i carricini si fortificarono dentro la torre longobarda sul colle dell'attuale castello di Casoli, che venne chiamato \"Casulae,\" (piccole case). L'abitato romano and\u00f2 in degrado, tanto che dei contadini di La Roma, senza accorgersene, hanno costruito sopra le terme e il teatro.\nVerosimilmente fu assoggettata dall'impero romano come fa pensare il nome latino del sito. Tra i monumenti da citare di Cluviae vi \u00e8 il teatro.\nTrattasi di un lago artificiale realizzato nel 1958 tramite uno sbarramento sul fiume Aventino; si trova in localit\u00e0 Torre, al confine coi comuni di Gessopalena e Civitella Messer Raimondo. Detto anche \"lago di Casoli\", fu creato allagando il vallone di borgo Sant'Angelo, il nome localit\u00e0 Torretta, dal nome di una torretta normanna posta sul colle del lago, usata nell'Ottocento come rifugio dei briganti.\nSociet\u00e0.\nEtnie e minoranze straniere.\nAl 31 dicembre 2014 gli stranieri regolarmente residenti nel comune di Casoli erano 462. I principali gruppi etnici presenti sono:\nTradizioni e folclore.\nLe feste popolari ricordano la tradizione agropastorale del territorio.\nIl 15, 16 e 17 gennaio si svolgono le \"sacre rappresentazioni\" delle tentazioni di sant'Antonio; il 16 luglio e prima domenica di agosto si festeggia la Madonna del Carmine, la cui statua viene portata in processione dalla chiesetta a lei dedicata, in localit\u00e0 Collemarco, fino alla chiesa parrocchiale; l'ultima domenica di agosto si celebra la festa di sant'Agostino, la cui chiesa, in origine dedicata a san Giustino di Chieti, \u00e8 la pi\u00f9 antica del paese (anche se ha subito numerosi rimaneggiamenti).\nIl 7, 8 e 9 ottobre si svolgono le feste patronali in onore di santa Reparata e del compatrono, san Gilberto di Sempringham: la mattina dell'8 ottobre gli abitanti delle varie contrade sfilano, in costume tradizionale abruzzese, portando alla chiesa della santa i \"donativi\", i prodotti tipici della terra e della gastronomia locale, in conche di rame o disposti sulle \"conocchie\" (delle strutture a ripiani a forma di tronco di piramide). I \"donativi\" vengono poi venduti per finanziare la festa.\nLa sera della vigilia della festa dell'Immacolata Concezione \u00e8 tradizione, nelle contrade, accendere degli alti fal\u00f2 (i \"Fuochi della Concezione\").\nIl mercato settimanale si svolge il venerd\u00ec.\nGeografia antropica.\nPaese superiore.\nIl centro storico casolano parte da via Castello, precisamente dal piazzale della parte pi\u00f9 alta, dove si accede al Castello Ducale, dove si trova la torre normanna, l'elemento pi\u00f9 antico dell'insediamento medievale. Il centro storico da qui, si snoda mediante via Castello e via Centrale in un dedalo di viuzze che compiono giri concentrici, caratterizzando la natura prettamente fortificata delle case-mura dell'antico centro medievale. Il secondo dedalo di strade \u00e8 costituito da via Laudadio, via Tropea, vicolo Vecchio Municipio e via Roma; esiste presso il sobborgo \"Giuseppe Garibaldi\" una scalinata molto ripida, recentemente rifatta, che permette di tagliare il percorso elicoidale sino al piazzale del castello, cos\u00ec come via del Tempio, che porta direttamente a Piazza del tempio, dove si trova la chiesa madre di Santa Maria Maggiore.\nIl secondo nucleo di Casoli si \u00e8 sviluppato nel XVIII-XIX secolo, partendo da via Roma, scendendo per via Aventino, sino a Piazza del Popolo, dove inizia il corso Vittorio Emanuele. Vi si trovano palazzi gentilizi in stile tardo barocco o neoclassico come il Palazzo Ducale, le strade non sono pi\u00f9 strette, ma ampi viali diritti e larghi. Il corso Vittorio Emanuele conduce a Piazza Umberto I con la chiesa di San Rocco; successivamente, in direzione sud-ovest, verso il vecchio cimitero, dove sorge, un tempo isolata, la chiesa di Santa Reparata, si dipana il corso Umberto I, la strada maggiore di Casoli, divenuta oggi il cuore pulsante del centro storico. Nel 2017-18 il piazzale della chiesa \u00e8 stato notevolmente ampliato, permettendo un affaccio panoramico sulla vallata del Sangro.Nei primi anni del Novecento, sono sorti due sobborghi storici di case coloniche, il Sobborgo Garibaldi, posto nella parte ovest del centro, tra via Garibaldi, via Napoli e via Maiella, poi il Sobborgo Aventino nella parte sud-est, dell'antica strada San Salvatore, delimitato da via Aventino e via Consalvi, dove sorge il moderno presidio ospedaliero.\nNegli anni '60-'70, il nucleo moderno di Casoli Alta si \u00e8 sviluppato a sud-ovest, lungo viale Napoli, parallelo del corso Umberto I, e via San Nicola, arrivando a raggiungere la localit\u00e0 Quarto da Capo, dove sono state costruite le scuole primarie e secondarie (la Ragioneria, l'Istituto per Geometri e il liceo scientifico, le scuole medie, la Caserma, lo stadio comunale). Dopo questo sobborgo, inizia la periferia lungo contrada Case De Petra, in direzione di localit\u00e0 Torretta (dove si trova il lago artificiale), o verso la strada provinciale per Gessopalena. L'edificazione degli anni '70 si \u00e8 concentrata anche a ridosso di via Salita San Salvatore, che permette un rapido collegamento con la zona di espansione commerciale di Selva Piana, attraversata dalla Strada statale 84, che permette il collegamento con Selva di Altino (la zona industriale di questo comune) o con Fara San Martino mediante l'incrocio con via Ascigno, contrada La Roma e la strada per Palombaro.Gran parte dell'industria e dei locali commerciali oggi si sono trasferiti in contrada Selva piana, a ridosso del fiume Aventino, da cui parte la strada Pedemontana di Piano delle Vigne, per il collegamento con Lanciano.\nFrazioni.\nAscigno, Capoposta, Cappacorti, Caprafico, Cavassutti, Cinonni, Cipollaro, Collebarone, Colle della Torre, Collelungo, Collemarco, Coste Martini, Fiorentini, Grottarimposta, Guarenna Nuova, Guarenna Vecchia, Laroma, Laroscia, Mandramancina, Merosci, Minco di Lici, Monti, Nobili, Piana delle Vacche, Pianibbie, Piano Aventino, Piano Carlino, Piano del Mulino, Piano la Fara, Piano Laroma, Piano Morelli, Piano delle Vigne, Quarto da Capo, Ripitella, Selva Piana, Serra, Sicilia, Taloni, Torretta, Valle Curato, Verratti, Vicenne, Vizzarri\nEconomia.\nCasoli \u00e8 un centro tradizionalmente agricolo: vi si coltivano cereali, ortaggi, frutta (famose le \"mele casolane\") ma soprattutto uva e ulivi.\nA partire dalla fine degli anni settanta, con la nascita del \"Consorzio per la Sviluppo Industriale del Sangro\", che ha sede nel comune, vi sono sorte numerose piccole e medie imprese.\nDal 2020 il comune fa parte dei borghi pi\u00f9 belli d'Italia.\nSport.\nL'Associazione Sportiva Dilettantistica Casoli Calcio \u00e8 la squadra pi\u00f9 importante del paese. I colori sociali sono il giallo e il blu. La squadra gioca le partite casalinghe al Comunale (1500 posti), ricostruito nel 2007 e provvisto di erba sintetica. Il gruppo di ultras pi\u00f9 importante si chiamava \"Rebels Casoli\" che per\u00f2 si \u00e8 sciolto nell'estate 2009. Da ricordare la rivalit\u00e0 che i gialloblu hanno con le squadre del Guardiagrele, del Trivento e del Perano.\nLa societ\u00e0 \u00e8 stata fondata nel 1923 da Germano De Cinque, ma ha preso parte a campionati ufficiali solo dal 1952, dove partecip\u00f2 all'allora Prima Divisione (attuale Eccellenza). Tra gli anni cinquanta e sessanta tra le file della squadra casolana militarono giocatori di un certo livello, tra questi Di Bari, difensore che da Casoli arriv\u00f2 alla serie A, giocando nella . Dopo 11 anni in Prima Divisione, per mancanza di fondi, la squadra si ritir\u00f2 dal campionato '62/'63 ma ripart\u00ec sotto la guida di Enzo Belfatto dalla Terza Categoria. Torn\u00f2 in Eccellenza nella stagione '73/'74 con Nicola Masciantonio.\nDa quella data fino al 1996 la squadra milit\u00f2 sempre tra il campionato di Eccellenza e quello di Promozione abruzzese.\nNel 1996 il nuovo presidente del Casoli \u00e8 Franco Capuzzi, che guider\u00e0 la squadra alla storica terza posizione nel campionato di Eccellenza nell'annata 1999/2000. Dopo quella data inizia una progressiva diminuzione di buoni risultati che la portano nel 2004/2005 in promozione e nel 2005/2006 ai play-out per evitare la Prima Categoria. In questi riusc\u00ec a battere il Marina Calcio e si salv\u00f2. Nell'anno '06/'07 sotto la triplice presidenza di Franco Capuzzi, Isaia Di Carlo e Giuseppe D'Amico i gialloblu centrarono i play-off con la seconda posizione in campionato. Nella finalissima il Casoli sconfisse 3-0 l'Amiternina sul neutro di Silvi Marina. L'anno successivo la squadra ottenne ottimi risultati, raggiungendo la seconda posizione nel campionato di Eccellenza regionale e arrivando direttamente ai play-off nazionali (visto lo scarto di pi\u00f9 di 10 punti dalla terza classificata). In questi dovette affrontare prima la Pianese e poi il Cant\u00f9 San Paolo. Contro i primi riusc\u00ec a vincere ai rigori, mentre il Cant\u00f9 fu battuto 1-0 in casa (dopo l'andata finita 1-1) davanti a quasi 2000 tifosi.\nNell'anno 2008/2009 partecipa per la prima volta nella sua storia al campionato di serie D nel girone F. I gialloblu hanno iniziato la stagione con 7 vittorie nelle prime 8 partite e, sorprendentemente, dopo un periodo di crisi (8 pareggi consecutivi all'inizio del girone di ritorno) hanno guadagnato la terza posizione con due giornate di anticipo e 7 vittorie nelle ultime 8 partite assicurandosi i play-off. In semifinale i gialloblu hanno battuto per 2-1 il Chieti, ma hanno pareggiato per 1-1 in finale con il Fano (che \u00e8 passato per miglior classifica).\nA fine giugno 2009 arrivano le dimissioni dei tre attuali presidenti e inizia una crisi societaria, ma i presidenti decidono comunque di continuare a gestire la squadra e inizia un discreto calciomercato. Il nuovo allenatore Logarzo, che sostituisce Colavitto, esonerato il 25 agosto 2009. Il Casoli nel campionato 2009-2010 ottenendo la nona posizione.\nNel luglio 2010 i 3 presidenti si ritirano e non si riesce a formare una nuova societ\u00e0. Il Casoli Calcio esce dal panorama calcistico italiano per la prima volta dal 1923 non iscrivendosi al campionato di Serie D.\nAttualmente l'unica squadra cittadina \u00e8 la Casolana che dopo la vittoria nella finale play-off per 2-1 sul Fara San Martino \u00e8 stata promossa dalla Seconda in Prima Categoria al termine della stagione 2010-2011. Nel 2015/2016 vince il campionato di prima categoria venendo promossa in promozione, campionato nel quale milita tuttora.\nAltro sport diffuso nel paese casolano \u00e8 il ciclismo con la presenza di quattro societ\u00e0 amatoriali e una di ciclismo giovanile. Tra questi la pi\u00f9 importante \u00e8 Il gruppo sportivo dilettantistico guarenna 2000 che prende il nome dall'omonima contrada. Quest'ultima societ\u00e0 dispute le gare regionali e nazionali in tutte le categorie giovanili e in pi\u00f9 organizza nel proprio territorio tre gare regionali aperte ai fuori regione. I colori sociali sono il giallo e il verde.\nSi annovera inoltre un importante realt\u00e0 per il panorama della Pesca sportiva con la societ\u00e0 -ASD Passione Pesca Casoli- , la quale al proprio interno ingloba praticanti delle pi\u00f9 diverse discipline di pesca(sia in mare che in acque interne);disputando gare a livello provinciale regionale e nazionale; e detenendo diversi titoli in varie categorie. Fra i pi\u00f9 recenti successi il campionato di Serie C Trota Torrente 2018, le specialit\u00e0 dell'associazione infatti (probabilmente dettate anche dalla naturale vocazioni dei luoghi) sono la Trota Lago e la Trota Torrente. Negli ultimi anni inoltre gli sforzi della societ\u00e0 sono incentrati sulla creazione di un proficuo settore giovanile, e sul recupero ed il mantenimento di tratti del fiume Aventino e del Lago Sant'Angelo, da adibire a campi gara e zone di ripopolamento ittico ai fini della conservazione delle specie autoctone. I colori della societ\u00e0 sono il verde-oro , e nelle divise di rappresentanza nero-rosso e oro."}
{"id": "27025", "revid": "1272592", "url": "https://it.wikipedia.org/wiki?curid=27025", "title": "Castel Frentano", "text": "Castel Frentano (noto anche come \"Castelfrentano\") \u00e8 un comune italiano di abitanti della provincia di Chieti in Abruzzo, a sud di Lanciano. Fino al 1862 era chiamato \"Castel Nuovo\", e la dicitura del nome cambi\u00f2 per la confusione con altri comuni italiani di nome \"Castelnuovo\", optando per l'aggettivo in base al territorio della storica Frentania, oggi val di Sangro, sopra cui il borgo domina.\nStoria.\nEt\u00e0 antica.\nDa scavi archeologici condotti dalla Soprintendenza per i beni archeologici dell'Abruzzo, la zona adiacente Castel Frentano risulta abitata gi\u00e0 dal Neolitico, come dimostrano i resti di capanne di questo periodo. Una necropoli risalente al IV secolo a.C. ed un mosaico del I-II secolo d.C. dimostrano una continuit\u00e0 abitativa dei territori del comune in piccoli abitati.\nMedioevo.\nCon l'inizio del Medioevo si hanno le prime citazioni scritte di abitati nel territorio\nIl nucleo principale sub\u00ec la stessa sorte di molti paesi montani italiani, che subirono il fenomeno dell'incastellamento, con gli abitanti delle campagne che si spostarono progressivamente nel nucleo fortificato. Il castello potrebbe essere stato costruito tra l'epoca carolingia e l'XI secolo. Giovan Battista Pollidori afferma che il centro venne costruito dai conti di Teate, invece il \"De antiquitatibus Frentanorum\" attesta di aver scorto in una nota di un antifonario che il baluardo fu eretto da Trasmondo I, duca di Spoleto, marchese di Camerino e duca di Teate del quale si hanno notizie tra il 959 ed il 987.\nTra il XIV ed il XV secolo il paese fu chiamato \"Castrum Novum\".\nEt\u00e0 moderna.\nNel 1633 entr\u00f2 in possesso della famiglia Bonanni per passare l'anno seguente ai Brancaccio.\nDall'Unit\u00e0 d'Italia ai giorni nostri.\nIl paese, contrario all'invasione sabauda, manifest\u00f2 il proprio dissenso a favore del Regno Di Napoli e delle Due Sicilie ammainando in una sera del 1861 il tricolore sul campanile parrocchiale ed issando l'antica bandiera borbonica.\nIl 31 luglio 1881 una frana distrusse parte del centro storico del paese. Nel secolo seguente furono necessari interventi di rafforzamento della zona franosa.\nDurante la prima guerra mondiale persero la vita 116 abitanti del comune, la successiva crisi economica favor\u00ec l'emigrazione mentre, durante la seconda guerra mondiale la zona circostante fu teatro di operazioni militari..\nIl paese fu liberato dall'esercito neozelandese (2nd New Zealand Division) il 2 dicembre 1943.\nMonumenti e luoghi d'interesse.\nArchitetture religiose.\nChiesa parrocchiale di Santo Stefano protomartire.\nLa chiesa arcipresbiteriale di Santo Stefano protomartire \u00e8 la chiesa madre del paese. Il primo tempio fu costruito tra la fine del XIII secolo e gli inizi del XIV secolo. In seguito alla crescita demografica di Castel Frentano e allo stato di degrado in cui vigeva la chiesa, si rese necessaria la costruzione di un nuovo luogo di culto. Nella seconda met\u00e0 del Settecento la chiesa fu ricostruita in stile neoclassico, a navata unica con sei cappelle laterali, decorata all'interno da sobri stucchi di Vincenzo Ciampoli, noto decoratore originario di San Vito Chietino. All'interno \u00e8 custodito un organo Barocco opera del Veneziano Gennari e le pale d'altare opera di Eliseo De Luca e Giuliano Crognale.\nChiesa del Santissimo Rosario.\nL\u2019antica chiesa del Santissimo Rosario, sede dell\u2019omonima arciconfraternita, fondata nel 1581, fu riedificata nella seconda met\u00e0 del Settecento con l\u2019attigua chiesa parrocchiale di Santo Stefano protomartire per opera di maestranze ticinesi. Si affaccia su piazza Caporali. Fu decorata nel 1824 da Giuliano Crognale, pittore \"per diletto\" e autore di diverse altre opere in chiese del territorio frentano. L\u2019intervento di restauro, degli oltre ottanta metri quadrati di affreschi \u00e8 costato cinquantamila euro, ed \u00e8 stato finanziato dal fondo benefico Anthony Campitelli, ed \u00e8 stato inaugurato il giorno 24 febbraio 2017.\nSantuario di Santa Maria della Selva o santuario della Madonna dell'Assunta.\nLa chiesa di Santa Maria della Selva \u00e8 anche conosciuta anche come chiesa della Madonna dell'Assunta, si trova nella periferia di Castel Frentano, verso il cimitero. La prima costruzione risale al XV secolo, ma oggi se ne ha traccia solo nelle fondamenta in laterizio, nel portale laterale in pietra, e in una statua lignea della Vergine Maria. Agli inizi del XVIII secolo, la chiesa fu completamente ricostruita in stile barocco. Nel 1822, al santuario fu concessa l'Indulgenza plenaria da Papa Pio VII la quale \u00e8 possibile lucrare passando sotto il portone principale del santuario, dopo aver ricevuto i sacramenti della confessione e della Comunione, dai primi vespri del giorno 14 agosto fino a tutta la giornata del 15 agosto, giorno dell'Assunzione di Maria al cielo. I principali pittori intervenuti per la decorazione del tempio sono Giuliano Crognale (pittore castellino), Donato Teodoro (pittore teatino), Francesco Solimena (pittore campano) ed Eliseo De Luca.\nChiesa di San Rocco.\nLa neoromanica chiesa di San Rocco si trova nell'omonima contrada castellina (viale Sallustio), a pochi chilometri dal centro. Fu costruita nella seconda met\u00e0 del XVII secolo e ristrutturata nel XX secolo. Dietro la chiesa si trova una bellissima fontana, costruita nel 1977. La facciata \u00e8 caratterizzata da uno splendido portale, affiancato da due finestre e sovrastato da un rosone. L'interno presenta un soffitto decorato a cassettoni.\nPalazzi e mura difensive con bastione.\nPalazzo Vergilij.\nIl palazzo Vergilij si trova nella parte terminale di un isolato sito a sua volta tra due piazze (il Largo Vergilij e Piazza Raffaele Caporali) oltre che da una stradina. Utilizzato come residenza attualmente, in parte \u00e8 disabitato. Il palazzo fu costruito verosimilmente nel XVII secolo per il barone Vergilij sopra una preesistente costruzione. Dal catasto onciario risulta gi\u00e0 costruito nel 1752 formato da pi\u00f9 quarti. L'edificio si compone di tre livelli. La facciata principale \u00e8 caratterizzata dall'elevato pian terreno con muri a scarpa. Il portale \u00e8 caratterizzato da un arco a tutto sesto. Un'altra apertura, sempre sul pian terreno, presenta un arco a sesto ribassato. Al primo piano, sopra l'ingresso, vi \u00e8 un balcone poggiante su mensole su cui si accede tramite delle finestre architravate, al piano superiore si ripete lo stesso tipo di finestre, di cui l'ultima mostra un interasse superiore alle altre. Il prospetto su Piazza Raffaele Caporali presenta una cornice marcapiano che suddivide il pianterreno dai piani superiori. Sulla piazza vi sono quattro ingressi e due finestrelle, di cui quella inferiore \u00e8 ad arco ribassato ed all'ultimo piano vi \u00e8 un balconcino poggiante su mensole. L'ingresso principale immette in un piccolo cortile cinquecentesco in cui vi sono un loggiato con due arcate sovrapposte e un pozzo del 1500. Al palazzo \u00e8 annessa una bellissima cappella gentilizia dedicata alla SS.ma Trinit\u00e0 dove si possono ammirare ancora le opere d'arte in essa custodite e che conserva da 400 anni il corpo incorrotto di Monsignor Igino Vergilj. (Questa chiesa viene aperta solamente durante le feste estive che interessano il centro storico ed in particolari occasioni).\nPalazzo Crognale (palazzo marchesale).\nIl Palazzo Crognale \u00e8 uno tra i palazzi marchesali di Castelfrentano. \u00c8 sito in piazza Giuliano Crognale. Creato per essere la residenza della famiglia dei marchesi Crognali, oggi \u00e8 in parte abitato. La costruzione risale tra la fine del XVIII e l'inizio del XIX secolo. Negli anni sessanta fu abbattuto in parte dello scalone d'onore. La facciata \u00e8 a tredici assi. Il palazzo si compone di due piani pi\u00f9 seminterrato e soffitta. \u00c8 completamente realizzato in laterizio intonacato. Il piano terra \u00e8 realizzato con delle bugne in cui si aprono delle finestre. Il piano superiore \u00e8 composto di una cornice modanata sorretta da mensole e delle paraste con capitelli decorati con volute e motivi floreali, inoltre tre aperture sono inquadrate da paraste. La facciata e l'interno del palazzo sono in stile vanvitelliano.\nPalazzo Cavacini.\nTrattasi di un palazzo signorile composto da due corpi di fabbrica disposti a forma di \"L\". \u00c8 sito nel centro storico tra Corso Garibaldi e Corso Torrione. La costruzione risale al XVIII secolo; fu ristrutturato dopo la frana del 1881. Agli inizi del 1900 fu realizzato il corpo di fabbrica su Corso Torrione. Il lato su Corso Torrione \u00e8 caratterizzato da un giardino pensile. Il lato di Corso Garibaldi \u00e8 composto su tre livelli. Una cornice marcapiano suddivide il pianterreno dai piani superiori. Nell'ultimo piano vi sono due vani con finestre che si affacciano sullo stesso balcone sostenuto da varie mensole modanate. All'interno vi sono il salone di rappresentanza interamente affrescato con soffitto tripartito a volte a padiglione poggianti su travi di legno (la volta centrale consta di un affresco raffigurante il sorgere del sole) e la cappella di famiglia che anticamente custodiva la statua di san Giuseppe in essa sono presenti gli stemmi dei Crognale (un leone rampante appoggiato sull'albero di Corniolo) e dei Vergilij (tre stelle e tre gigli), rappresentante un legame di parentela fra le due casate, ed un affresco rappresentante l'assunzione della Madonna attribuito a Giuliano Crognale.\nPalazzo della scuola materna A.R.Caporali.\nL'asilo infantile Antonio e Rosina Caporali, venne fondato nel 1915 dalla signora Rosina Corrado Caporali, la quale in seguito alla morte dell'unico figlio cre\u00f2 l'Asilo e dedic\u00f2 tutte le sue meravigliose attivit\u00e0 al bene dei bambini poveri. L'Asilo porta i nomi di Rosina e Antonio Caporali in omaggio alla Fondatrice. La scuola materna nasce dall'unificazione di due nuclei abitativi seicenteschi situati in via della rosa, nel centro storico del paese.\nI locali dell'Asilo furono generosamente ceduti a prezzo molto agevolato dal marchese Vincenzo Paolucci Crognali nel settembre 1921. Questi locali, da deficienti per cubatura e per luce divennero ampii, luminosi e forniti di riscaldamento con termosifone per esclusivo merito dell'avvocato Beneamino Cavacini che non ebbe limiti nel beneficare la filantropica opera.\nHanno prestano servizio, per molti anni, presso l'Asilo Caporali, le suore Figlie di Nostra Signora della Misericordia di Savona. Oltre prestare il loro contributo di religiose per la Parrocchia, di educatrici all'Asilo, le suore aprirono una scuola di taglio e cucito per le ragazze del paese. Di questi preziosi manufatti si conservano ancora dei paramenti liturgici, oltre i corredi da sposa delle castelline non pi\u00f9 giovani.\nAll'istituto \u00e8 annessa una decorata cappellina dedicata a N.S. Della Misericordia di Savona, restaurata nel 2015 in occasione del Giubileo della misericordia indetto da papa Francesco e del centenario della fondazione dell'istituto, dove figurano vari quadri artistici: un dipinto originale della scuola napoletana del 1700 Opera di Paolo de Maio rappresentante la Madonna in atto di Preghiera, un quadro ad olio riconducente Ges\u00f9 all'Orto del celebre Teofilo Patini ed il trittico la Madonna della Misericordia cogli angeli, dipinto originale del valente abruzzese Francesco De Nicola insegnante nell'istituto di Belle Arti a Napoli. La cornice del trittico \u00e8 di grande pregio artistico e di valore per essere scolpita in legno dallo Scolpelli ed indorata dallo Scoppa, entra tra gli artisti pi\u00f9 rinomati di Napoli.\nMura difensive con bastione.\nSono site in Piazza Crognale. Furono costruite verosimilmente nel XIV secolo e sono state inglobate in edifici. Il tratto di muratura in questione \u00e8 realizzato in pietra e mattoni disposti irregolarmente. Uno dei palazzi ingloba uno dei bastioni delle mura difensive che termina con merlatura\nParchi.\nVilla comunale \"Sen. Errico D'Amico\".\nLa villa comunale \u00e8 situata lungo via Nazionale. All'interno si trovano il monumento ai caduti, una grande colonna cilindrica su piedistallo, visibile a km di distanza, con in cima la scultura bronzea dell'aquila della Vittoria, con inciso sul piedistallo di base tutti i nomi dei morti nelle principali guerre e una scultura realizzata dai ragazzi dell'Istituto Comprensivo per celebrare i 150 anni dell'unit\u00e0 d'Italia.\nIn data 10 giugno 2015 \u00e8 stata intitolata alla memoria del senatore Errico D'Amico.\nParco giochi dell'Assunta.\nDi recente ristrutturazione, si trova a pochi metri dalla chiesa di Santa Maria della Selva.\nVicino al cimitero di Castel Frentano.\nBelvedere \"Antonio e Rosina Caporali\".\nSi tratta di un caratteristico terrazzino panoramico situato nel centro storico in via della Rosa, ricavato dal basamento di un bastione difensivo recuperato durante i lavori di manutenzione del palazzo della scuola materna A.R.Caporali a fianco del quale si trova un altro giardino che si affaccia sulla piazzetta del largo chiesa, dedicato all'architetto italo-americano Anthony Campitelli.\nPiazze.\nPiazza Raffaele Caporali.\nPiazza Raffaele Caporali \u00e8 la piazza principale del paese. Vi si accede tramite una specie di ponte sospeso. Sulla piazza si affacciano la chiesa parrocchiale di S. Stefano, il teatro, palazzo Cialente e palazzo Vergilj con la chiesa della Trinit\u00e0. La piazza \u00e8 contornata da un marciapiede e lastricata di porfido. Su di un lato c'\u00e8 l'entrata alla sacrestia della chiesa.\nPiazza Giuliano Crognale.\nQuesta piazza, pi\u00f9 grande della precedente, \u00e8 posta all'entrata del centro storico. Vi si affacciano la biblioteca comunale, vari palazzi storici e le uscite posteriori del teatro. Anche questa \u00e8 lastricata di porfido (totalmente restaurata nel 2009) e ha la particolarit\u00e0 di possedere dei piccoli faretti incastonati al suolo, che si accendono di notte, donando alla piazza un aspetto suggestivo.\nStrade principali.\nCorso Roma.\nCorso Roma \u00e8 il vero proprio luogo d'incontro della popolazione, costituitosi dalla fine dell'Ottocento, in poi, \u00e8 attraversato dalla strada statale 84 da Lanciano per Guardiagrele. Ci sono i portici, l'enorme palazzo municipale, vari belvedere, piazzette e i negozi. All'entrata del corso c'\u00e8 la chiesa della Immacolata Concezione e due piccole piazzette. Una di queste - il piazzale della Concezione - contiene una scultura (l\"'Uomo vitruviano\") del maestro Mario Ceroli nativo di Castel Frentano.\nCorso Umberto I.\nUna lunga strada lastricata del centro antico settecentesco, in porfido che immette su Corso Roma. Vi trovano luogo molti palazzi storici e un grande numero di vicoli, piccole piazzette e lunghe scalinate. La via scende da piazza Giuliano Crognale celebre pittore locale attivo nell'Ottocento.\nVia Torrione.\nQuesta via parte da Piazza Giuliano Crognale e termina in Piazza Marconi. Essa fa il giro dietro la cripta della chiesa parrocchiale di Santo Stefano, nonch\u00e9 del palazzo Caporali, collegato a una storica torre medievale pentagonale, con merlature alla fiorentina, da cui il nome della strada; e vi si affacciano vari palazzi storici, tra cui uno che diede i natali a Michele Vitullo, esimio docente castellino che diede lustro al paese.\nSociet\u00e0.\nEtnie e minoranze straniere.\nAl 31 dicembre 2017 gli stranieri regolarmente residenti nel comune di Castel Frentano erano 195. I principali gruppi etnici presenti sono:\nCultura.\nIstruzione.\nAttualmente a Castel Frentano la pi\u00f9 grande istituzione scolastica \u00e8 \"L'Istituto Comprensivo\" che riguarda l'Asilo in Via San Rocco, le Scuole Primarie e le Scuole Medie Inferiori di Castel Frentano (Scuola Eduardo Di Loreto) e di Sant'Eusanio del Sangro. A Castel Frentano le Scuole sono ubicate in Via Cavalieri di Vittorio Veneto.\nOltre a questa istituzione c'\u00e8 l'Asilo infantile \"Antonio e Rosina Caporali\" in Via della Rosa e l'Asilo Nido \"Primavera\" in Via Fonte Proficie.\nInoltre nel paese \u00e8 presente la pi\u00f9 antica scuola materna d'Abruzzo e tra le pi\u00f9 prestigiose d'Italia, fondata nel 1915 e tuttora in attivit\u00e0, chiamata: \"Scuola Materna Antonio e Rosina Caporali\" situata in uno splendido palazzo con giardino pensile e annessa cappella nel cuore del centro storico.\nCucina.\nIl Bocconotto.\nIl Bocconotto di Castel Frentano, detto anche Bocconotto \"castellino\", \u00e8 un dolce la cui produzione tipica appartiene all'omonimo comune teatino e pi\u00f9 generalmente all'area frentana, anche se a seconda della localit\u00e0 la ricetta pu\u00f2 subire variazioni agli ingredienti utilizzati, alla procedura di realizzazione o alla forma stessa del dolce. Consiste in una tartelletta di pasta frolla di forma troncoconica rovesciata preparata con olio extravergine d'oliva, farcita con una crema compatta a base di cioccolato fondente, mandorle e cannella. Quando la pasta frolla assume un bel colore dorato in seguito alla cottura, viene ricoperta da un abbondante strato di zucchero a velo. La prima menzione ufficiale del Bocconotto si trova nel Vocabolario Abruzzese di Domenico Bielli: \"Buccunotte\": pasticcino di forma rotonda con ripieno di miele, crema, cioccolata, panna montata o altro. L'origine di questo dolce risale probabilmente ai primi anni del Novecento, anche se la tradizione popolare attribuisce l'origine del pasticcino tra la fine del Settecento e l'inizio dell'Ottocento, quando in Europa si inizi\u00f2 a diffondere il cacao. Originariamente il Bocconotto si poteva trovare solo sulle tavole delle famiglie nobili; solo agli inizi del Novecento si diffuse tra la gente comune. Proprio per questa tradizionale produzione, Castel Frentano \u00e8 definita \"citt\u00e0 del Bocconotto\", come ricordato dai cartelli di benvenuto all'entrata e uscita dal paese.\nGeografia antropica.\nL'antico centro storico si trova su un colle che domina la vallata, la cui parte orientale \u00e8 semifranata a causa del terremoto di Orsogna del 1881, lasciando crollare le abitazioni, oggi vi \u00e8 uno slargo, lungo via della Rosa: piazza Di Loreto Liberati. Le piazze principali, salendo da via Orientale e da Piazza Crognale col palazzo marchesale, sono Larho Vergilj con l'arco, affiancato dal palazzo della storica scuola elementare, e poi Piazza Caporali, dove si trovano la biblioteca col teatro comunale e il fianco della collegiata di Santo Stefano. Continuando per via Garibaldi, si scende a sud-est del centro lungo via San Giorgio, immettendosi in corso Roma.\nQuesto si \u00e8 sviluppato negli anni 20 del Novecento, ricalcando l'attuale strada statale 84 che da Lanciano porta a Guardiagrele. Lo stradone parte dalla zonela orientale Fonte Barile, dove si trova la chiesa di San Rocco, e prosegue sino al corso vero e proprio lungo viale Sallustio, dove si trova la chiesa del Buonconsiglio, sino al piazzale della chiesa di San Vincenzo, avendo costeggiato il parco comunale.\nIl corso nella zona centrale \u00e8 abbellito dal palazzo dei portici, sede del nuovo Municipio, accessibile da via san Giorgio, e da altri palazzi, vi sono altri accessi al centro storico, viale Umberto I e via San Camillo de Lellis con via del Torrione. Infine il corso termina nella zona residenziale moderna, sviluppatasi lungo via Vittorio Veneto e via De Gasperi, con il campo sportivo e la scuola media, lungo la strada che porta al santuario di Santa Maria Assunta.\nFrazioni.\nColle Sant'Onofrio.\nColle Sant'Onofrio si trova al confine con Lanciano, contrada Cotti e Castello di Sant'Eusanio del Sangro e Pietragrossa-Rizzacorno di Castel Frentano. La frazione \u00e8 giuridicamente di Lanciano ma \u00e8 legata al territorio di Castel Frentano. Il colle \u00e8 una delle frazioni pi\u00f9 grandi della zona e tra le pi\u00f9 ricche economicamente per via di produzione di olio d'oliva e vino. La frazione \u00e8 meta di pellegrini per la chiesa parrocchiale di Sant'Onofrio costruita, sulla piana,negli anni 60 in sostituzione del romitorio precedente, andato in rovina, in cima al colle, sovrastato da una gigantesca croce visibile a km di distanza.\nCrocetta.\nLa frazione di Crocetta si trova a 3\u00a0km circa dal paese in direzione Guardiagrele. La frazione in passato era attiva per la presenza di una fornace di mattoni. Essa fu bombardata durante la seconda guerra mondiale, ricostruita e poi fallita nella seconda met\u00e0 del XX sec. Nella frazione \u00e8 presente ancora la ex stazione ferroviaria dell'antica linea della sagritana s. Vito chietino - Castel di Sangro. Questa linea \u00e9 dimessa da anni.\nTrastulli.\nLa frazione di Trastulli si trova in direzione Orsogna. Nella frazione \u00e8 ubicata la chiesa della Madonna dei Miracoli, una chiesa del XX secolo. In essa si venera la Madonna dei Miracoli di Casalbordino apparsa nel XVI secolo a un contadino. \u00c8 una delle poche chiese nella zona dedicate alla Madonna dei Miracoli di Casalbordino. Si celebra in questa chiesa ordinariamente il sabato sera la S.Messa prefestiva e la prima domenica di giugno si celebra la festa della titolare con le Sante Messe e la processione per le vie della frazione.\nEconomia.\nIl paese si basa perlopi\u00f9 su un'economia prettamente agricola. Molti campi coltivati nei dintorni del centro abitato forniscono un gran quantitativo di prodotti. Particolarmente \u00e8 diffusa la produzione di vini, formaggi e la coltivazione del grano solina. Altro pilastro portante \u00e8 il bocconotto, per cui il paese \u00e8 molto conosciuto in tutta Italia e all'estero. Tra l'altro, essendo uno dei paesi pi\u00f9 vicini a Lanciano, esiste molto pendolarismo tra i due centri. Altre attivit\u00e0 economiche sono la tradizionale gastronomia ed il turismo culturale consolidato da gruppi di turisti che d'estate arrivano nel paese attratti dalla stagione Lirica e dalle feste estive. Tra le attivit\u00e0 economiche tradizionali, diffuse e rinomate vi sono quelle artigianali, come la tessitura finalizzata alla realizzazione di prodotti tradizionali di lino e di cotone ed il ricamo ad uncinetto e ad intaglio."}
{"id": "27026", "revid": "1516566", "url": "https://it.wikipedia.org/wiki?curid=27026", "title": "Castelguidone", "text": "Castelguidone (\"Lu Cuast\u00eclle\" in abruzzese) \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana Alto Vastese.\nStoria.\nLe origini del paese non sono certe per carenza di documenti, ma molti studiosi propendono per il periodo altomedievale. La prima menzione del paese \u00e8 del XIV secolo quando viene chiamata \"Castrum Guidonum\". nel periodo baronale aveva una funzione di controllo sulla vallata sottostante. Nella zona sono state ritrovate delle colonne ed una testa di bronzo conservata al Museo della Biblioteca Nazionale di Parigi. Le notizie del castello sono quasi del tutto inesistenti.\nSimboli.\nLo stemma del comune di Castelguidone \u00e8 stato concesso con decreto del presidente della Repubblica del 29 ottobre 1997.\nMonumenti e luoghi d'interesse.\nIl primo impianto risale al XV secolo, ma secondo Furlani risale al X-XI secolo. Dei resti delle mura sono reperibili in porticati e sotto-portici. Dei ruderi delle mura erano visibili nei pressi della parrocchia ancora nel 1903. Altri ruderi si possono ammirare nella Casa Lutio (o ex palazzo baronale), nei ruderi del Palazzo Prinetti e nel Palazzo Lucente. Altre zone degne di nota sono la zona ad est dei suddetti palazzi e dell'ex chiesa di Santa Maria della Stella, ove \u00e8 stato ricostruito un edificio sacro, e la zona di Via Roma dove si svolge il percorso professionale urbano nonch\u00e9 la via parallela di Via Umberto I.\n\u00c8 sita in piazza del plebiscito. Il primo impianto \u00e8 antecedente al XV secolo. Nel 1903 erano annesso all'edificio dei ruderi delle mura. Nella met\u00e0 del XX secolo \u00e8 stata demolita perch\u00e9 pericolante. La chiesa antica era a tre navate, con volta a botte ed aveva delle cappelle dedicate a San Nicola, San Vito, San Rocco, Santa Maria della Stella ed al Purgatorio. La demolizione ha distrutto l'organo, le porte lignee, i confessionali ed il fonte battesimale. Nella chiesa attuale sono conservati, tra l'altro, degli arredi lignei, dipinti e dei reliquiari. Nella chiesa \u00e8 venerato il corpo di santa Clementina patrona della localit\u00e0.\n\u00c8 stato rinvenuto nel 1953 in localit\u00e0 Mandrile e conservato nel municipio. Risale al III-I secolo a.C. Alcuni reperti scambiati di epoca giulio-claudia sono stati venduti. I primi scavi sistematici iniziarono nel 1972 che portarono alla luce un porticato ed una colonna dei quali si ipotizz\u00f2 che fossero parti di una chiesa. Del 1995 \u00e8 l'ipotesi che le colonne furono utilizzate per l'edificazione di una chiesa. La zona fu interessata da abitazioni, come dimostrano dei reperti archeologici in ceramica, dal IV al X secolo. Il colonnato \u00e8 in stile ellenistico ed \u00e8 composto di quattro capitelli in dorici alte 3,45 metri in pietra calcarea fossilifera. I rocchi delle colonne non sono rifiniti.\n\u00c8 sita nel centro storico. Risale ad un periodo antecedente al XVIII secolo. L'iscrizione della fontana riferisce che \u00e8 stata realizzata dagli scalpellini locali Pietro Sigismondi ed Adamo Meo. Opere manutentive sono del 1824 e del 1827 ad opera dei fontanari Nicola Marinelli di Trivento e Nicola Fondi di Pescopennataro; altri interventi forse sono riferibili ad una vecchia fontana sita un po' pi\u00f9 a valle. La fontana, in seguito, \u00e8 stata ricostruita a fianco ad una colonna in pietra con una croce in ferro. La fontana \u00e8 realizzata in pietra. La base \u00e8 a pozzo circolare che circoscrive un elemento centrale che ricorda un tempietto. Degli elementi metallici sono ammirabili nei mascheroni e nella croce sita nella parte superiore."}
{"id": "27027", "revid": "1543377", "url": "https://it.wikipedia.org/wiki?curid=27027", "title": "Castiglione Messer Marino", "text": "Castiglione Messer Marino (\"Lu Cua\u0161tegli\u00e0une\" in dialetto locale) \u00e8 un comune italiano di abitanti della provincia di Chieti in Abruzzo. Fa parte della \"Comunit\u00e0 montana Alto Vastese\". Di storia antica e nobili tradizioni Castiglione \u00e8 un punto di riferimento per l'economia e la cultura del comprensorio vastese.\nGeografia fisica.\nTerritorio.\nSituato a 1.000 metri sul livello del mare sul Subappennino abruzzese molisano ha la vetta pi\u00f9 alta nel monte Castelfraiano con i suoi 1415 metri e il punto pi\u00f9 basso tocca i 489 metri nella vallata del fiume Sente.\nI corsi d'acqua pi\u00f9 importanti compresi nel territorio sono il Treste e il Sinello. Entrambe sorgono presso Monte Castelfraiano, il primo confluisce nel Trigno, il secondo dopo un percorso di 42\u00a0km sfocia poco a nord di Punta Penna.\nNei pressi della vetta della montagna pi\u00f9 alta sorge Lago la Croce, bacino a forma di 8 con una parte grande e una piccola, in gran parte ricoperto da canneto, in via di interramento.\nInsolita \u00e8 la morfologia del territorio montano che, grazie alla natura geo-chimica del terreno privo di vocazione agricola a cui si \u00e8 aggiunta l'antica lotta dei contadini ed allevatori del luogo, \u00e8 caratterizzato da vaste zone prive di vegetazione ed \u00e8 solcato da antichi \"tratturi\" a ricordo della transumanza dalla Puglia. Non mancano estesi boschi di faggio, contaminati da pini ed abeti bianchi e rinvigoriti da querce e cerri.\nCastiglione sub\u00ec gravi danni nel Terremoto della Maiella del 1706. Nel 1901 il paese fu gravemente danneggiato da una frana che rese necessari lavori di ricostruzione.\nDai dati di Legambiente il paese risulta essere maglia nera per i rischi idrogeologici e pur avendo interi quartieri in zone a rischio, non ha messo in campo azioni nella mitigazione e prevenzione del rischio.\nClima.\nIl clima \u00e8 tipicamente montano, caratterizzato da inverni rigidi, nebbiosi e nevosi, con accumuli di neve anche piuttosto abbondanti che si mantengono fino a primavera, da primavere e autunni freschi e relativamente piovosi, e da estati soleggiate ma fresche, con qualche nebbia mattutina e da qualche temporale pomeridiano.\nStoria.\nLa prima citazione del comune risale al 1027, riguardante l'appartenenza delle abbazie di Santa Maria della Noce e di San Salvatore al feudo del conte Manieri di Trivento. Nel 1080 circa il monastero benedettino di San Salvatore situato sul fiume Tresta viene donato dal conte Teodino di Trivento, figlio del defunto conte Mainerio o Manieri, all'Abbazia di Montecassino. Successivamente, nel XII secolo, viene citato in un libro di Ruggero II, compilato da al-Idris, geografo arabo del secolo XII, come \u201cQuatllun\u201d distante da Fallo ventiquattro miglia e quindici da Agnone, ma oltre ci\u00f2 sono rare le testimonianze dell'abitato.\nDalle ricostruzioni storiche si presume che Castiglione sia appartenuto al ducato longobardo di Benevento e che era ricco di chiese, ville e casali molto prima dell'anno Mille.\nIn alcuni documenti del 1200 la localit\u00e0 \u00e8 chiamata Castellone, cio\u00e8 grande castello. Di questa costruzione non resta nulla, salvo la memoria del luogo dove era ubicata, in contrada ancora denominata \u201ccastello\u201d.\nNel XII secolo Castiglione figura come feudo di tre militi posseduto per tre parti da Oderisio Borrello, nipote di Gualtiero di Agnone, feudatario di Simone conte di Sangro e per la restante parte in dominio di Rinaldo di Monteferrante, anch'egli vassallo del conte Simon.\nDal 1400 in poi, attraverso la politica matrimoniale subentrarono come feudatari di Castiglione i Carraciolo di San Buono che l'acquisirono come bene dotale di Maria de Sangro, andata in sposa a Marino Caracciolo. Ed \u00e8 proprio in onore di Marino Caracciolo. che Castiglione assume il nome attuale, integrandolo con il nome del feudatario. Tra le terre di questo nuovo ramo dei Caracciolo, quella di Castiglione era certamente la pi\u00f9 importante sia per ampiezza demografica e territoriale, sia per risorse economiche. Negli antichi cedolari risulta che pagava la tassa pi\u00f9 elevata, dopo San Buono. Del suo passato si conservano tracce nei resti del castello e nel portale della chiesa madre.\nA partire dal 1742 intercorrono, tra il comune di Castiglione e la famiglia Caracciolo, una serie di atti tendenti da parte del Principe a conservare gli antichi privilegi e da parte dell'Universit\u00e0 a negarli e contestarli.\nFra il XIII e il XIX secolo Castiglione fece parte, insieme alla sua regione di appartenenza, del Regno di Napoli (che, dopo l'unione al Regno di Sicilia, pass\u00f2 a denominarsi Regno delle Due Sicilie e dove apparteneva alla provincia dell'Abruzzo Citra nel Distretto di Vasto)\nBrigantaggio.\nIl fenomeno del brigantaggio fu molto consistente a Castiglione. Il 21 agosto del 1809 una banda di 400 briganti guidati da Basso Tomeo saccheggi\u00f2 l'intero paese per ritorsione alla repressione subita il 3 agosto dello stesso anno dai \"legionari\" che difendevano il paese. Il Tomeo, penetrato in paese all'improvviso, lo mise a sacco senza incontrare resistenza ed incendi\u00f2 le case dei benestanti dopo averle spogliate di tutto. La mancata reazione della popolazione era sintomatica della rabbia del popolo verso i benestanti e l'enorme disuguaglianza tra le classi sociali.\nLa tradizione popolare dice che i loro rifugi sorgevano su una vecchia torre di guardia a forma circolare in localit\u00e0 \"Morrecine\", proprio a fianco del tratturo.\nLa reazione del 1861.\nDura fu la reazione popolare dopo l'unit\u00e0 d'Italia, dovuta al mancato cambiamento nonostante la fine dell'era borbonica e al forte odio interno alla comunit\u00e0 tra le diverse classi sociali. Dall'unit\u00e0 di Italia e dalla propaganda garibaldina il popolo si aspettava un cambiamento di condizione sociale ed una vita pi\u00f9 dignitosa, ma si era convinto che gli avvenimenti politici avevano solo consolidato il potere in mano ad antichi padroni. La rivolta sanguinosa del 1861 non fu solo di carattere politico ma fu un'esplosione violenta e improvvisa frutto di ragioni spirituali e sociali che trovarono nel quadro storico tumultuoso e caotico, il campo idoneo per manifestarsi.\nA questo si univa il desiderio dei reazionari di impossessarsi di tutta la merce dei benestanti. Il 1\u00ba aprile 1861 durante la messa di Pasqua vi fu la chiamata alle armi del popolo gi\u00e0 armato e pronto a insorgere. Furono uccisi dai reazionari guidati da Pietro Troiano tutti i personaggi pi\u00f9 in vista del paese: il sindaco Don Gaetano Magnacca, il Capitano don Giacomo Lonzi e suo figlio don Eliodoro, l'avvocato don Raffaele Magnacca e suo figlio Giuseppe e il giudice Michele De Giorgio. Il paese fu messo a ferro e fuoco. All'arrivo delle Guardie Nazionali fu ristabilito l'ordine con la fucilazione di 23 reazionari e l'arresto di 64 che subirono gravi condanne dalla Corte di Assise di Lanciano nel processo del 4 aprile 1863.\nI briganti castiglionesi non hanno operato solo nel territorio comunale, ma taluni si sono sospinti ben oltre i confini regionali. Tra essi ben tre sono stati condannati all'esecuzione capitale: Chiulli Raffaele a Lesina, Bartucci Filippo a Serracapriola e Donato Volpi ad Ascoli.\nLe due Guerre Mondiali.\nI castiglionesi parteciparono a tutte le guerre belliche di inizio secolo dando un notevole contributo di sangue. Nel 1924 fu eretto in via Roma un \"monumento ai caduti\" della grande guerra, consistente in un bassorilievo di una donna rappresentante la Patria appoggiata su un'asta tricolore. Ai lati della figura sono scritti i nomi dei caduti accompagnati dalla dedica: \"di questi monti col sublime ardimento, cadeste, su l'alpe riconsacrate alla patria, Castiglione, fiera del suo dolore, vi benedice.\"\nNel periodo del fascismo i castiglionesi combatterono per il duce nelle conquiste coloniali africane e le spedizioni in Russia. Molti furono i morti e i dispersi. L'8 gennaio 1944 un velivolo bimotore tedesco attaccato da un caccia inglese si schiant\u00f2 poco distante dal paese.\nDal dopoguerra a oggi.\nNel dopoguerra ci fu una forte emigrazione verso le miniere del Belgio, i cantieri e i campi agricoli in Svizzera, Francia e Germania alla quale si sommava l'emigrazione interna specie verso il Nord Italia e Roma, che si univa alla storica migrazione di fine Ottocento, inizio Novecento verso Argentina, Stati Uniti e Australia.\nLa maggior parte della popolazione maschile emigrava per lavoro all'estero e le donne badavano alla famiglia, ai campi e agli allevamenti.\nOggi il paese continua a subire un forte calo dei residenti e ci\u00f2 \u00e8 dovuto al calo del tasso di natalit\u00e0 frutto del continuo spostamento fuori paese dei giovani per carenza di opportunit\u00e0 di lavoro. Negli ultimi anni lo spostamento dei castiglionesi \u00e8 pi\u00f9 concentrato verso la costa abruzzese, Pescara, San Salvo, Vasto, ed \u00e8 dovuto a motivi di studio e lavoro.\nDurante i mesi estivi \u00e8 forte il ritorno dei nuovi e vecchi migranti dal paese con il paese che raddoppia la popolazione nei periodi di festa.\nMonumenti e luoghi d'interesse.\nTratturo.\nCastiglione \u00e8 stata tappa importante della transumanza del bestiame tra Puglia e Abruzzo. \u00c8 ancora visibile il tratturo Ateleta-Biferno che \u00e8 tra i tratturi riportati nella Carta dei tratturi, tratturelli, bracci e riposi del Commissariato per la reintegra dei tratturi di Foggia, anche se figura tra quelli non reintegrati. L'influenza della cultura pugliese \u00e8 riscontrabile in molte tradizioni del paese e nel dialetto locale.\nSociet\u00e0.\nDialetto.\nIl dialetto \u00e8 ancora molto usato a Castiglione anche se molti termini sono stati italianizzati rispetto alle forme usate storicamente. Il dialetto castiglionese rientra come il dialetto della sua regione di appartenenza nella categoria dei dialetti italiani meridionali. Forti sono le contaminazioni della dominazione borbonica e ad esse si unisce l'influenza della transumanza, sia sul piano linguistico che culturale, che ha trasportato alcuni vocaboli dal Tavoliere delle Puglie al dialetto castiglionese. Sorprendenti alcune definizioni pressoch\u00e9 identiche con quelli dei Monti Dauni (es. fah\u00e9ugn\u00eb - dal latino favonius - usato sia a Castiglione e che nei Monti Dauni per indicare il vento caldo e secco), cos\u00ec come si ritrovano nel dialetto castiglionese molti termini usati nella lingua napoletana.\nCultura.\nCucina.\nDella cucina popolare di Castiglione Messer Marino si ricordano:\nEconomia.\nImpianto eolico.\nSu Monte Castel Fraiano e su Monte San Silvestro sono state installate sessantasette pale eoliche alte dai novanta ai cento metri. Le torri dei monti Castel Fraiano e San Silvestro sono state realizzate dopo la firma di due convenzioni trentennali tra il Comune di Castiglione e due societ\u00e0 del gruppo Edison.\nLa realizzazione degli impianti eolici per la produzione di energia pulita ha dato origine ad un intenso dibattito sul profilo estetico/ambientale e sul paesaggio modificato.\nInfrastrutture e trasporti.\nStrade.\nViadotto Sente.\nIl viadotto Sente \u00e8 sito tra il territorio di Castiglione e Belmonte del Sannio in provincia di Isernia, lungo la SS86. Questo imponente viadotto \u00e8 uno snodo fondamentale per la mobilit\u00e0 tra Alto Molise e Alto-Vastese. Il ponte sorge sull'omonimo fiume Dal 2 maggio 2011 \u00e8 intitolato a Francesco Paolo Longo, operaio morto durante la costruzione di questa opera il 4 maggio 1974.\nAutobus.\nI collegamenti con e per Castiglione sono assicurati dalle autolinee Di Fonzo, Di Carlo e Cerella, da e per Vasto, Pescara, Lanciano, Atessa, Agnone, Napoli e Roma.\nSport.\nImpianti sportivi.\nCastiglione dispone di un campo di calcio a 11, al momento in stato di abbandono, che ospitava le partite della storica squadra del paese Robur Castiglione e ad inizio degli anni 2000 il Messer Marino, societ\u00e0 scomparse dal panorama dilettantistico regionale. Oltre al campo il paese dispone di un campo di calcio a 5 all'aperto e un palazzetto polifunzionale di 600 metri quadrati, per un periodo palaghiaccio, e al momento usufruito per eventi e per le attivit\u00e0 sportive della societ\u00e0 di Futsal del paese.\nIl padre di Juan Manuel Fangio era originario di tale paese e si \u00e8 poi trasferito in Argentina."}
{"id": "27028", "revid": "933835", "url": "https://it.wikipedia.org/wiki?curid=27028", "title": "Celenza sul Trigno", "text": "Celenza sul Trigno (\"Cel\u00e8nze\" in abruzzese) \u00e8 un comune italiano di abitanti della provincia di Chieti in Abruzzo. Fa anche parte della Comunit\u00e0 montana Alto Vastese.\nStoria.\nIl territorio fu occupato sin dall'epoca romana come testimoniano un cippo militare ed alcune monete ritrovate nella zona.\nLa fondazione del paese, tuttavia, viene fatta risalire tra il IX ed il X secolo. In epoca feudale fu feudo di Odorisio di Sinibaldo dal 1272 mentre fu della giurisdizione della diocesi di Trivento. Nel 1451 passo a Marino Caracciolo come dote della moglie Maria di Sangro. Nel 1464 fu ceduto da Re Ferrante a Marino lo Scappuccino. Alla morte dell'ultima Caracciolo, Cosima Caracciolo, pass\u00f2 a suo figlio Carlo Cesare d'Avalos. Durante la seconda guerra mondiale fu ricostruito in seguito.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Trigno Celenza\" che, nella stagione 2019/20 milita nel girone E abruzzese di 2\u00aa Categoria. Storica societ\u00e0 calcistica fondata nel 1970"}
{"id": "27029", "revid": "322321", "url": "https://it.wikipedia.org/wiki?curid=27029", "title": "Civitaluparella", "text": "Civitaluparella (\"La Civ\u00e9te\" in abruzzese) \u00e8 un comune italiano di abitanti della provincia di Chieti in Abruzzo. L'abitato, che si trova su un costone di roccia calcarea sovrastante la vallata del fiume Sangro, \u00e8 situato a 903 m s.l.m. Il comune fa parte della Comunit\u00e0 montana Medio Sangro, Zona R.\nGeografia fisica.\nIl paese \u00e8 collocato su uno sperone roccioso di roccia calcarea sul versante meridionale del Monti Lupari. Il suo territorio si estende per 23\u00a0km\u00b2 in un territorio montuoso nelle vicinanze del fiume Sangro e del torrente Parello. L'attuale estensione \u00e8 stata raggiunta nel 1964, quando il comune dovette cedere parte del suo territorio in favore del nascente comune di Fallo, che prima era solo una frazione. L'ambiente a nord del paese \u00e8 caratterizzato dalla presenza di aree forestali come il bosco Difesa, il bosco di Monte Pidocchio e il bosco delle Cese, puntellato da laghi come il lago della Pantera e il lago della Torretta.\nCivitaluparella conserva ancora i suoi tratti urbanistici originali, con vie anguste e antiche costruzioni in pietra locale.\nStoria.\nNel territorio comunale sono state rinvenute incisioni rupestri che attestano la presenza di insediamenti nella zona gi\u00e0 dalla preistoria. Un masso ritrovato in localit\u00e0 Coste della Taverna, con una figura antropomorfa, altre figure geometriche, due piccole croci ed un cerchio con una \u201cX\u201d incisa, testimoniano il passaggio di uomini tra il Neolitico e l'Et\u00e0 dei metalli. In et\u00e0 preromanica nella regione circostante Civitaluparella era stanziata la trib\u00f9 sannitica dei Carecini, a cui \u00e8 riconducibile la falera attualmente conservata al museo archeologico di Chieti.\nIl primo riferimento ufficiale \u00e8 del 1115, quando in una bolla di papa Pasquale II Civitaluparella viene citata fra i possessi della diocesi teatina. In seguito nel periodo angioino il paese fu propriet\u00e0 di Raoul e Matilde de Courtnay, e nei primi anni del XIV secolo entr\u00f2 a far parte dei vasti possedimenti dei Caldora. Il pi\u00f9 illustre della famiglia, Giacomo Caldora, \u00e8 responsabile delle migliorie difensive dell'edificio che poi venne definito castello e che decadde sotto la propriet\u00e0 del figlio Antonio nella seconda met\u00e0 del XV secolo, mentre questi combatteva Ferdinando I di Napoli. Zenobia Giudice Caracciolo, nel 1668, acquist\u00f2 Civitaluparella e Montelapiano per 29.350 ducati. Il paese sottostette ai Caracciolo fino al 1806, anno dell'abolizione del regime feudale.\nIl nome Civitaluparella deriva da due elementi. Il primo \u00e8 \"Civitas\", appellativo usato in et\u00e0 medievale per le localit\u00e0 in cui era esistito un nucleo abitativo romano, anche se di piccola entit\u00e0, mentre il secondo pare essere \"Luparius\" (o \"Luparus\"), derivante dalla parola tardo-latina \"luparius\", cio\u00e8 \u2018cacciatore di lupi\u2019. Si ha traccia dell'odierno nome gi\u00e0 da documenti del XII secolo, in cui la localit\u00e0 viene menzionata come Civitaluparella o Civita Luparella.\nMonumenti e luoghi d'interesse.\nChiesa di San Pietro Apostolo.\nLa chiesa nacque e si svilupp\u00f2 come parte integrante di un complesso abbaziale di fondazione benedettina, definita 'abbazia' gi\u00e0 nel XII secolo. Pare che in passato l'abbazia potesse contare su cospicue rendite, come sembra attestare la documentazione notarile conservata a Chieti e a Lanciano. La facciata della chiesa mostra un profilo a salienti, caratterizzato da spioventi molto inclinati e con la cortina muraria a vista. L'interno \u00e8 a due navate, anche se in passato dovevano essere tre. Vi sono conservati un'antica colonna scanalata adibita a fonte battesimale, realizzata in pietra locale, e tre epigrafi di cui due in marmo che ricordano due abati del passato, Il primo don Nicolantonio Mansoni (o Manzoni), vissuto nella prima met\u00e0 del XVI secolo, il secondo don Mansueto de Amicis di Alfedena vissuto nella seconda met\u00e0 del XVIII secolo.\nCastello Caldora.\nIl castello, ormai ridotto allo stato di rudere, si ergeva sulla parte pi\u00f9 alta del paese. I muri superstiti attestano come la costruzione fosse in pietra sbozzata e ciottoli di calcare e arenaria. Sebbene non vi siano dati certi sulla sua fondazione, il castello si suppone di origini molto antiche. Venne citato in una bolla di papa Alessandro III che nel 1173 sanzionava gli antichi confini della diocesi di Chieti. Nel XV secolo fu scelto come rifugio sicuro da Antonio Caldora, impegnato nelle sue imprese militari contro Ferdinando d'Aragona. In una foto databile ai primi anni del novecento o negli ultimi anni dell'Ottocento, \u00e8 ancora visibile la base di una piccola torre del castello, molto probabilmente le ultime rovine del castello furono \"saccheggiate\" e si persero le tracce di questa torre.\nChiesa dell'Annunziata.\nRicostruita ex novo negli anni sessanta del Novecento, sorge nelle vicinanze del vecchio castello. Il precedente edificio, in pietra, era decorato internamente da preziosi affreschi andati poi persi con la riedificazione del tempietto. Presenta un aspetto alquanto semplice, con una facciata completamente intonacata e imbiancata. Il profilo \u00e8 a capanna con un piccolo campanile sul lato sinistro, un portico che precede l'accesso e una finestrella a croce. La chiesa si trova in una posizione in cui, dal bellissimo belvedere, si pu\u00f2 ammirare non solo l'intero paese, ma anche tutta la vallata circostante.\nMuseo del Medio Sangro.\nIl 18 agosto 2010, dopo diversi interventi per il riadattamento, la pulizia e la sistemazione dei locali dell\u2019edificio della Scuola Elementare, si \u00e8 inaugurato il Museo del Medio Sangro, gestito dall\u2019Associazione Culturale \u2018Calliope\u2019. Nel museo, che si trova in prossimit\u00e0 della piazza principale del paese, sono esposti diversi reperti che testimoniano la storia di Civitaluparella.\nI vari materiali della Civilt\u00e0 Contadina sono esposti per lo pi\u00f9 nella prima grande sala. Gli oggetti sono suddivisi in base alle antiche attivit\u00e0 e sono disposti in ordine. Entrando nella sala si trovano a sinistra l\u2019angolo del ciabattino, a cui segue quello del falegname, di seguito la cucina e l\u2019acquaio, il settore della vendemmia e quello della filatura, tutte posizionate attorno al carro, che si trova al centro della sala.\nNella sala successiva quattro vetrine espongono materiale mineralogico (oltre 800 pezzi) e altra oggettistica di vario interesse e cronologia. Ai frammenti ceramici di et\u00e0 romana si contrappongono oggetti militari relativi alla seconda guerra mondiale ed utensili vari datati tra il secolo XIX e la seconda met\u00e0 del XX. Al centro della sala vi \u00e8 una piccola campana bronzea del 1694, rinvenuta, secondo la tradizione, a Penna Pizzuta tra le rovine di S. Maria del Perdono. Nel corridoio sono esposte le riproduzioni fotografiche in bianco e nero della gente di Civitaluparella nei suoi costumi, nelle sue feste, nel suo lavoro e le immagini a colori del paese e del suo territorio. A queste si accompagnano riproduzioni di mappe, carte e documenti antichi inerenti la storia locale.\nPitture ed incisioni rupestri.\nNel 2006, in localit\u00e0 Coste della Taverna, sono state rinvenute sia pitture che incisioni rupestri, testimonianze preziose di un passato ricco di storia: queste infatti, sono databili tra il Neolitico e l'Et\u00e0 dei metalli.\nSono state osservate diverse figure geometriche e una figura antropomorfa, alla base si trova un masso abbastanza levigato, alla cui estremit\u00e0 si notano due piccole croci ed un cerchio con incisa una \"X\". Questi ritrovamenti sono oggetto di studi del prof. Di Fraia dell'Universit\u00e0 di Pisa: si pensa che il masso sia stato protagonista di un rito magico religioso di \"incubatio\", rito in cui una persona sdraiata sul masso subiva una specie di sonno terapeutico. Tra il 2008 e il 2009 \u00e8 stato scoperto un altro sito di incisioni rupestri, in localit\u00e0 Lisciarine, dove si alternano sia elementi preistorici sia simboli pi\u00f9 recenti."}
{"id": "27030", "revid": "1516566", "url": "https://it.wikipedia.org/wiki?curid=27030", "title": "Civitella Messer Raimondo", "text": "Civitella Messer Raimondo (\"Ciuvet\u00e0lle\" in abruzzese) \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana \"Aventino-Medio Sangro\". Era nota fino al 1863 solo come Civitella.\nGeografia fisica.\nCivitella Messer Raimondo si articola su un colle alla destra del fiume Verde, affluente dell'Aventino. Il territorio comunale, che si estende per 12,37\u00a0km\u00b2, include i centri abitati di Calazzotto, Gallo, Selva e La Fonte.\nStoria.\nLa presenza di insediamenti del paleolitico \u00e8 confermata dal ritrovamento di pitture rupestri presso la grotta di \"La Pineta\". Altri scavi hanno rinvenuto reperti preistorici in localit\u00e0 \"Fonte Liberatori\" e resti di tombe con un folto corredo di suppellettili bronzee, anch'esse risalenti ad et\u00e0 preistorica. Il rinvenimento di un edificio termale di epoca romana, ornato da mosaici, sulla collina detta \"Il Piano\", presso Frazione La Fonte, lascia supporre una continuit\u00e0 di insediamenti abitativi.\nLe prime notizie documentate di Civitella Messer Raimondo sono del XII secolo, periodo in cui \"Civitellam\" fu feudo di un milite tenuto da Manerius de Palena. La zona fu poi menzionata nel XIV secolo fra le decime degli anni 1308 e 1326 dovute dal \"Prior ecclesie S. Marie de Civitella\" e dai chierici del loco. Nella prima met\u00e0 del XV secolo a reggere il castello della cittadina vi fu Raimondo d'Annecchino. L'ultimo possessore del feudo fu la famiglia Baglioni, da cui deriva il nome del palazzo signorile che la suddetta famiglia lasci\u00f2 nel paese."}
{"id": "27031", "revid": "123123762", "url": "https://it.wikipedia.org/wiki?curid=27031", "title": "Colledimacine", "text": "Colledimacine (\"C\u00f2lle de M\u00e0cene\" in abruzzese) \u00e8 un comune italiano di abitanti della provincia di Chieti in Abruzzo facente parte dell'unione dei comuni montani Maiella orientale-Verde Aventino.\nOrigine del nome.\nLa prima parte del nome deriva dal latino \"collis\" che significa \"altura\", mentre la seconda dal latino \"macina\".\nStoria.\nLe prime notizie storiche certe sono da ricercare nei registri angioini del 1269, quando il paese fu feudo delle famiglie Galgano, Oderisio e Bifero. In seguito il paese pass\u00f2, nell'ordine, ai Biondo, ai Cantelmo, a Tiberio d'Ugno di Guardiagrele, conte di Acquaviva e Vallefredda, e ai Barbolani, i quali trasformarono il castello in palazzo residenziale, mantenendo originario il portale del XVI secolo. Nel XVIII secolo Colledimacine fu dominio della signoria di Domenico Trasmondi di Sulmona.\nOnorificenze.\nColledimacine \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nEx Chiesa di San Rocco.\n\u00c8 sita in Piazza Barbolani di fronte al palazzo che d\u00e0 il nome allo spiazzale. Attualmente la chiesa \u00e8 residenza dell'arciprete. Mancano fonti che provano l'edificazione dell'edificio. Tuttavia un'iscrizione sulla torre prova la sua fondazione nel 1874 con testuali parole:\nIL CONTE RAFFAELE ULISSE BARBOLANI AL SUO PAESE.\nLa chiesa, invece, pare avere aperture e portali di origine medievale. Le pareti sono in pietra calcarea smussata mentre i cantonali sono in conci di pietra. Il portale in pietra lavorata e i resti delle monofore siti sull'originaria facciata della chiesa attestano che l'abitato sia abitato gi\u00e0 dall'epoca medievale.\nChiesa di San Nicola di Bari.\n\u00c8 sita a ridosso del Palazzo Barbolani. Varie ipotesi fanno presupporre che l'edificio sia stato costruito nel XVIII secolo. L'ingresso \u00e8 preceduto da una grande scalinata d'accesso. La facciata principale \u00e8 a struttura a capanna. Sopra il portale vi sono uno stemma e un'apertura circolare. L'interno \u00e8 a tre navate, di cui la navata principale \u00e8 con volte a botte e lunette in corrispondenza dei collegamenti con le navate laterali. L'abside \u00e8 posta in fondo alla navata centrale. All'interno, inoltre, vi sono le statue della Madonna delle Coste, di San Nicola e di sant'Emidio, il patrono del paese \u00e8 San Mariano.\nPalazzo Baroni Barbolani.\n\u00c8 sito nella piazza eponima. L'edificio \u00e8 composto di due blocchi disposti a forma di \"L\". L'orografia del luogo determina un dislivello cos\u00ec pronunciato che la facciata principale \u00e8 suddivisa in tre livelli mentre il resto del corpo di fabbrica \u00e8 suddiviso in due. Il fabbricato \u00e8 costruito sui resti dell'antico castello medievale. Il nuovo stabile viene fatto risalire al XVIII secolo anche se il primo documento che descrive questa costruzione \u00e8 un documento di propriet\u00e0 del 1875. Durante la seconda guerra mondiale un bombardamento caus\u00f2 dei seri danni all'edificio. L'impianto originario \u00e8 molto rimaneggiato causa delle varie perdite della struttura. La facciata \u00e8 suddivisa in quattro assi. Il palazzo \u00e8 realizzato con pietra calcarea e scaglie e pezzi di laterizio come rifiniture. I vari piani sono scanditi all'esterno con delle cornici marcapiano. In alcuni punti vi sono delle decorazioni che ricordano i triglifi. Nella facciata retrostante vi sono dei ruderi di una costruzione addossata al palazzo baronale, segno che le modifiche della villa baronale hanno eliminato alcune strutture dell'impianto originario. Altri resti del primitivo impianto presentano elementi fortificati.\nFonte Comunale.\n\u00c8 sita in via Roma. \u00c8 costituita da due livelli: il corpo con le cinque cannelle e il vano lavatoio. La parte superiore \u00e8 stata recentemente restaurata, la parte inferiore, invece, versa in pessime condizioni. Il blocco con le cannelle \u00e8 in laterizio con, in cima, un coronamento e l'iscrizione della data di fabbricazione che ci riporta al 1893 lapideo."}
{"id": "27033", "revid": "125347354", "url": "https://it.wikipedia.org/wiki?curid=27033", "title": "Crecchio", "text": "Crecchio \u00e8 un comune italiano di abitanti della provincia di Chieti in Abruzzo. Il paese conserva l'aspetto di un piccolo borgo medievale dominato dal castello ducale.\nGeografia fisica.\nTerritorio.\nIl comune di Crecchio \u00e8 compreso all'interno della zona collinare che si estende dalla costa adriatica fino al limite della fascia pedemontana della Maiella. Nella parte nord-occidentale il territorio \u00e8 solcato dal fiume Arielli e dal torrente Rifago che, nel loro corso, hanno delimitato ed isolato il colle su cui sorge il centro storico. Nella parte orientale il terreno digrada dolcemente verso la valle del Moro. Non mancano alcune aree pianeggianti, in particolare in prossimit\u00e0 della Strada Provinciale (ex SS 538) \u201cMarrucina\u201d (localit\u00e0 \"Pietra Lata\", \"Casone\" e \"Macchie\"), nelle zone di \"Fonte Roberto\" e \"Cia\u00f2\" (comprese tra Villa Mascitti e Casino Vezzani), nei dintorni di Villa Tucci (\"Padule\", \"Pozzo\" e \"Capo Lemare\") ed a Santa Maria Cardetola. La pendenza diminuisce progressivamente da SW a NE. L'altimetria varia da un minimo di 86 m s.l.m., misurata nella valle dell'Arielli in localit\u00e0 \"Piano di Morrecine\" (nella parte settentrionale del Comune), ad un massimo di 276 m s.l.m., registrato nei pressi della vecchia stazione ferroviaria (al confine con il comune di Arielli). La casa comunale \u00e8 situata a 209 m s.l.m.. L'altitudine delle frazioni \u00e8 riportata nella tabella seguente:\nLa quasi totalit\u00e0 del territorio comunale presenta strati di ciottolame poligenico con lenti di sabbie giallastre e argille grigio-verdognole, originari del Pleistocene Marino. Lungo le valli dell'Arielli e del torrente San Giorgio sono presenti ghiaie, sabbie, limi torrentizi e fluviali risalenti all'Olocene. La valle del Moro \u00e8 caratterizzata da depositi di sabbie e arenarie giallastre di origine Pleistocenica; diffusi risultano detriti di falda, coperture detritico-colluviali del Pleistocene medio superiore \u2013 Olocene, depositi alluvionali e deltizi attuali. Il territorio, nella sua parte centrale e sud-orientale, \u00e8 inoltre attraversato da alcuni terrazzi morfologici che separano le zone sabbiose da quelle di materiale pi\u00f9 grossolano.\nIdrografia.\nLa strada provinciale Marrucina divide per la sua intera lunghezza il territorio comunale in due aree idrografiche differenti: una parte settentrionale appartenente al Bacino dell'Arielli (14,10\u00a0km\u00b2) ed una parte meridionale inclusa nel Bacino del Moro (3,39\u00a0km\u00b2). Una striscia sottile, al confine con il comune di Ortona, appartiene invece al bacino del Fosso Riccio (1,87\u00a0km\u00b2). I principali corsi d'acqua che attraversano il territorio del comune sono:\nFlora e fauna locali.\nIl territorio, intensamente coltivato, presenta una copertura boschiva varia e frammentata; in particolare i luoghi in cui la vegetazione appare pi\u00f9 rigogliosa, sono i valloni scavati dai torrenti locali, e formanti il sistema, tipico della collina abruzzese, delle cosiddette \u201cvalli a pettine\u201d. In queste zone dove affiorano strati di travertino, predominano specie vegetali riparie quali il carpino nero, l'orniello, il nocciolo ed in particolare l'alloro. Vicino ai corsi d'acqua, dove \u00e8 facilmente avvistabile il granchio di fiume, sono diffuse varie specie di salice e di pioppo. Ai margini della macchia mediterranea \u00e8 possibile notare alcune specie che afferiscono alle garighe come l'ampelodesmo e i cisti, mentre nelle zone meno asciutte \u00e8 presente la canna di Plinio. Rilevante \u00e8 anche la presenza della robinia che, inizialmente introdotta dall'uomo, si \u00e8 poi diffusa spontaneamente.\nSui colli la vegetazione \u00e8 costituita soprattutto dalla roverella, a cui si accompagno sorbi, aceri, olmi, carpini e lecci. Tra i lembi boschivi \u00e8 facile imbattersi nel ciclamino primaverile, la primula, il garofano, la campanula e l'anemone dell'Appennino; rara invece \u00e8 la presenza dell'orchidea selvatica. I nuclei forestali rappresentano anche un importantissimo rifugio ed habitat per molte specie faunistiche. Tra l'avifauna si segnala la presenza di due specie di rapaci: la poiana e lo sparviero; comuni sono anche lo scricciolo, il merlo, il picchio rosso e verde; \u00e8 facile imbattersi in cinciallegre, fringuelli, tordi, usignoli, upupe, tortore e cuculi. Tra i mammiferi \u00e8 possibile trovare i classici abitanti del sottobosco: la faina, il tasso, la donnola, la volpe e puzzola, insieme ad altri piccoli roditori del bosco.\nClima.\nLa presenza del massiccio della Maiella arresta parzialmente i venti occidentali, umidi e temperati dall'atlantico; di conseguenza il territorio \u00e8 particolarmente soggetto ai venti orientali, compresi quelli continentali provenienti da NNE freschi e asciutti (accompagnati talvolta da notevoli precipitazioni nevose) e quelli marini provenienti da SSE molto caldi ed a elevato contenuto di umidit\u00e0. Il clima di Crecchio pu\u00f2 essere pertanto considerato come temperato mediterraneo, con inverni spesso rigidi ed estati abbastanza calde. Le precipitazioni sono concentrate soprattutto in primavera ed in autunno.\nStoria.\nLe origini.\nLa tradizione vuole che in antichit\u00e0 gli abitanti di Crecchio fossero stanziati nella frazione di Santa Maria Cardetola, a poca distanza dall'attuale centro abitato. Sporadici ritrovamenti, fra cui quello di una dea madre riferibile al paleolitico superiore, frammenti di ossidiana e selci lavorate, confermano la presenza dell'uomo sulle colline di Crecchio fin dall'epoca preistorica. I rinvenimenti di fondi di capanne dell'et\u00e0 del ferro, attestano inoltre una discreta produzione ceramica intorno al IX secolo a.C.\nL'antica Oriculum e scavi archeologici.\nNel 1846 lo studioso e archeologo lancianese A. Carabba, rinvenne a Santa Maria in Cardetola, un'epigrafe italica del VI secolo a.C.\n(conservata nel Museo Nazionale di Napoli) nella quale \u2013 secondo recenti interpretazioni\u00a0\u2013 vi \u00e8 il primo riferimento a Crecchio, chiamato in epoca arcaica \"Ok(r)ikam\"; il ritrovamento di alcuni corredi funerari di origine Frentana fanno ipotizzare che il paese sia stato una loro roccaforte a guardia del confine con i Marrucini o dei tratturi che passavano nelle vicinanze. Divenuto municipio romano, il nome si trasform\u00f2 in \"Ocriculum\", e l'intero territorio fu diviso in grandi ville rustiche (aziende agricole) vocate alla coltivazione di cereali, vite ed ulivi. Le attuali frazioni e contrade sono ubicate proprio in prossimit\u00e0 di quelle ville. Degli antichi insediamenti rimangono oggi solo i resti della Villa di Vassarella-Casino Vezzani, riportata alla luce durante gli scavi eseguiti tra il 1988 e il 1991 dalla Soprintendenza Archeologica d'Abruzzo, in collaborazione con l'Archeoclub d'Italia di Crecchio. Le ville rimasero attive fino al VI-VII secolo d.C. esportando vino ed olio grazie al vicino porto di Ortona. Dopo le devastazioni della guerra greco-gotica (535-553 d.C.), molti villaggi furono abbandonati e gli abitanti si insediarono nel colle ove sorge l'attuale centro storico. In un'epoca di invasioni e scorrerie esso era il luogo meglio difendibile, grazie alle due profonde vallate dell'Arielli e del Rifago. Secondo la tradizione il sito ospitava gi\u00e0 all'epoca un tempio pagano (il sito di Santa Maria da Piedi) ed un fortilizio romano.\nDai longobardi ai normanni.\nL'abitato cadde in mano longobarda probabilmente intorno alla fine del VII secolo d.C. e segu\u00ec le vicende storiche del Ducato di Spoleto, passando prima nelle mani dei Franchi e poi in quelle dei Normanni. Nell'XI secolo il nuovo insediamento era ancora privo di cinta muraria: lo conferma la bolla di Papa Nicola II, del 1059, dove ci si riferisce ad una \"Plebem Occrecle\", senza per\u00f2 la qualifica di Castellum. Durante la dominazione normanna venne migliorato l'apparato difensivo del borgo con la costruzione di mura, lungo le quali si aprivano due grandi porte, dette Da Capo (ingresso meridionale vicino al Castello) e Da Piedi (nella parte nord-orientale del paese), quest'ultima ancora oggi visibile. Nel 1189-92 Guglielmo Monaco, appartenente alla nobile famiglia Monaco di Crecchio, partecip\u00f2 alla terza crociata.\nAgli inizi del XII secolo fu eretta l'imponente Torre dell'Ulivo e, intorno ad essa, nel corso degli anni successivi si form\u00f2 l'intero castello. La torre faceva parte di un complesso e ramificato sistema di postazioni di avvistamento che dal mare toccava tutti i centri dell'entroterra e vigilava sulle terribili incursioni dei pirati ungari e saraceni.\nDagli angioini agli aragonesi.\nNel 1279 il feudo di Crecchio venne incluso nella \u201cRassegna dei feudatari d'Abruzzo\u201d voluta da Carlo I d'Angi\u00f2: da quest'ultima emerge che il feudo con il castello era sotto la giurisdizione di Guglielmo Morello. Tale feudo chiamato \u201cdi un Milite\u201d era formato oltre che da Crecchio, anche da Arielli con il suo castello (completamente distrutto agli inizi del Novecento), Castel di Mucchia e met\u00e0 del feudo di Pizzo Inferiore (nel comune di Ortona). Nel XIV secolo il borgo si arricch\u00ec di alcuni palazzi tra i quali emerge il Palazzo Monaco, dotato di torre signorile.\nNel 1406 Crecchio era feudo di Napoleone degli Orsini conte di Manoppello e Guardiagrele. Questi, ribellatosi alla corte di Napoli, venne privato del feudo che fu devoluto alla comunit\u00e0 di Lanciano dal re Ladislao. Il 23 agosto 1406 Giovanni Di Masio, mastrogiurato di Lanciano, entrava nella \"rocca e nella Torre di Ocrecchio\". Il possesso da parte di Lanciano rappresentava per Crecchio l'opportunit\u00e0 di vendere agevolmente il grano che si produceva nel territorio, dato che Lanciano, con le sue fiere, era un punto di passaggio importante per i mercanti di ritorno da Venezia.\nCrecchio feudo dei duchi di Bovino.\nNel 1627 Crecchio pass\u00f2 a Giovanni Bonanni dell'Aquila, che nel 1633 lo vendette ad Andrea Brancaccio di Napoli. In occasione di tale vendita fu chiamato a stimare il valore del feudo un certo Scipione Patern\u00f2 \u201ctabulario napolitano\u201d, che d\u00e0 un'immagine molto nitida del borgo nel Seicento:\nLa famiglia Brancaccio mantenne il possesso di Crecchio fino al 1702. Il 15 ottobre 1705 il feudo fu acquistato da Gaetano Antonio D'Ambrosio, principe di Marzano. La vendita risult\u00f2 per\u00f2 non valida ed il feudo venne quindi assegnato a Vincenzo Frasconi, nominato marchese di Crecchio. I D'Ambrosio ritornarono in possesso del feudo l'11 agosto 1734, mantenendolo fino al 1785, quando pass\u00f2 ai De Riseis, duchi di Bovino e baroni di Crecchio. Questi ultimi conservarono i beni ad esso legati fino al 15 novembre del 1958.\nCrecchio nell'era moderna.\nDopo l'unit\u00e0 d'Italia, Crecchio fu inclusa nella provincia di Chieti, ex Principato di Abruzzo Citeriore, nel distretto di Ortona.\nNegli anni 1870-1879 fu realizzata la nuova strada provinciale per Canosa ed abbattuta la porta da Capo con il resto della cinta muraria.\nUn'appassionata descrizione del paese viene fornita da Don Ermenegildo Blasioli, reverendo parroco di Crecchio, che nella novena di Sant'Elisabetta protettrice di Crecchio, datata 1901, cos\u00ec scriveva:\nLa fuga di Vittorio Emanuele III a Crecchio (9 settembre 1943).\nIl 9 settembre 1943, Crecchio ed il castello furono scenario di importanti eventi della storia d'Italia: nella loro fuga verso Brindisi, sostarono nel castello il re Vittorio Emanuele III, la Regina, il principe Umberto, Badoglio e l'intero Stato Maggiore. Qui si decisero le sorti della Monarchia Sabauda. Il principe Umberto era gi\u00e0 stato altre volte ospite dei duchi De Riseis, a Crecchio, negli anni 1926, 1928 e nel 1932 con Maria Jos\u00e8.\nDall'inverno del 1943 all'estate del 1944, Crecchio, trovandosi sulla linea Gustav, sub\u00ec le devastazioni dei bombardamenti: la Chiesa di San Rocco all'ingresso del paese fu rasa al suolo (e mai pi\u00f9 ricostruita), il castello e la Torre dell'Ulivo gravemente danneggiati, la facciata settecentesca della chiesa di San Salvatore semidistrutta cos\u00ec come molte abitazioni. \nDal secondo dopoguerra a oggi.\nIl Dopoguerra rappresent\u00f2 per il centro storico il periodo dell'abbandono, il comune pass\u00f2 dai 3.765 abitanti del 1951 ai 3.139 del 1971. Il castello, in rovina, venne trasformato in falegnameria e le ricostruzioni di quel tempo e gli interventi edilizi furono devastanti. La situazione cominci\u00f2 a cambiare nel 1976, quando iniziarono i lavori per il suo restauro. La cappella di San Rocco non verr\u00e0 mai ricostruita, e lo storico giardino ducale verr\u00e0 occupato in gran parte dalla scuola elementare. Negli anni Ottanta e Novanta l'Archeoclub intraprese una vera e propria campagna di riscoperta del patrimonio antico del paese, anche grazie a interventi di restauro di molti edifici, restituiti alla loro fisionomia medievale. Dal 1995 il Castello ospita il Museo dell'Abruzzo Bizantino ed Altomedievale, contribuendo alla vocazione turistica del paese.\nMonumenti e luoghi d'interesse.\nArchitetture religiose.\nNel territorio comunale sono presenti altre chiese, ubicate nelle varie frazioni:\nCultura.\nScuole.\nNel territorio comunale sono attive una scuola secondaria di primo grado ed una primaria. Sono inoltre presenti tre scuole dell'infanzia.\nEconomia.\nIl comune di Crecchio ricade all'interno del distretto industriale (sistema locale del lavoro) di Ortona, insieme ai comuni di Ari, Arielli, Canosa Sannita, Filetto, Giuliano Teatino, Orsogna, Ortona, Poggiofiorito e Tollo. Tale distretto \u00e8 caratterizzato da un'elevata concentrazione di imprese specializzate nel settore tessile e dell'abbigliamento. Il numero di unit\u00e0 locali presenti all'interno del territorio comunale \u00e8 di 619; la densit\u00e0 imprenditoriale \u00e8 pari a 20,20 u.l. per 100 abitanti, un valore che colloca Crecchio al sesto posto tra i comuni della provincia con densit\u00e0 pi\u00f9 elevata.\nLa principale attivit\u00e0 rimane comunque l'agricoltura. Le aziende agricole presenti sono caratterizzate per la maggior parte dalla conduzione diretta del coltivatore con sola manodopera familiare ed una SAU per azienda inferiore ai 10 ha; caratteristiche che si riconoscono anche in buona parte della regione. Nel 2000 la SAU corrispondeva a 1458,36 ha, pari a circa il 75% del territorio comunale. La superficie dedicata alla viticoltura era di 1277,77 ha, all'olivicoltura spettavano 114,34 ha mentre per i seminativi risultavano impiegati 34,88 ha. La vocazione agricola del territorio \u00e8 ulteriormente testimoniata dalla presenza di due aziende vinicole dove si producono i vini DOC d'Abruzzo (Montepulciano e Trebbiano), e quattro frantoi per la produzione di olio extravergine di prima qualit\u00e0. Il Comune inoltre, \u00e8 membro dell'Associazione Nazionale Citt\u00e0 del Vino. Il territorio di Crecchio non si sottrae al notevole sviluppo industriale del comprensorio ortonese attorno all'asse Marrucino (SP 538) ma, nello stesso tempo, viene data altrettanta attenzione alla conservazione del paesaggio agrario.\nInfrastrutture e trasporti.\nStrade.\nLa principale via di comunicazione \u00e8 costituita dalla strada provinciale Marrucina (ex SS 538) che collega Ortona con Orsogna. La strada provinciale funge anche da collegamento con l'autostrada A14 (uscita di Ortona).\nFerrovie.\nFino al 1982 il comune era servito dalla Ferrovia Sangritana, con la tratta Ortona Marina-Crocetta. Il servizio merci, sospeso nel 1984, si era dimostrato un valido strumento per la commercializzazione dei vini della cantina sociale di Crecchio e di quelle vicine. La ferrovia permetteva inoltre l'allacciamento alla linea adriatica, vista la presenza di un raccordo nella stazione FS di Ortona. Sono tuttora presenti gli edifici della stazione di Crecchio (nei pressi della cantina sociale) e della fermata di Villa Selciaroli.\nMobilit\u00e0 urbana.\nNel comune sono presenti diverse linee automobilistiche (gestite dalle societ\u00e0 Arpa, Sangritana e Napoleone) che assicurano i collegamenti con Chieti, Lanciano, Ortona ed i comuni limitrofi.\nAmministrazione.\nAltre informazioni amministrative.\nI cittadini aventi diritto di voto nel comune di Crecchio al giugno del 2008 erano 3.041, di cui 1.509 uomini e 1.532 donne. I votanti effettivi alle elezioni politiche del 2008 sono stati il 76,26% degli aventi diritto. In occasione delle elezioni amministrative del 6-7 giugno 2009 i votanti sono stati il 74,66% alle comunali e il 74,68% alle provinciali. Per quanto riguarda le elezioni europee l'affluenza \u00e8 stata del 77,36%."}
{"id": "27034", "revid": "765341", "url": "https://it.wikipedia.org/wiki?curid=27034", "title": "Cupello", "text": "Cupello (\"Lu Cup\u00e8lle\" in abruzzese) \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana \"Medio Vastese\".\nOrigini del nome.\nProbabilmente in origine l'abitato prendeva il nome generico di \"Villa degli Schiavoni\", come riportato in un resoconto di viaggio del 1577 dello scrittore e frate domenicano Serafino Razzi. Solo in epoca pi\u00f9 tarda in alcuni atti pubblici compare il nome di \"Villa Cupello\" e, successivamente, Cupello. L'origine del toponimo \u00e8 incerta. Secondo l'ipotesi pi\u00f9 attendibile, il nome deriverebbe dalla presenza di miniere di argilla atte a fabbricare le \"cuppelle\", tegole per ricoprire le capanne. Un'altra ipotesi farebbe risalire il toponimo al greco \"to kupellon\", cio\u00e8 coppa, tazza, oppure al latino \"capella\", capretta.\nLa tradizione orale, invece, collegherebbe il nome dialettale del paese al latino \"in lucum pellere\", cio\u00e8 spingere nei boschi, con riferimento alle invasioni turche che spinsero nei boschi il nucleo originario dell'abitato. Infine, un'ultima ipotesi mette in relazione Cupello col termine \"cappella\", come allusione all'antica cappella dedicata al patrono S. Rocco, centro vitale del paese.\nSi deve sottolineare, inoltre, che nella Galleria delle Carte Geografiche dei Musei Vaticani il paese \u00e8 denominato \"Copola\".\nStoria.\nLa storia del paese \u00e8 legata a Monteodorisio. Fu colpito dal terremoto del 1456 ed in seguito ripopolato mediante uno stanziamento di Schiavoni (fuggiti dai paesi balcanici) dai d'Avalos di Vasto nel XVI secolo: insediamenti di questo tipo erano molto frequenti tra Abruzzo e nord Campania, ma solo in Molise hanno mantenuto la loro lingua, per cui a Cupello non risultano pi\u00f9 tracce. In seguito subisce la dominazione degli Spagnoli, poi degli Austriaci ed infine dei Borboni fino all'arrivo dei Francesi.\nMonumenti e luoghi d'interesse.\nAntico borgo.\nAlcune cronache lo fanno risalire XVI secolo, il cui primo insediamento non risulta essere cinto da mura. I principali palazzi fortificati sono il Palazzo Marchione, che risale al XIX secolo, e il Palazzo Erminio Boschetti con torretta, il cui il primo impianto \u00e8 del XVIII secolo.\nOltre ai numerosi edifici storici, un'importante testimonianza del passato del paese \u00e8 costituita dal brancatello, la tipica scalinata esterna delle case antiche.\nPiazza Padre Pio.\nPiccola piazzetta in via Enrico Mattei nella quale vi \u00e8 una statua di san Pio che viene festeggiato ogni anno. Nella piazzetta ci sono anche delle panchine, un altare, sedie per alcune celebrazioni o veglie estive e alcuni vasi di fiori.\nCultura.\nCinema.\nIl borgo \u00e8 stato set cinematografico del regista Riccardo Milani per i film:\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Virtus Cupello\" che milita nell'Eccellenza Abruzzo. \u00c8 nata nel 1962."}
{"id": "27035", "revid": "251174", "url": "https://it.wikipedia.org/wiki?curid=27035", "title": "Dogliola", "text": "Dogliola (\"Degli\u00f2le\" in abruzzese) \u00e8 un comune italiano di abitanti della provincia di Chieti in Abruzzo, facente parte dell'unione dei comuni del Sinello.\nStoria.\nNel tardo impero romano \u00e8 attestata la presenza di alcune ville. Presso il Monte Moro \u00e8 stata ritrovata una necropoli. Tuttavia i primi documenti risalgono al XII secolo, tra questi documenti si pu\u00f2 citare il documento che viene citata la donazione del 1115 di Ugo di Grandinato in favore dell'abate Giovanni di Sant'Angelo in Cornacchiano, quando dona il castello di Dogliola.\nMonumenti e luoghi d'interesse.\nIl borgo fortificato di Dogliola comprende il centro storico con cerchia muraria e palazzo fortificato. Il borgo risale al XIV secolo mentre il palazzo fortificato al XVI secolo. L'abitato ha uno schema urbano a pettine che si sviluppa su un crinale. Le case-mura sono talvolta con scarpa. Numerosi sono i sottoportici e i resti di porte urbane. Vi sono anche i resti della Chiesa parrocchiale. Il palazzo fortificato corrisponde al palazzo Della Fazia.\nLa chiesa di San Rocco \u00e8 sita in Piazza San Rocco. Risulta gi\u00e0 esistente nel 1568. La facciata \u00e8 in stile settecentesco. Il portale e la grande finestra superiore sono in pietra scolpita e risalgono al 1805. All'interno, a navata unica, vi \u00e8 un organo ed alcuni dipinti di Nicola Sigismondi di Lanciano.\n\u00c8 sita in via della Fontana. Risulta precedente il XIX secolo e restaurata nel 1830 \u00e8 stata ricostruita in stile moderno negli ultimi anni. Nei pressi si trova la Fonte Marina, posta sulla strada che porta a Fresagrandinaria."}
{"id": "27036", "revid": "2039709", "url": "https://it.wikipedia.org/wiki?curid=27036", "title": "Fallo (Italia)", "text": "Fallo (\"F\u00e0lle\" in abruzzese) \u00e8 un comune italiano di abitanti della provincia di Chieti in Abruzzo. Inoltre appartiene alla Comunit\u00e0 montana Medio Sangro.\nStoria.\nLe origini sono ignote, ma alcuni vogliono il paese esistente gi\u00e0 nell'anno 1000. La prima notizia storica \u00e8 attestata da alcuni documenti duecenteschi dell'archivio vescovile di Chieti come Faldus, quando fu oggetto di periodiche visite da parte del vescovo teatino. Un'ulteriore notizia attendibile va ricercata durante la dominazione angioina ed aragonese, quando le lotte per il predominio sul Regno di Napoli coinvolsero gli abitanti di tutto il regno. Nel 1304, il re Carlo II d'Angi\u00f2, detto \"lo zoppo\", riceveva come dono dalla famiglia Caldora i feudi di Pietraferrazzana, Villa Santa Maria, Fallo e Civitaluparella. Il 17 maggio 1391, il re Ladislao diede a Lanciano, insieme a varie esenzioni ficcali, il castello di Fallo insieme ad altri castelli vicini. Il 17 maggio 1467, i feudi dei Caldora, tra cui Fallo, vennero posti in vendita. Nel 1583, il feudo di Fallo, insieme a Civitaluparella pass\u00f2 a Giulio Cesare Rossillo, il quale, nel 1590, lo vendette a Giuseppe Mellucci per 18000 ducati. Fino all'eversione dei feudi, Fallo sub\u00ec diverse angherie e soprusi dai vari signori. Da un documento di Giuseppe Bonaparte, datato 19 gennaio 1807, Fallo viene menzionato come dipendenza di Villa Santa Maria. Susseguentemente, con l'Unit\u00e0 d'Italia, fece parte del circondario di Lanciano e della provincia dell'Abruzzo Citeriore. Tale situazione rimase fino al 1927-1928, quando il comune fu soppresso ed aggregato a quello di Civitaluparella fino al 1962, anno in cui Fallo torn\u00f2 ad essere comune autonomo."}
{"id": "27039", "revid": "922800", "url": "https://it.wikipedia.org/wiki?curid=27039", "title": "Plankalk\u00fcl", "text": "Il Plankalk\u00fcl (in tedesco: \"piano di calcolo\") \u00e8 un linguaggio di programmazione sviluppato per applicazioni ingegneristiche da Konrad Zuse. Si pensa che Zuse progett\u00f2 il linguaggio fra il 1942 e il 1946 ma non lo pubblic\u00f2 per una serie di fattori fra cui i problemi derivanti dalla seconda guerra mondiale (il governo Nazista si rifiut\u00f2 di sovvenzionare i progetti di Zuse in quanto la loro realizzazione, secondo i calcoli del Reich, avrebbe richiesto pi\u00f9 tempo di quello che il governo tedesco contava di impiegare prima della fine della guerra) ed il fatto che Zuse si concentr\u00f2 piuttosto nella commercializzazione dello Z3 e dei suoi successori.\nAlla fine il Plankalk\u00fcl venne pubblicato solo nel 1972 ed il primo compilatore venne implementato nel 2000 presso la Technische Universit\u00e4t Berlin, cinque anni dopo la morte di Zuse.\nZuse sostenne che il Plankalk\u00fcl fosse stato il primo linguaggio ad alto livello mai progettato. Esso conteneva istruzioni di assegnamento, \"subroutine\", salti condizionali, istruzioni di iterazione, istruzioni per il calcolo in virgola mobile, \"array\", \"record\", asserzioni, gestione delle eccezioni ed altre sofisticate caratteristiche. Se le affermazioni di Zuse fossero fondate, in effetti il Plankalk\u00fcl sarebbe stato il primo linguaggio ad alto livello ad essere stato concepito, il primo linguaggio di programmazione moderno a situarsi al di sopra delle vecchie tecniche di programmazione in cui le istruzioni venivano inserite utilizzando interruttori, connettori ed altri sistemi manuali o il semplice assembly."}
{"id": "27041", "revid": "2220313", "url": "https://it.wikipedia.org/wiki?curid=27041", "title": "Banda Bassotti", "text": "La Banda Bassotti, o semplicemente i Bassotti (in inglese \"Beagle Boys\"), \u00e8 un gruppo di personaggi immaginari dei fumetti e cartoni animati Disney, creati da Carl Barks nel 1951 quando apparvero nella storia \"Paperino e la banda dei segugi\". Appartengono alla schiera di cattivi del mondo dei paperi.\nSono una banda di malviventi di Paperopoli, il cui obiettivo principale \u00e8 rubare denaro a Paperon de' Paperoni e non solo. Sono generalmente presentati come fratelli, mentre secondo Don Rosa sono un gruppo di fratelli e cugini; il numero dei membri della banda varia da storia a storia. Non si conoscono i loro nomi, ma soltanto il numero di riconoscimento carcerario impresso sulla targa che ciascuno di essi porta in bella mostra sul petto.\nDescrizione.\nI Bassotti sono rappresentati come cani antropomorfi che indossano delle mascherine nere sul viso, un berretto, e un maglione su cui portano una targa con il loro numero di matricola carceraria. Tale numero comincia con 176- e prosegue con una permutazione delle cifre 1, 6 e 7, il che genera sei combinazioni: 176-167, 176-176, 176-617, 176-761, 176-671 e 176-716. Il numero dei Bassotti varia per\u00f2 da storia a storia, e sia Barks che molti suoi epigoni ne rappresentano pi\u00f9 di sei, il che rende necessario coprire le targhe di alcuni membri quando compaiono tutti in una sola vignetta: questo \u00e8 particolarmente evidente nelle storie di Don Rosa, che utilizza sette Bassotti, e ci fornisce qualche particolare in pi\u00f9 nella storia \"Bassotti contro Deposito\" scritta nel 2001 per celebrare i 50 anni della banda; in essa veniamo a sapere che i sette bassotti sono cugini. In Italia per\u00f2, sin dagli anni '60 i giovani Bassotti di Paperopoli sono generalmente tre: 176-761, 176-617 e 176-176, che vivono in compagnia del nonno.\nI Bassotti sono identici sia nell'aspetto fisico che nel carattere, con qualche eccezione: il Bassotto 176-167 di Barks era golosissimo di prugne, come viene rivelato in due storie di Carl Barks (\"Paperino e l'isola del cavolo\" del 1954 e \"Zio Paperone e la meraviglia scientifica\" del 1965) e in numerose storie di Don Rosa. Il Bassotto 176-176, ancora usato, \u00e8 un grande fan di Paperinik, ma espone questa sua idolatria solo in due storie, mentre in \"Miss Paperett e il malaugurato batticuore\" (2006) si \u00e8 innamorato nientemeno che della segretaria di Paperone.\nL'aspetto dei Bassotti cambia notevolmente a seconda del disegnatore. I disegnatori americani li raffigurano tarchiati, mentre alcuni loro colleghi italiani (in particolare Giorgio Cavazzano) li rendono molto pi\u00f9 snelli e atletici. Altri autori italiani (come Luciano Bottaro e Giulio Chierchini) li rappresentano come grassocci e con la barba incolta.\nI Bassotti vivono alla periferia di Paperopoli in modeste condizioni economiche: la loro base \u00e8 una baracca di legno, sostituita dagli anni '70 da una roulotte un po' malconcia. Infine vi sono storie in cui i Bassotti appaiono come una vasta organizzazione criminale con ramificazioni (e parenti) in tutto il mondo. La Banda Bassotti \u00e8 occasionalmente protagonista di alcune storie anche senza la presenza di Paperone.\nElenco dei Bassotti dotati di particolarit\u00e0.\nForse il solo Guido Martina ha presentato dei Bassotti con il rispettivo nome: Gionni e Gianni Bassotti (in \"Paperino a Botte o Risposte\", 1956) e Basso Bassotto (in \"Paperino e il Natale Natalizio\", 1958). Nel corso degli anni sono stati ideati innumerevoli membri aggiuntivi della Banda Bassotti, ma la maggior parte di essi compaiono in una sola storia. Alcuni membri che appaiono in pi\u00f9 storie sono:\nNonno Bassotto.\nNonno Bassotto (in lingua originale \"Grandpa Beagle\"), che esord\u00ec nella storia di Barks \"Zio Paperone e il pozzo dei dollari\" (1958) \u00e8 il nonno dei Bassotti e uno degli acerrimi nemici di Paperone, e farebbe qualsiasi cosa pur di rubargli tutto il denaro. \u00c8 identico ai nipoti, ma ha la barba che gli copre il muso. \u00c8 stato sviluppato come personaggio dagli autori italiani, che presero a inserirlo frequentemente nelle storie dagli anni '60, e poco a poco lo caratterizzarono come vera \"mente\" della banda. Nelle storie in cui appare lui \u00e8 il leader e a volte tratta in maniera dura e autoritaria i suoi nipoti in una sorta di parallelismo di ci\u00f2 che fa Paperone nei confronti di Paperino. Non risparmia qualche bel pugno in testa ai nipoti ogniqualvolta qualcuno dice una stupidaggine oppure tira loro qualsiasi oggetto ingombrante che gli capita sottomano.\nNonno Bassotto non compare sempre nelle storie dove i Bassotti cercano di derubare Paperone. Nella sua storia d'esordio la sua matricola ha il numero 186-802, e lo stesso numero compare nelle storie di Don Rosa. Nelle storie italiane la sua matricola presenta la scritta \"GRAZIA\" invece di un numero, perch\u00e9 \u00e8 l'unico che ottenne la grazia per buona condotta e fu rilasciato dal carcere di Sing-Song prima di evadere. \u00c8 la mente dell'intero clan. \nInterpretazione di Don Rosa.\nNella Saga di Paperon de' Paperoni, Don Rosa ha fuso il personaggio di Nonno Bassotto con Capitan Bassotto Cuornero (\"Blackheart Beagle\"), capostipite della famiglia, ideato da Barks per la storia \"Zio Paperone e la gara sul fiume\", che il giovane Paperone conobbe sul Mississippi quando arriv\u00f2 in America nel lontano 1880 quando aveva solo 13 anni. A quell'epoca era conosciuto come \"Capitan Bassotto\" ed era a capo di una banda di ladri fluviali formata dai suoi tre figli (dei quali lui stesso non ricorda pi\u00f9 i nomi, ma solo le matricole, 176-716, 176-617 e 176-167), assoldati dal lestofante Porcello Suinello per ostacolare Paperone e suo zio \"Manibuche\" de' Paperoni. Il piano tuttavia fall\u00ec, e i quattro vennero arrestati. Usciti di prigione, i Bassotti tentarono di rubare un carico d'oro che il giovane Paperone si era incaricato di trasportare, ma anche in tal caso per la Banda di Capitan Bassotto le cose non andarono bene.\nUn nuovo scontro con Paperone si ebbe nel 1902 quando il futuro multi-multi-miliardario si trasfer\u00ec a Paperopoli con le sorelle Matilda e Ortensia. I Bassotti riuscirono quasi a derubarlo, ma furono coinvolti loro malgrado nella battaglia della Collina Ammazzamotori e quindi arrestati dal presidente degli Stati Uniti in persona, Theodore Roosevelt, a capo di un imponente esercito formato dalla United States Navy, dai Marines e dalle Giovani Marmotte.\nInfine Nonno Bassotto appare anche nell'ultimo capitolo della saga (ambientato nel 1947) dove tenta ancora una volta di derubare un ottantenne Paperone aiutato dai suoi nipoti ma alla fine il magnate, con l'aiuto di Paperino e Qui, Quo e Qua, riesce a sconfiggerlo e a recuperare tutto il suo denaro.\nVersione animata.\nI Bassotti fanno la loro prima apparizione nei cartoni animati all'interno della \"Camminata Disney\", sigla animata realizzata da Romano Scarpa nel 1982 per il programma \"Topolino show\".\nNella serie animata \"DuckTales\", i Bassotti presentano delle caratteristiche fisiche e caratteriali diverse tra loro. Ciascun componente della banda ha un nome (a volte diverso a seconda della traduzione italiana) che finisce quasi sempre con il suffisso \"bass\" e che nella maggior parte dei casi \u00e8 anche indicativo delle peculiarit\u00e0 del singolo bassotto. Nell'episodio 79, \"Le brave mammine\" appaiono tre cugine dei Bassotti (la Banda Bassotte) formate da \"BabyDoll\", \"BumBum\" e \"Bouffant\".\nAppaiono come antagonisti nel corto \"Pippo e lo sport in Calciomania\". E dopo \"DuckTales\", appaiono in cameo nell'episodio \"Dalla missione alla pensione\" dello spin-off \"Darkwing Duck\", insieme ad Amelia e Cuordipietra Famedoro.\nAppaiono anche come antagonisti secondari nel film animato ' e nel videogioco ', insieme a Pietro Gambadilegno, il capitano dei moschettieri. Appariranno tra gli antagonisti della serie remake di \"DuckTales - Avventure di paperi\", \"DuckTales\", uscito nell'estate 2017 su Disney XD.\nInfluenza nella cultura di massa.\nNegli anni ottanta un gruppo musicale di genere rock-ska di Roma, probabilmente in omaggio agli avversari di Paperone, decide di assumere il nome di Banda Bassotti.\nNell'edizione svedese del libro \"Uomini che odiano le donne\" c'\u00e8 un riferimento ai Bassotti (chiamati \"Bj\u00f6rnligan\")."}
{"id": "27068", "revid": "599", "url": "https://it.wikipedia.org/wiki?curid=27068", "title": "Sinossi sulle matrici", "text": ""}
{"id": "27069", "revid": "919135", "url": "https://it.wikipedia.org/wiki?curid=27069", "title": "Tavola degli integrali indefiniti di funzioni razionali", "text": "Questa pagina contiene una tavola di integrali indefiniti di funzioni razionali. formula_1 denota una costante arbitraria di integrazione che ha senso specificare solo in relazione a una specificazione del valore dell'integrale in qualche punto.\nNelle formule che seguono si intende che sia formula_18\nDi ogni funzione razionale si riesce a trovare l'integrale indefinito decomponendola \nin una somma di funzioni della forma \ne applicando ai diversi addendi qualcuna delle formule precedenti."}
{"id": "27070", "revid": "919135", "url": "https://it.wikipedia.org/wiki?curid=27070", "title": "Tavola degli integrali indefiniti di funzioni irrazionali", "text": "Questa pagina contiene una tavola di integrali indefiniti di funzioni irrazionali. Per altri integrali vedi Tavole di Integrali."}
{"id": "27071", "revid": "1566286", "url": "https://it.wikipedia.org/wiki?curid=27071", "title": "Ingmar Bergman", "text": "Considerato uno dei maggiori registi della storia del cinema, fu autore di opere di profonda introspezione psicologica in cui rappresent\u00f2 con abilit\u00e0 e senso del dramma la tensione interiore e l'angoscia dell'individuo. Durante la sua carriera diresse film di notoriet\u00e0 internazionale come \"Il settimo sigillo\" (1957), \"Il posto delle fragole\" (1957), \"Persona\" (1966), \" Scene da un matrimonio\" (1973) e \"Fanny e Alexander\" (1982).\nBiografia.\nGli anni giovanili.\nNato a Uppsala da un pastore luterano, Erik, e da Karin \u00c5kerblom, proveniente da una famiglia benestante di Stoccolma, trascorse l'infanzia seguendo gli spostamenti del padre nelle case parrocchiali di vari paesini e fu educato secondo i concetti luterani di \"peccato, confessione, punizione, perdono e grazia\", temi che saranno poi ricorrenti nei suoi film. Mentre la paternit\u00e0 \u00e8 certa non \u00e8 sicuro che la vera madre sia stata Karin \u00c5kerblom: sembra infatti che la madre naturale fosse Hedvig Sj\u00f6berg.\nIl padre inizi\u00f2 il suo ministero pastorale presso l'ospedale di Uppsala, poi venne prima nominato pastore della chiesa Hedvig-Eleonora di Stoccolma e infine cappellano della Corte Reale; pur essendo un eccellente oratore aveva un temperamento irritabile, come sostiene Bergman nella sua biografia: \"Non potevamo fischiare, non potevamo camminare con le mani in tasca. Improvvisamente decideva di provarci una lezione e chi s'impappinava veniva punito. Soffriva molto per il suo udito eccessivamente sensibile, i rumori forti lo esasperavano\".\nErik impart\u00ec al figlio un'educazione molto severa, le cui tracce si riscontreranno spesso nella sua opera; la figura del padre sar\u00e0 portata sullo schermo in tre film: \"Fanny e Alexander\" (1982), \"Con le migliori intenzioni\" (1992) e \"Conversazioni private\" (1996). La madre \"aveva un eccessivo carico di lavoro, era tesissima, non riusciva a dormire, faceva uso di forti sedativi, che avevano effetti collaterali quali l'irrequietezza e l'ansia\".\nIngmar aveva un fratello maggiore di quattro anni e una sorella minore di quattro anni. In una situazione familiare cos\u00ec oppressiva sono da ricercare le ragioni dei suoi dubbi esistenziali e soprattutto della sua continua ricerca di un Dio che non rappresenti solamente un rito, ma amore. Il rapporto conflittuale con i genitori port\u00f2 cos\u00ec il giovane Ingmar a rinchiudersi in un suo mondo liberatorio e fantasioso con il quale sostituiva quello reale e, quando a dodici anni gli venne regalato il primo proiettore cinematografico, trov\u00f2 nel mondo della pellicola, con le sue luci e le sue ombre, quello che cercava.\nNel 1936, dopo l'ennesimo scontro con i genitori, part\u00ec per Stoccolma dove and\u00f2 a vivere da solo. Dopo gli studi superiori e il servizio militare, si iscrisse all'Universit\u00e0 di Stoccolma per frequentare un corso di storia della letteratura, ma l'abbandon\u00f2 ed entr\u00f2 per la prima volta in contatto con il mondo del teatro e del cinema. Inizi\u00f2 a occuparsi di teatro studentesco dirigendo una compagnia filodrammatica presso la stessa universit\u00e0 e scrivendo testi per alcuni drammi. Nel 1940 divenne aiuto regista presso il \"Teatro reale dell'opera\" (anche se senza stipendio). Una ragazza del corpo di ballo lo aiut\u00f2 finanziariamente fintanto che riusc\u00ec a ottenere l'incarico di suggeritore per l\"'Orfeo all'inferno\" con un compenso di tredici corone a sera.\nRaggiunta la tranquillit\u00e0 economica, si mise a scrivere intensamente e nel giro di due anni produsse ben dodici drammi e un'opera lirica. Nel 1942 uno dei suoi drammi, \"La morte di Kasper\", venne messo in scena per decisione del direttore del teatro studentesco e questo fatto segn\u00f2 la sua fortuna. Ad assistere allo spettacolo vi erano infatti in platea il neodirettore della Svensk Filmindustri, Carl Anders Dymling, e Stina Bergman, vedova del drammaturgo Hjalmar Bergman, responsabile della sezione manoscritti che, colpita dalla rappresentazione, lo convoc\u00f2 il giorno seguente e lo assunse con uno stipendio di cinquecento corone al mese.\nI primi film e il teatro.\nNel 1944 uno dei suoi scritti venne letto dal regista Gustaf Molander, che insistette per ricavarne un film. Il manoscritto venne acquistato dalla Svensk Filmindustri per cinquemila corone e, con la regia di Alf Sj\u00f6berg che lo tradusse in immagini, e la collaborazione di Bergman stesso come segretario di edizione, fu girato \"Hets\" (\"Spasimo\"), storia di un professore, soprannominato \"Caligola\", severo e opprimente con i suoi allievi. Stig J\u00e4rrel, l'attore protagonista, venne truccato in modo che assomigliasse al capo della Gestapo, Himmler. Il film venne molto apprezzato soprattutto in quanto attacco al nazismo, quantunque in numerose interviste lo stesso Bergman abbia ammesso di essere stato infatuato dalla figura di Hitler (che egli aveva personalmente visto durante un viaggio a Weimar) durante gli anni del conflitto. \"Spasimo\" vincer\u00e0 un premio nel 1946 durante il primo Festival di Cannes del Secondo dopoguerra.\nDurante la lavorazione del film, Bergman venne nominato direttore dello \"Stadsteater\" di Helsingborg, uno dei teatri pi\u00f9 antichi di tutta la Svezia, ma presto subentrarono difficolt\u00e0 finanziarie perch\u00e9 le sovvenzioni a esso destinate erano state girate al nuovo teatro di Malm\u00f6.\nLa fase romantica.\nPochi mesi dopo questa prima esperienza cinematografica, gli venne proposto di dirigere un film adattato dalla commedia dell'autore teatrale danese Leck Fischer, \"La bestia madre\". \"Crisi (Kris)\", uscito nelle sale nel 1946, \u00e8 la storia di una ragazza che dopo molte avventure ritrova finalmente la madre e sposa il giovane che da molto tempo era innamorato di lei. Il tema conduttore del film \u00e8 quello dello scontro tra generazioni e, come scrive Alfonso Moscato si tratta di \"uno scontro che, equilibrato in periodo di normalit\u00e0, \u00e8 qui acuito dal materialismo dilagante nella societ\u00e0 postbellica\".\nBench\u00e9 il film non avesse avuto successo, il produttore indipendente Lorens Marmsted offr\u00ec al regista una nuova occasione e gli commission\u00f2 un nuovo film: \"Piove sul nostro amore\", pellicola di modesta qualit\u00e0 a causa, come Bergman stesso ammette, della scarsa padronanza dei mezzi tecnici che aveva all'epoca. Malgrado ci\u00f2, l'opera non manca di spunti interessanti, che anticipano il modo bergmaniano di fare cinema.\nAll'inizio dell'autunno del 1946, Bergman si trasfer\u00ec a G\u00f6teborg, dove venne nominato primo regista presso il teatro della citt\u00e0, debuttando con \"Caligola\" di Albert Camus e mettendo in scena altri suoi drammi, deciso a portare avanti senza tregua sia l'attivit\u00e0 di regista cinematografico sia quella di regista teatrale.\nNel 1947, grazie alla fiducia di Marmsted, seguirono due film tratti ancora una volta da opere teatrali, \"La terra del desiderio\" e \"Musica nel buio\", dove prevale la tematica del disagio giovanile e della fuga dalla realt\u00e0 che connota anche i successivi film fino a \"Un'estate d'amore\", con il quale pu\u00f2 dirsi conclusa la prima fase romantica della sua produzione. L'attenzione suscitata da quest'ultimo lavoro, spinse la \"Svensk Filmindustri\" a commissionargli, nel 1948, la sceneggiatura di \"Eva\" con la regia di Gustaf Molander e un film, \"Citt\u00e0 portuale\", tratto da un romanzo di Olle L\u00e4nsberg. L'insuccesso della pellicola condusse per\u00f2 a un nuovo taglio dei fondi.\nMa fu ancora grazie all'aiuto di Lorens Marmsted, che Bergman riuscir\u00e0 a realizzare nello stesso anno \"La prigione\", tratto da un suo stesso soggetto, e primo film significativo della sua carriera. Pur non essendo un capolavoro, il film dest\u00f2 un certo interesse, tanto da convincere la \"Svensk Filmindustri\" a dare ancora fiducia al regista, che pot\u00e9 cos\u00ec realizzare \"Sete\" (1949), tratto dalle novelle di Birgit Tengroth, \"Verso la gioia\", interpretato in modo magistrale da Victor Sj\u00f6str\u00f6m e \"Ci\u00f2 non accadrebbe qui\", un film anticomunista, del quale per\u00f2 non firm\u00f2 n\u00e9 il soggetto n\u00e9 la sceneggiatura, che narra la storia di una profuga che nella Stoccolma della seconda guerra mondiale cerca di sfuggire alle spie comuniste.\nSempre in questo periodo, Bergman mise in scena anche due testi teatrali: \"Rachele e il fattorino del cinema\" e \"Uscirsene a mani vuote\"..\nI primi successi.\nSolo poco dopo, nel 1950, scrisse \"Un'estate d'amore\", film che risente intensamente dello stato d'animo in cui Bergman si trovava in quel periodo e nel quale dimostra, per la prima volta, tutte le sue possibilit\u00e0 espressive. Egli dichiarer\u00e0 durante un'intervista a J\u00f6rn Donner: \"Fu il primo film in cui cominciai a sentirmi veramente in grado di esprimermi. Era gi\u00e0 parecchio che dirigevo film. A quell'epoca ero quel che si dice a digiuno di preparazione tecnica; anzi, dal lato tecnico, ero preoccupato, incerto e pasticcione. Per\u00f2 c'\u00e8 una cosa da tener presente: che a quei tempi la tecnica era molto pi\u00f9 complicata di oggi\".\nDopo \"Un'estate d'amore\", a causa delle proteste per una tassa statale che era stata messa sui divertimenti, il cinema svedese sub\u00ec un forte rallentamento e Bergman venne licenziato dalla \"Svensk Filmindustri\".\nGun ispir\u00f2 al regista il personaggio di Karin Lobelius in \"Donne in attesa\", film che venne realizzato nel 1952 e presentato l'anno seguente alla Mostra internazionale d'arte cinematografica di Venezia senza grande successo..\nSeguir\u00e0 nel 1953 \"Monica e il desiderio\", che verr\u00e0 considerato un film-scandalo, a causa della insolente sensualit\u00e0 dell'attrice Harriet Andersson che, girandosi spontaneamente verso la camera, regala uno dei migliori primi piani di sempre, a detta dello stesso regista. L'attrice, a quel tempo, era appena ventenne e Bergman le si legher\u00e0 sentimentalmente: con nove film realizzati in collaborazione con il regista, la Andersson diventer\u00e0 una delle sue attrici preferite.\nNel 1953, fallita l'aspirazione di essere assunto al \"Dramatiska Teatern\" di Stoccolma, accett\u00f2 l'offerta dello \"Stadsteater\", il Teatro Municipale di Malm\u00f6, che lo assunse come regista e presso il quale rimarr\u00e0 per otto anni, producendo tredici regie. In questo periodo perfezion\u00f2 la collaborazione con alcuni attori gi\u00e0 affermati che diventeranno anche presenze stabili nei suoi film: oltre alla gi\u00e0 citata Harriet Andersson, Gunnel Lindblom, Max von Sydow, Erland Josephson, Ingrid Thulin, e Bibi Andersson.\nIn quello stesso anno mise in scena \"Sei personaggi in cerca d'autore\" di Luigi Pirandello e \"Il castello\" di Franz Kafka con l'adattamento di Max Brod, mentre per il cinema produsse un film molto triste ambientato nel mondo del circo dal titolo \"Una vampata d'amore\". Nel 1954 mise in scena al teatro di Malm\u00f6 una \"Vedova allegra\" e un balletto dal titolo \"Giochi crepuscolari\", mentre per il cinema pass\u00f2 dal dramma alla commedia con \"Una lezione d'amore\".\nNel 1955 realizz\u00f2 una commedia che la critica giudic\u00f2 mediocre, \"Sogni di donna\", ma anche il film che lo fece conoscere al pubblico di tutta Europa, \"Sorrisi di una notte d'estate\", opera raffinata tra la commedia e il dramma che venne premiato a Cannes per il suo \"umorismo poetico\". Tra il 1956 e il 1959 avvenne la sua consacrazione internazionale.\nIl successo internazionale.\nNel 1956 Bergman termin\u00f2 \"Il settimo sigillo\", il cui soggetto deriva da un atto unico che aveva scritto nel 1954 per un saggio di recitazione degli allievi dell'\"Accademia Drammatica\" di Malm\u00f6. Si trattava di una rappresentazione intitolata \"Pittura su legno\" e durava circa cinquanta minuti. Due anni dopo, Bergman espresse il desiderio di trasformare \"Pittura su legno\" in un film, ma il suo produttore rifiut\u00f2: dovette quindi aspettare il successo al Festival di Cannes di \"Sorrisi di una notte d'estate\" per riproporre il progetto. Questa volta la risposta fu positiva, a patto per\u00f2 che la lavorazione del film non durasse oltre i trenta giorni. Nella sua autobiografia, Bergman scriver\u00e0 a proposito del film: \"\u00e8 un film disuguale cui tengo molto perch\u00e9 venne girato con mezzi poverissimi, facendo appello alla vitalit\u00e0 e all'amore. Nel bosco notturno dove viene bruciata la strega si intravedono tra gli alberi le finestre delle case di R\u00e5sunda\".\nIl film rese pi\u00f9 solida la fama del regista, che ottenne nel 1957 il \"Premio speciale della giuria\" al \"Festival di Cannes\" e nel 1958 ricevette il \"Gran Premio dell'Accademia francese\" del cinema. Nel 1960 venne proiettato in Italia e si guadagn\u00f2 il Nastro d'argento, mentre in Spagna ottenne il L\u00e1baro de oro.\nMa il film indubbiamente pi\u00f9 celebre, a cui si deve la fama internazionale e duratura di Bergman \u00e8 \"Il posto delle fragole\", uscito nel 1958 in un periodo di intensa attivit\u00e0 teatrale dell'autore. Egli vi si dedic\u00f2 con grande impegno, tanto che alla fine delle riprese dovette essere ricoverato in una clinica per esaurimento nervoso. Il film \u00e8 una serena meditazione sulla vita e sulla morte e ottenne l'Orso d'oro al Festival di Berlino e il premio della critica al Festival di Venezia.\nMa l'esaurimento non ferm\u00f2 il regista, che dopo soli tre mesi, ritorn\u00f2 al lavoro sugli schermi svedesi con un nuovo film: \"Alle soglie della vita\" che gli fece ottenere il premio come miglior \"metteur en sc\u00e8ne\" e alle quattro protagoniste un premio unico per la loro interpretazione. La critica per\u00f2 non accolse il film con entusiasmo ed esso fu relegato tra le sue opere minori.\nBergman si rifece presto con il film \"Il volto\" che ottenne nel 1959 il premio speciale della giuria al Festival di Venezia per \"la miglior regia, originalit\u00e0 poetica e stile\", mentre il Leone d'oro venne assegnato \"ex aequo\" a \"La grande guerra\" di Mario Monicelli e a \"Il generale Della Rovere\" di Roberto Rossellini. I giornalisti vollero per\u00f2 assegnare a \"Il volto\", in segno di polemica, il Premio Pasinetti come opera migliore della rassegna.\nUn periodo di pausa.\nDopo \"Il volto\", Bergman si concesse un periodo di pausa, concludendo la collaborazione col Malm\u00f6 Stadsteater e rallentando l'attivit\u00e0 cinematografica. Si impegn\u00f2 invece in una tourn\u00e9e teatrale a Parigi e a Londra e il 1\u00ba settembre 1959 si spos\u00f2 per la quarta volta con la pianista K\u00e4bi Laretei, dalla quale ebbe il figlio Daniel Sebastian, al quale dedicher\u00e0 qualche anno dopo il cortometraggio intitolato \"Daniel\". Moriva nel frattempo il direttore della Svensk Filmindustri e veniva nominato al suo posto un amico di Bergman, Manne Fant, che lo invit\u00f2 subito a collaborare come consigliere artistico. In quegli anni lavor\u00f2 anche alla neonata televisione svedese, realizzando: \"Venetianskan\" e \"Rabies\" (1958) e \"Ov\u00e4der\" (1960).\nLa ripresa dell'attivit\u00e0 cinematografica.\nNel 1960, con \"La fontana della vergine\", tratto da una ballata svedese del XIV secolo, Bergman riprese l'attivit\u00e0 cinematografica vera e propria. Il film, a differenza dei precedenti, affronta una tematica religiosa e rinuncia quasi del tutto al dialogo per affidarsi unicamente alle immagini che si snodano con un ritmo lento e assorto e crea un forte lirismo. Film apparentemente tra i pi\u00f9 cupi di Bergman, esso in verit\u00e0 rimane una delle sue opere maggiormente aperte alla speranza. Subito dopo \"La fontana della vergine\", Bergman si dedic\u00f2 a un'opera pi\u00f9 allegra che definir\u00e0, nei titoli di testa un \"rond\u00f2 capriccioso\": \"L'occhio del diavolo\".\nLa \"Trilogia del silenzio di Dio\".\nAlla fine degli anni cinquanta venne chiamato a lavorare nel Teatro reale svedese, il \"Kungliga Dramatiska Teatern\" di Stoccolma e nel 1961 ricevette la nomina di direttore. Pensava intanto alla realizzazione di un film diverso dagli altri, ambientato su di un'isola. And\u00f2 cos\u00ec a visitare le isole Orcadi che per\u00f2 non riuscirono a soddisfarlo e, su suggerimento di qualcuno, si rec\u00f2 nel Baltico dove scopr\u00ec, nella brulla e desolata isola di F\u00e5r\u00f6, il paesaggio ideale che gli ispirer\u00e0 in quegli anni la \"trilogia del silenzio di Dio\". \"Come in uno specchio\" fu presentato al Festival di Berlino del 1962 ottenendo il premio dell'OCIC (\"Office Catholique International du Cin\u00e8ma\", organizzazione cattolica del cinema), \"Luci d'inverno\" (1962), premiato a Berlino e a Vienna e \"Il silenzio\" (1963), uno tra i suoi film che diedero maggior scandalo.\nUno scherzo autobiografico.\nNel 1963 produsse \"Ett Dr\u00f6mspel\", un film per la televisione e il film di ispirazione autobiografica \"A proposito di tutte queste... signore\", che venne presentato fuori concorso nella serata inaugurale della 25\u00aa Mostra internazionale d'arte cinematografica di Venezia nel 1964, suscitando reazioni contrastanti e giudicato dai pi\u00f9 un intermezzo dopo le fatiche della trilogia. Come scrisse Grazzini si tratta di \"uno scherzo autobiografico, una vacanza, ma anche un boomerang. Giunto all'apice della fama, salutato come uno dei grandi maestri del cinema contemporaneo, Bergman avverte di essere in pericolo di morte, qualora si prenda troppo sul serio. Conosce bene le insidie che comporta lo splendido isolamento dell'artista. Se ci raspate dentro, vedete che la critica ha lo stesso tremore di quella, tragica, che in \"Come in uno specchio\" affrontava i rapporti tra l'opera d'arte e la sua ispirazione... Si ride poco per essere un film comico. Ma Bergman ha il diritto di farci scherzi di cattivo gusto\".\nDopo \"A proposito di tutte queste...signore\", durante l'estate del 1965, Bergman si mise a lavorare all'idea di un film da dedicare agli attori da intitolare \"Mangiatori d'uomini\", ma proprio in quel periodo cadde in una profonda depressione e solo durante la convalescenza scriver\u00e0 la trama di quello che diventer\u00e0 poi \"Persona\", che inaugurer\u00e0 una serie di film dove saranno in primo piano fantasmi e incubi.\nLa tetralogia di F\u00e5r\u00f6.\nIl primo di questa serie, denominata la \"tetralogia di F\u00e5r\u00f6\", sar\u00e0, appunto, \"Persona\" (1966), che sigler\u00e0 il distacco di Bergman dal Teatro Reale e il suo ritiro nell'isola di F\u00e5r\u00f6, che aveva acquistato e dove abiter\u00e0 fino alla sua morte. Dir\u00e0 a J\u00f6rn Donner nell'intervista \"Come in uno specchio\": \"capitai in questo paesaggio di F\u00e5r\u00f6, con la sua assenza di colori, la sua durezza e le sue proporzioni straordinariamente ricercate e precise, dove si ha l'impressione di entrare in un mondo che \u00e8 esterno, e del quale non siamo che una minuscola particella, come gli animali e le piante. Come sia accaduto non lo so, ma qui ho messo le radici e ora credo che la mia vita abbia nuovamente delle radici\".\nDopo \"Persona\", Bergman accett\u00f2 di collaborare a un film in otto episodi dal titolo \"Stimulantia\", realizzato da un gruppo di registi giovani, come Richard Donner, e meno giovani, come Gustaf Molander, che si proponeva di individuare le cose pi\u00f9 stimolanti della vita. Per Bergman scelse come argomento della sua opera \"il bambino\" e intitol\u00f2 il suo episodio \"Daniel\" dedicandolo al figlio nato dalla sua unione con la pianista K\u00e4bi Laretei.\nNel 1966 riprese in mano il manoscritto che aveva abbozzato nell'estate del 1965, \"I mangiatori d'uomini\", e da esso, dopo averlo rimaneggiato, nacque il semi-horror \"L'ora del lupo\" (1968).\nIl regista aveva intanto trasformato l'isola di F\u00e5r\u00f6 in una Cinecitt\u00e0 e l\u00ec realizz\u00f2 interamente il film sulla guerra \"La vergogna\" (1967), opera piuttosto contrastata e che ebbe contestazioni e polemiche, perch\u00e9 secondo alcuni critici assumeva, a proposito della guerra in Vietnam, una posizione qualunquista.\nNel 1968 Bergman realizz\u00f2 il film \"Passione\", ultimo diretto per la Svensk Filmindustri prima di mettersi in proprio, proiettato per la prima volta il 10 ottobre del 1969.\nL'incontro con la televisione.\nNel marzo del 1969, avvenne il suo primo incontro con la televisione, con il breve film in bianco e nero intitolato \"Il rito\", che present\u00f2 egli stesso alle emittenti televisive di Svezia, Norvegia, Finlandia e Danimarca.\nGli anni settanta.\nNel 1969, Bergman realizz\u00f2 un documentario di forte impegno sociale per la televisione svedese, intitolato \"F\u00e5r\u00f6dokument\", che venne proiettato per la prima volta il 10 novembre 1970, dedicato alla sua isola F\u00e5r\u00f6 dove protagonista \u00e8 la gente del luogo, alla quale viene dato spazio per esporre i propri problemi e rivendicare i suoi diritti.\nNel 1970, quasi come per contrasto all'opera impegnata appena terminata, Bergman realizz\u00f2 un film, che si riveler\u00e0 essere tra i pi\u00f9 superficiali, dal titolo \"L'adultera\". La pellicola si riveler\u00e0 un grande insuccesso, trascinando nuovamente il regista in difficolt\u00e0 economiche, dalle quali riuscir\u00e0 a risollevarsi nel 1972 grazie all'inaspettato successo mondiale di \"Sussurri e grida\", film ricco di valori formali e sostanziali che ottenne numerosi premi.\nI film e la televisione.\nL'anno seguente girer\u00e0 \"Scene da un matrimonio\", nato come serie a episodi per la televisione e trasformato poi in un film di quasi tre ore, premiato dall'associazione dei critici americani come miglior film del 1973.\nSeguir\u00e0 poi il film televisivo \"Misantropen\" nel 1974, ispirato all'opera di Moli\u00e8re e la realizzazione di un film-opera intitolato \"Il flauto magico\", dove finalmente poteva realizzare il sogno di venticinque anni prima. Si trovava infatti a quei tempi a Malm\u00f6 e avrebbe voluto dirigere \"Il flauto magico\", ma non aveva osato per il timore di non possedere gli attori adatti e la maturit\u00e0 necessaria. Ora, grazie al rapporto con la televisione, egli poteva parlare di Mozart che, insieme a Chopin e a Wagner, era uno dei suoi compositori pi\u00f9 amati e presenti, con la loro musica, in tanti dei suoi film. Il film fu lodato dai critici cinematografici e ancor pi\u00f9 dai musicofili. Il cinefilo G. Legrand scriver\u00e0 su \"Positif\": \"pi\u00f9 intelligente, pi\u00f9 agile, il ritmo dell'illustrazione della musica non \u00e8 meno strettamente collegato alla musica, che anzi esso la raddoppia, la rende anche pi\u00f9 esplicita, senza mai sostituirvisi\". Nel 1976 Bergman realizz\u00f2, quasi come appendice a \"Il flauto magico\", ancora una breve opera televisiva anch'essa di notevole valore, dal titolo \"Il ballo delle ingrate\", del quale non si pu\u00f2 parlare come di un vero e proprio balletto ma a un'azione mimata in musica.\nIl dramma psicologico \"L'immagine allo specchio\", sempre del 1976, nacque anch'esso come film televisivo articolato in quattro episodi di cinquanta minuti ciascuno, trasformato in un film della durata di 135 minuti, che venne presentato al Festival di Cannes. Si tratta di un'opera che lo stesso Bergman giudicher\u00e0 nella sua autobiografia non tra i migliori affermando: \"la stanchezza artistica sogghignava sotto la tela sottile\".\nUn periodo di profonda crisi e di intenso lavoro.\nNel 1976 Bergman possedeva la sua casa cinematografica, la Cinematograph, che aveva sede in un bel palazzo di Stoccolma, era appena terminata la sceneggiatura del film \"L'immagine allo specchio\", gli appoggi erano notevoli, i contatti presi con i produttori statunitense erano stati utili, Dino De Laurentiis aveva accettato di produrre la sceneggiatura del film \"L'uovo del serpente\" e l'ultimo matrimonio con Ingrid von Rosen sembrava solido: niente poteva far immaginare la tempesta che stava per arrivare.\nIl 30 gennaio, mentre al teatro \"Dramaten\" si svolgevano le prove di \"Danza di morte\" di Strindberg, arrivarono all'improvviso due poliziotti, che condussero Bergman al centro di polizia in quanto indagato per frode fiscale. Le peripezie legali impegnarono il regista ben nove anni, anche se si risolsero con il pagamento di una somma non esagerata: 180.000 corone. Ma i giornali divulgarono con insistenza la notizia e Bergman, che era stato costretto a trasferirsi con la moglie nell'appartamento a Grev Turegatan, fu colto da una forte crisi depressiva che lo tenne rinchiuso per tre mesi nel reparto psichiatrico di Karolinska.\nNel marzo del 1977 pot\u00e9 ritornare a F\u00e5r\u00f6 ma, non ancora libero dalle sue angosce, si butt\u00f2 intensamente nel lavoro e in questo periodo nacque il soggetto di \"Sinfonia d'autunno\" con il titolo provvisorio di \"Madre, Figlia e Madre\". Ma a fine ottobre, sempre assillato dalla burocrazia, decise di allontanarsi dalla Svezia e, dopo aver depositato i suoi averi su un conto bloccato si rec\u00f2 insieme alla moglie prima a Parigi e in seguito a Copenaghen, decidendo nel frattempo che \"L'uovo del serpente\" sarebbe stato girato negli studi della \"Bavaria Film\" a Monaco di Baviera. Trascorse l'estate a Los Angeles con una puntata a Francoforte per ritirare il Premio Goethe, una nostalgica visita a F\u00e5r\u00f6 e ancora a Monaco, il 28 ottobre 1977, per assistere alla prima del film.\nNel 1978, dopo il film tedesco \"L'uovo del serpente\", Bergman, che nel frattempo aveva risolto i suoi problemi con il fisco, realizz\u00f2 un film norvegese, \"Sinfonia d'autunno\", che segn\u00f2 l'incontro con Ingrid Bergman, che non recitava nei Paesi scandinavi dal 1940, fatta eccezione per l'episodio di \"Stimulantia\" diretto da Gustaf Molander.\nAncora con attori tedeschi, tra il 1979 e il 1980 il regista realizz\u00f2, nei Bavaria Filmstudios, \"Un mondo di marionette\": possedeva ancora uno studio a Monaco e aveva contatti con la Repubblica federale. Il film segna il ritorno al bianco e nero, al quale Bergman era molto affezionato, ma non ebbe un buon successo di critica, a cominciare da quella tedesca.\nNel 1979, quasi a voler monitorare i mutamenti avvenuti nel sostrato socio-economico dell'isola, a dieci anni esatti di distanza dal primo, Bergman realizz\u00f2 un altro documentario dedicato a F\u00e5r\u00f6, ancora intitolato \"F\u00e5r\u00f6dokument\".\nGli anni ottanta.\nAl ritorno dalla Germania si ritirer\u00e0 sull'isola di F\u00e5r\u00f6 e nel 1982 realizzer\u00e0 quello che doveva essere, nelle sue intenzioni, il suo ultimo film e pertanto un congedo al cinema, \"Fanny e Alexander\", ritratto di Uppsala, la sua citt\u00e0 natale, tra il 1907 e il 1909. I personaggi sono una sessantina, e al centro della storia, un pastore protestante elegantissimo e perfido, proprio come il padre del regista. Il film doveva durare sei ore, ma la durata fu bocciata in sede di censura, cos\u00ec la versione per la televisione durer\u00e0 cinque ore, quella per il cinema tre ore.\nNacque un capolavoro con elementi fortemente autobiografici e, come scrive Giovanni Grazzini:\"un riassunto di quarant'anni di cinema\". Dopo il successo di \"Fanny e Alexander\" Bergman, negli anni seguenti, a dimostrazione che il suo congedo dal cinema non era stato definitivo, realizz\u00f2 nel 1983 il parapsicologico \"Dopo la prova\", nato per la televisione, ma presentato in seguito a Cannes e distribuito dapprima come un normale film e poi in videocassetta.\nNel 1986 diresse ancora il teorico \"Il segno\", che denota l'ancor grande attivit\u00e0 artistica del regista, malgrado l'et\u00e0 avanzata.\nPur non girando pi\u00f9 film, Bergman non cess\u00f2 l'attivit\u00e0 e si occup\u00f2 ancora di lavori televisivi come, nel 1986, il cortometraggio \"Il volto di Karin\" dedicato alla madre e continu\u00f2 a dedicarsi al teatro. Sempre nel 1986 venne invitato in televisione per realizzare una lunga intervista di 57 minuti, nella quale raccontava i tempi e i metodi della lavorazione del film \"Fanny e Alexander\"; l'intervista fu proposta per il pubblico nazionale.\nDal 1988 al 1992 continu\u00f2 l'attivit\u00e0 teatrale e televisiva in maniera meno intensa ma ugualmente produttiva, che avr\u00e0 poi termine con il quarantaquattresimo lungometraggio intitolato \"Vanit\u00e0 e affanni\" dove verranno adottate per la prima volta tecniche digitali.\nGli anni novanta e la televisione.\nLasciato il cinema per dedicarsi al teatro, Bergman tuttavia scrisse nel 1991 le sceneggiature di \"Con le migliori intenzioni\", una produzione televisiva di sei ore, adattata poi allo schermo in due ore e quaranta con la direzione di Bille August, il regista danese che aveva vinto nel 1989 l'Oscar per il miglior film straniero con \"Pelle alla conquista del mondo\". Dal film venne tratto il libro intitolato \"La buona volont\u00e0\" che porta in calce la firma di Bergman.\nNell'aprile del 1991 port\u00f2 in Italia un'opera scritta dal giapponese Yukio Mishima, \"Madame de Sade\", che venne rappresentata a Parma al \"Festival dell'attore\". Nello stesso mese venne rappresentato nel piccolo teatrino all'ultimo piano del \"Dramaten di Stoccolma\" la sua regia di Peer Gynt di Ibsen con l'interpretazione di Bibi Andersson e in giugno Bergman diresse \"Le baccanti\" di Euripide, con la musica di Daniel B\u00f6rtz, all'\"Opera di Stoccolma\" che ottenne un grande consenso di pubblico.\nSempre nel 1991 si occup\u00f2 della sceneggiatura del film \"Il figlio della domenica\" diretto dal figlio Daniel, che tratta di un episodio della fanciullezza di Bergman, in particolare delle passeggiate che faceva in bicicletta con il padre, raccontato nell'autobiografia \"Lanterna magica\".\nTra il 1992 e il 1994 produsse una serie sfortunata di film televisivi: \"Markisinnan De Sade\" (1992), \"Backanterna\" (1993) e \"Sista Skriket\" (1994). Nel 1995 divenne membro onorario dell'Unione dei Teatri d'Europa.\nNel 1996 collabor\u00f2 al film \"Conversazioni private\" con la regia di Liv Ullmann e nel 1997 decise di ritornare dietro la macchina da presa realizzando, per la televisione svedese, \"Vanit\u00e0 e affanni\", splendido film ambientato nel 1925 nell'ospedale psichiatrico in cui fu rinchiuso nel 1977: la storia \u00e8 quella di un uomo che vuole fare il primo film della storia del cinema, e nonostante la pellicola si guasti, decide di recitarlo come in teatro.\nIn quello stesso anno, in polemica con i critici cinematografici, egli rifiut\u00f2 di ritirare il premio alla carriera conferitogli a Cannes. Nel 1999 regal\u00f2 a Liv Ullmann la nuova sceneggiatura per il film \"L'infedele\" e present\u00f2 in teatro \"I cineasti\", sul tema dell'alcolismo.\nGli ultimi anni.\nNel 2000 gir\u00f2 per la televisione \"Bildmakarna\", che racconta di come Victor Sj\u00f6str\u00f6m, il grande regista svedese, nel 1921 gir\u00f2 uno dei suoi film pi\u00f9 famosi: \"Il carretto fantasma\". Prosegu\u00ec la sua attivit\u00e0 teatrale, regalando per le scene e per lo schermo una edizione de \"Il flauto magico\" mozartiano, unica nella sua forte visionaria fascinazione, pur senza lasciare la macchina da presa.\nNel 2002 pubblic\u00f2 il volume \"Immagini\", con molte fotografie riguardanti la sua infanzia. Nel 2003 gir\u00f2 \"Sarabanda\", il seguito di \"Scene da un matrimonio\", che con altre quattro reti europee venne cofinanziato dalla Rai e che fu girato con tecniche digitali. Sul set Bergman disse: \"questo \u00e8 il mio ultimo film\".\nIl 20 gennaio 2005 ricevette il Premio Federico Fellini - che aspira a diventare il \"Premio Nobel del cinema\" - per l'eccellenza della sua produzione artistica cinematografica. Il 30 luglio 2007, all'et\u00e0 di ottantanove anni, mor\u00ec nella sua casa di F\u00e5r\u00f6, isola svedese del mar Baltico, lo stesso giorno della scomparsa del regista italiano Michelangelo Antonioni.\nVita sentimentale.\nBergman ebbe una vita sentimentale molto intensa: nel corso della sua vita si spos\u00f2 cinque volte ed ebbe nove figli. Nel 1943 spos\u00f2 Else Fischer, ballerina e coreografa che gli dar\u00e0 una figlia, la futura scrittrice Lena. Nel 1944, durante la lavorazione del film \"Spasimo\", la moglie e la figlia si ammalarono di tisi e furono ricoverate in due diversi sanatori; Bergman, per sostenere le spese, si adatt\u00f2 a redigere manoscritti per la societ\u00e0 cinematografica per cui lavorava. In quel periodo conobbe Ellen Lundstr\u00f6m, anche lei ballerina e coreografa, con la quale avvi\u00f2 una relazione; quando lei rimase incinta, decise di divorziare per sposarla. Da Ellen ebbe quattro figli.\nNel 1946 Bergman ed Ellen andarono a vivere a G\u00f6teborg. Durante l'estate del 1949, mentre stava girando gli esterni a Helsingborg di \"Verso la gioia\", il regista conobbe la giornalista Gun Hagberg, \"una ragazza dieci e lode, bella, alta, sportiva, intensi occhi blu, riso aperto, disponibile, fiera, integra, piena di forza femminile\", con la quale inizi\u00f2 una relazione che continu\u00f2 al ritorno in sede. Nel 1950 ottenne il divorzio da Ellen; nel frattempo Gun era rimasta incinta ed era andata ad abitare da lui. Bergman si trov\u00f2 cos\u00ec a dover mantenere due mogli e cinque figli. Si adatt\u00f2 a produrre sceneggiature per conto di altri e a realizzare dei cortometraggi pubblicitari. Nel 1951 spos\u00f2 Gun Grut, che divent\u00f2 cos\u00ec la sua terza moglie. Verso la fine degli anni cinquanta conobbe la pianista K\u00e4bi Laretei, che nel 1959 divenne la sua quarta moglie.\nNel 1964 si innamor\u00f2 dell'attrice Liv Ullmann: dalla loro relazione nacque nel 1966 una figlia, Linn Ullmann. Bergman lasci\u00f2 la moglie e and\u00f2 a vivere con Liv e la figlia, finch\u00e9 nel 1969 divorzi\u00f2 da K\u00e4bi Laretei. Il regista nel 1971 spos\u00f2 Ingrid Karlebo von Rosen. Dal 1976 Bergman prese la residenza all'estero per non avere problemi con il fisco svedese.\nNel 1995 la moglie Ingrid mor\u00ec: fu per Bergman un duro colpo. Il dolore per la perdita lo fece cadere in uno stato di depressione; il regista, che nel frattempo era tornato a vivere in patria, si ritir\u00f2 nell'isoletta di F\u00e5r\u00f6, nel Mar Baltico, dove condusse una vita solitaria fino alla morte. Trov\u00f2 parziale conforto dal fatto che tutti i suoi figli erano diventati attori, quasi tutti teatrali. Oltre a Liv Ullmann, le attrici con cui Bergman condivise la sua vita furono Harriet Andersson, Bibi Andersson e Ingrid Thulin.\nStile e convinzioni religiose.\nIngmar Bergman ha coniugato in maniera unica l'interrogarsi sui temi universali dell'esistenza umana con l'utilizzo delle tecniche del linguaggio cinematografico: se, da un lato, ha innalzato le sue sceneggiature alla profondit\u00e0 di un testo letterario, dall'altro la forza figurativa dei suoi film \u00e8 paragonabile a quella dei migliori autori della settima arte. Un esempio di questo straordinario connubio \u00e8 uno dei suoi film pi\u00f9 famosi, \"Il settimo sigillo\": i dialoghi tra i personaggi possiedono l'intensit\u00e0 di una rappresentazione teatrale; nello stesso tempo, il film \u00e8 preso da esempio dalle scuole di regia come modello per lo studio delle relazioni che sovrintendono la composizione dell'immagine.\nGeneralmente Bergman scriveva le sue sceneggiature, riflettendo su di esse per mesi o anni prima di iniziare la stesura definitiva.\nI suoi primi film sono strutturati con attenzione, e sono o basati su suoi testi teatrali o scritti in collaborazione con altri autori.\nBergman scelse di essere mite nelle relazioni con gli attori, riteneva infatti di avere una grande responsabilit\u00e0 verso loro, li vedeva come collaboratori spesso in una vulnerabile posizione psicologica. Ingmar Bergman era ateo: \u201cateo cristiano\u201d lo defin\u00ec Sergio Trasatti, autore del \u201cCastoro\u201d dedicato al regista, che riport\u00f2 tale definizione nel numero 2/2011 del mensile Cult Frame."}
{"id": "27073", "revid": "1697031", "url": "https://it.wikipedia.org/wiki?curid=27073", "title": "Tavola degli integrali indefiniti di funzioni trigonometriche", "text": "Questa pagina contiene una tavola di integrali indefiniti di funzioni trigonometriche. \nIn questa pagina si assume che \"c\" sia una costante diversa da 0."}
{"id": "27075", "revid": "212348", "url": "https://it.wikipedia.org/wiki?curid=27075", "title": "Tavola degli integrali indefiniti di funzioni iperboliche", "text": "Questa pagina contiene una tavola di integrali indefiniti di funzioni iperboliche. Per altri integrali vedi Integrale \u00a7 Tavole di integrali."}
{"id": "27076", "revid": "1516566", "url": "https://it.wikipedia.org/wiki?curid=27076", "title": "Tolentino", "text": "Tolentino \u00e8 un comune italiano di abitanti della provincia di Macerata nelle Marche.\nGeografia fisica.\nTerritorio.\nSi trova in una posizione geografica territorialmente favorevole ed ha sempre ospitato insediamenti abitativi assumendo nei secoli un ruolo storico, culturale ed economico importante come cerniera tra la costa e la zona montana: le prime testimonianze di vita nel territorio del comune risalgono infatti al paleolitico inferiore fino alla civilt\u00e0 picena. La citt\u00e0 di Tolentino si trova al centro della vallata del Chienti, a 60\u00a0km con l'innesto della Flaminia in direzione ovest (Roma) e a 40\u00a0km con l'innesto dell'Autostrada Bologna-Taranto (A14). Per questo motivo e per una fitta rete viaria, fra cui la SS 77 e la superstrada parallela, rappresenta uno snodo di un certo rilievo grazie al quale sono facilmente raggiungibili le localit\u00e0 sciistiche dei monti Sibillini per il soggiorno montano e le localit\u00e0 balneari della costa.\nStoria.\nAntichit\u00e0.\nNumerose tombe risalenti all'VIII e IV secolo a.C. e il ritrovamento nel 1884 del famoso Ciottolo di Tolentino (che rappresenta la figura di donna nuda con testa zoomorfa), attesterebbero la presenza di un fiorente insediamento di piceni sul luogo dell'attuale Tolentino. I Piceni sarebbero giunti nella vallata del Chienti secondo la leggenda con la \"primavera sacra\", per cui alcuni giovani migrarono dalla Sabina oltre l'Appennino per trovare nuove terre nelle quali stabilirsi. Ma altri studi hanno portato all'ipotesi dell'insediamento di genti transadriatiche che si sarebbero spinte considerevolmente nell'interno. Queste teorie non trovano ancora la soluzione definitiva del problema aperto sull'origine di Tolentino, anzi lo accrescono per la conseguente e non improbabile distinzione tra Piceni e Picentes, questi ultimi ascritti pi\u00f9 tardi dai Romani alla trib\u00f9 Velina. Lo stesso nome di Tolentino trova discordi gli studiosi sulla sua radice: da quella che lo fa derivare dal greco \"th\u00f2los\" (cumulo, in riferimento alla collina alluvionale dove la citt\u00e0 sorge), a quella pi\u00f9 recente che lo ritiene derivato dalla radice \"Tul\" con il significato di \"limite\" o, per meglio dire, \"definitivo confine\".\nDel periodo romano mancano per Tolentino citazioni specifiche da parte degli storici. Dalle iscrizioni delle lapidi pervenute e come riportato da Plinio il Vecchio nel suo \"Naturalis Historia\", si sa che \"Tolentinum\", compresa nella regio V Picenum, fu forse colonia e di certo Municipio romano. Purtroppo quasi ogni rudere dell'epoca romana \u00e8 andato perduto per il sovrapporsi continuo di nuovi edifici, ad eccezione dei resti di una costruzione termale sotto la sede comunale. Una non dubbia testimonianza della situazione della citt\u00e0, sia pure al limite del periodo romano, per\u00f2 proviene dalla figura di Flavio Giulio Catervio, prefetto del pretorio, ritiratosi a Tolentino verso la fine del IV secolo, del quale si conservano il magnifico sarcofago e quanto rimane del relativo panteum. Secondo la tradizione a Flavio Giulio Catervio si deve la conversione al Cristianesimo dei tolentinati, i quali lo proclameranno loro protettore con il nome contratto di San Catervo e presso il suo sepolcro costruiranno una chiesa retta da un vescovo, come si desume dagli atti dei Concili Romani dal 487 al 502, sottoscritti appunto dal vescovo tolentinate.\nDopo il crollo dell'Impero Romano, le Marche e Tolentino furono soggette alle invasioni barbariche. Cos\u00ec la maggior parte degli abitanti delle citt\u00e0 si rifugiarono sulle alture, abbandonandole. Tolentino non sub\u00ec la sorte comune delle altre citt\u00e0 della vallata del Chienti, abbandonate e distrutte, ma continu\u00f2 a sussistere, sia pure in limiti ristretti e con un numero esiguo di abitanti, in quanto il Panteum triabsidato del prefetto Catervio, divenuto luogo di culto e affiancato dalla fondazione monastica della cella Sanctae Mariae trov\u00f2, secondo le usanze barbariche, il dovuto rispetto da parte degli invasori.\nMedioevo.\nNel 1166, dietro intervento dei figli del marchese d'Ancona, la citt\u00e0 assume i caratteri di organismo comunale liberandosi facilmente dal dominio indiretto del monastero del Ss. Salvatore di Rieti a cui era sottoposta dal 1099. Tolentino diventa cos\u00ec un potente comune annettendosi borghi e castelli vicini come Belforte del Chienti e Urbisaglia. La citt\u00e0 si arricchisce di chiese e conventi, si cinge di una cinta muraria, che in parte si \u00e8 conservata e d\u00e0 vita ad un'economia fiorente, fondata su vari opifici (concerie, mulini, lavorazioni tessili). La prosperit\u00e0 raggiunta tra il XII e il XIV secolo causa numerose divergenze e scontri con comuni limitrofi. Come le altre citt\u00e0 d'Italia nel XIV secolo Tolentino \u00e8 logorata dagli scontri tra guelfi e ghibellini e dai tentativi della famiglia Accoramboni di farsi signori del comune, che non riusciranno mai nel loro intento trovando l'opposizione dell'intera comunit\u00e0. Tuttavia Tolentino continua a rimanere un attivissimo comune sia sul piano economico che quello politico e artistico. Dopo aver debellato un nuovo tentativo nel 1342 della famiglia degli Accoramboni di farsi Signori del comune, nel 1353 Tolentino aderisce definitivamente alla lega ghibellina capeggiata dal vescovo Visconti, ma nominato il cardinale Egidio Albornoz come rettore della Marca d'Ancona, il cardinale restaura il potere papale e emana le \"Costituzioni Egidiane \" documenti in cui vi sono incluse tutte la citt\u00e0 ghibelline della Marca da riportare all'ordine. Tolentino inclusa nelle \"citt\u00e0 medie\" viene posta sotto il comando indiretto di Rodolfo Varano, capitano delle truppe pontificie. Questo dominio indiretto dei Varano, malamente sopportata dal popolo della citt\u00e0, termin\u00f2 nel 1434 con l'uccisione di Berardo Varano. Nel 1445 il papa Eugenio IV assoggetter\u00e0 il comune direttamente alla Chiesa.\nEt\u00e0 moderna.\nDopo la caduta dei Da Varano, la Chiesa ordin\u00f2 che la citt\u00e0, non ancora del tutto sottomessa, fosse occupata da Piercivalle Doria comandante delle truppe degli Sforza, ma anch'egli venne cacciato con una strenua battaglia. Tuttavia, la citt\u00e0 non si riprese pi\u00f9 e si apr\u00ec un periodo oscuro dettato dalla sete di potere che provoc\u00f2 delitti, inganni e vendette. Solo nel 1585 papa Sisto V intervenne personalmente a risolvere le ormai tristemente famose vicende tolentinati, ed elev\u00f2 in quello stesso anno Tolentino al grado di citt\u00e0 e diocesi; le famiglie nobili della citt\u00e0, per ringraziamento al papa della pacificazione, eressero fuori delle mura la Chiesa Della Pace, tuttora esistente.\nEt\u00e0 contemporanea.\nNel 1797 viene stipulato il Trattato di Tolentino tra Napoleone Bonaparte e Pio VI con il quale la Chiesa dovette accettare dure imposizioni economiche e la cessione delle Legazioni di Forl\u00ec, Ravenna, Bologna e Ferrara. Nel 1815 si combatt\u00e9 nelle vicinanze della citt\u00e0 la battaglia di Tolentino, tra Gioacchino Murat e l'esercito austriaco, da cui Murat usc\u00ec sconfitto.\nNel 1857, in contemporanea con molte citt\u00e0 italiane, a Tolentino cominci\u00f2 a diffondersi la Societ\u00e0 nazionale. Gi\u00e0 in questo periodo, la citt\u00e0 diede segni di volersi unificare al Regno Sabaudo. A Tolentino, Domenico Ciardoni era corrispondente di Massimo d'Azeglio e della Societ\u00e0 nazionale. Nel 1859 diversi furono i volontari inviati in aiuto alle truppe piemontesi impegnate nella guerra contro l\u2019Austria. Quando nel 1860 Enrico Cialdini entr\u00f2 nelle Marche alla guida delle truppe piemontesi, Ciardoni aveva gi\u00e0 arruolato diversi uomini nel Corpo dei Cacciatori delle Marche per combattere durante l\u2019occupazione del territorio di Ascoli. Nelle schiere dei volontari per i Cacciatori delle Marche era presente Euclide Cagnaroni che, presso Grottammare, fece prigioniero un corpo di truppe pontificie. Lo stesso Domenico Ciardoni invi\u00f2 al comitato riminese, in data 17 maggio 1860, una lettera in cui evidenziava il bisogno di ulteriore supporto:\u00ab\"Ricevuta la vostra in data oggi stesso che domani verr\u00e0 comunicata all\u2019ordine. In evasione intanto della medesima debbo dirvi: 1) che il paese \u00e8 risoluto e pronto ad eseguire tutto ci\u00f2 che verr\u00e0 ordinato. 2) I mezzi che qui necessitano in primo luogo sono 38 o 40 fucili con le loro rispettive abbondanti munizioni e capsule ecc.; in secondo luogo, una scorta di circa 70 o 80 scudi per l\u2019evenienze possibili. 3) Il numero degl\u2019individui sul quale possasi definitivamente contare \u00e8 di 29; a questi per\u00f2 con tutta probabilit\u00e0 si possono unire altri 20 circa. 4) Al presente articolo si risponde che, essendo la forza politica la sola che guarnisce il paese, ed essendo questa costituita di circa 20 individui soltanto, con ogni certezza di buon esito si pu\u00f2 affrontare e disfare; se per\u00f2 la superiorit\u00e0 creder\u00e0 opportuno disporre diversamente, se ne attender\u00e0 e se ne eseguir\u00e0 puntualmente l\u2019ordine. 5) L\u2019opinione del paese in generale \u00e8 buona, ed il movimento, ben ordinato, porterebbe seco buon numero di seguaci, i quali bench\u00e9 ora incerti ed indifferenti invidiano le altre province non pi\u00f9 soggette ma libere. Si ricorda che le istruzioni ed ordini siano dati a tempo, e con tutta precisione a scanso di ogni inconveniente. Nota: fra le armi richieste all\u2019articolo due necessita ancora un 6 od 8 paia di pistole\"\u00bbA seguito dell\u2019occupazione piemontese delle Marche, l\u2019allora Gonfaloniere Domenico Silverj \u2013 titolo equivalente a quello di Primo cittadino \u2013 viene confermato Sindaco di Tolentino del nuovo Regno d\u2019Italia.\nNegli ultimi decenni del secolo ebbe inizio per la citt\u00e0 un decisivo decollo industriale e le sorti di Tolentino si legarono a quelle nazionali, dal primo conflitto mondiale all'avvento del fascismo, dalla seconda guerra mondiale al breve ma doloroso periodo della Resistenza, in cui la citt\u00e0 pag\u00f2 un alto prezzo in vite umane e sacrifici e fu per questo motivo che Tolentino figura tre le citt\u00e0 decorate al valor militare per la guerra di Liberazione, insignita nel 1994 della Medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale.\nSub\u00ec numerosi danni ed alcuni crolli, fortunatamente senza vittime, dopo le scosse del 24 agosto, del 26 e del 30 ottobre del terremoto del Centro Italia del 2016.\nSimboli.\nLa prima testimonianza relativa al vessillo del Comune di Tolentino risale ad una pagina del \"Libro dei Consigli\" del 15 settembre 1451 in cui si parla di un'insegna in parte rossa e in parte bianca, nella stessa pagina si parla anche di sigilli riportanti le armi del Comune (che per\u00f2 non vengono descritti).\nLe prime attestazione del vessillo comunale, \"di rosso alla fascia d'argento\", risalgono al XIV secolo.\nLo stemma attualmente in uso, concesso con decreto del Capo del governo del 23 aprile 1942, si blasona:\nLa concessione originale comprendeva anche il Capo del Littorio.\nIl gonfalone, concesso con lo stesso decreto, ha la seguente descrizione:\nOnorificenze.\nTolentino \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nCultura.\nTolentino \u00e8 sede del Museo internazionale dell'umorismo nell'arte (MIUMOR); fondato nel 1970 come Museo della Caricatura, promuove la Biennale internazionale dell'umorismo nell'arte (BIUMOR), manifestazione internazionale a cui partecipano artisti e vignettisti satirici da tutto il mondo.\nCentro di grande interesse religioso ed artistico \u00e8 la Basilica di San Nicola da Tolentino, con annesso convento agostiniano, e la Biblioteca Egidiana, le cui origini risalgono al 1358 ed il cui archivio \u00e8 stato riconosciuto di pubblica utilit\u00e0 e notevole interesse storico.\nPresso il Palazzo Parisani-Bezzi si trova il Museo Napoleonico, che conserva gli ambienti in cui fu firmato il Trattato di Tolentino del 1797. La Biblioteca Filelfica, che prende il nome dall'umanista Francesco Filelfo, fu fondata nella prima met\u00e0 del XIX secolo e custodisce fra le altre cose i manoscritti di Nicola Vaccaj.\nTolentino possiede anche un pregevole teatro storico, sede della prestigiosa Compagnia della Rancia diretta dal regista Saverio Marconi: il Teatro Nicola Vaccaj, intitolato al musicista e compositore tolentinate Nicola Vaccaj. Colpito il 29 luglio 2008 da un incendio durante i lavori di ristrutturazione del tetto, nei 10 anni successivi il teatro viene restaurato e nuovamente inaugurato il 10 settembre 2018.\nIl Palazzo Sangallo ospita il \"Centro Teatrale Sangallo\", la Scuola di Recitazione fondata da Saverio Marconi nel 1980.\nDal 2010 in citt\u00e0 opera l'Istituto di Formazione Cinematografica \"OffiCineMatt\u00f2li\", gestito dall'omonima associazione intitolata al regista tolentinate Mario Mattoli.\nPresso il Castello della Rancia ha sede il Museo civico archeologico \"Aristide Gentiloni Silverj\", che conserva le testimonianze preistoriche, picene e romane del territorio. La stessa struttura, nel corso dell'anno, ospita inoltre eventi, convegni e mostre tematiche. Inoltre dal 1996 intorno al castello si svolge la rievocazione della storica Battaglia di Tolentino del 1815, a cura dell'Associazione \"Tolentino 815\", evento a cui partecipano gruppi di rievocatori provenienti da tutta Italia e da diverse parti d'Europa.\nAltro polo culturale cittadino di notevole importanza, situato lungo il corso principale, \u00e8 il Politeama: una struttura polifunzionale con pi\u00f9 spazi utilizzabili come cinema, teatro, sale conferenza, scuola di danza, sale di musica, laboratori ed altre attivit\u00e0, e dotata inoltre di caffetteria. Nato nel 1927 come Politeama Piceno e costruito da un'associazione di filantropi cittadini capitanati da Nazareno Gabrielli, \u00e8 stato attivo fino al 1991 e poi lasciato in stato di semi-abbandono; nel 2014 la Fondazione Franco Moschini lo rileva e lo ristruttura completamente adeguandolo alle esigenze moderne, e dal 2017 \u00e8 tornato in piena attivit\u00e0.\nDi rilievo anche l'attivit\u00e0 musicale cittadina. Nel 1980 si costituisce il Coro Polifonico \"Citt\u00e0 di Tolentino\", che dal 1984 organizza l'omonimo Festival di Musica Corale che ogni anno vanta importanti partecipazioni italiane e straniere. Negli anni la formazione ha collaborato anche con la RAI per produzioni televisive, ed ha pubblicato diverse registrazioni.\nStorica la presenza di un corpo bandistico, del quale esistono tracce documentali fin dal 1830. L'attuale corpo, intitolato a Nazareno Gabrielli, \u00e8 attivo dal 1983 e gestisce anche attivit\u00e0 di formazione musicale. Nel 1994 la banda si costituisce in associazione e da' vita anche al Concerto di Fiati \"Giuseppe Verdi\", formazione parallela che include musicisti anche dei Comuni vicini.\nNel 2017 si costituisce l'associazione \"Tolentino Jazz\", che si mostra fin da subito molto attiva organizzando l'annuale ed omonimo festival presso il Castello della Rancia, nonch\u00e9 ulteriori concerti ed eventi presso il Politeama con importanti artisti di livello nazionale ed internazionale.\nIstruzione.\nOltre alle scuole dell'obbligo, a Tolentino opera l'Istituto di Istruzione Superiore (IIS) \"Francesco Filelfo\": nato nei primi anni '90 dall'accorpamento del Liceo Classico \"Francesco Filelfo\" e del Liceo Scientifico \"Leonardo Da Vinci\", successivamente incorpora anche l'Istituto Tecnico Commerciale \u201cLuigi Einaudi\u201d e, dal 2011, include anche il neoistituito Liceo Coreutico (unico nelle Marche). Nel Comune \u00e8 inoltre presente una sede coordinata dell'Istituto Professionale per l\u2019Industria e l\u2019Artigianato \u201cRenzo Frau\u201d, che offre i corsi quinquennali di Meccanica e di Moda.\nDal 1980 \u00e8 attivo nel Comune l'Istituto Musicale \"Nicola Vaccaj\", i cui corsi seguono i programmi didattici del Conservatorio Statale di Musica \u201cG. Rossini\" di Pesaro con cui \u00e8 stata stipulata una convenzione dall\u2019anno scolastico 2009/2010, o vengono adattati alle richieste di quegli allievi che vogliono fare musica per proprio piacere personale.\nMedia.\nAttiva nei media fin dagli anni '70 con le prime radio private, a Tolentino operano attualmente la storica emittente radiofonica \"Multiradio\" (che pubblica anche il mensile gratuito \"Multiradio Press News\"), e l'emittente televisiva \"Video Tolentino\" che offre un'importante copertura di notizie ed approfondimenti a carattere locale.\nGeografia antropica.\nFrazioni.\nAbbadia di Fiastra, Acquasalata, Ancaiano, Asinina, Bura, Calcavenaccio, Casa di Cristo, Casone, Cisterna, Collina, Colmaggiore, Divina Pastora, Fontajello, Fontebigoncio, Le Grazie, Maest\u00e0, Massaccio, Pace, Parruccia, Paterno, Pianarucci, Pianciano, Pianibianchi, Portanova, Rambona, Rancia, Regnano, Ributino, Riolante, Rofanello, Rosciano, Rotondo, Salcito, San Bartolomeo, San Diego, San Giovanni, San Giuseppe, San Martino, San Rocco, Santa Croce, Santa Lucia, Sant'Andrea, Sant'Angelo, Santissimo Redentore, Troiano, Vaglie, Vicigliano.\nEconomia.\nLa percentuale degli addetti nel settore industriale, artigianale e dei servizi \u00e8 pi\u00f9 elevata rispetto alla realt\u00e0 provinciale, regionale e nazionale. Tra le attivit\u00e0 produttive emergono per tradizione, importanza e ricchezza quelle della lavorazione delle pelli, del cuoio e della carta, con marchi famosi a livello internazionale (Poltrona Frau e Nazareno Gabrielli), oltrech\u00e9 la lavorazione del rame, finalizzata alla realizzazione di una vasta gamma di prodotti, che spazia dal vasellame alle anfore; sono inoltre presenti manifatture tessili (Malagrida Manifatture e Arena), una discreta industria turistica e molte attivit\u00e0 commerciali.\nA supporto delle numerose attivit\u00e0 produttive, dal 2008 viene organizzata la manifestazione \"Tolentino Expo\", evento a cadenza biennale che si tiene nel centro storico nel mese di Ottobre e che offre un'importante vetrina alle aziende della zona.\nInfrastrutture e trasporti.\nPer via della posizione storicamente favorevole lungo la vallata del Chienti, Tolentino ha ben quattro uscite della superstrada SS 77 (in direzione monti-mare: Tolentino Ovest, Tolentino Sud, Tolentino Est, Tolentino Zona Industriale), tutte adiacenti al centro abitato ed alle zone produttive.\nLa citt\u00e0 \u00e8 attraversata dalla ferrovia Civitanova Marche-Fabriano, servita da soli treni regionali, e dispone di una stazione inaugurata nel 1888. \u00c8 inoltre in progetto un'ulteriore stazione da realizzare nella zona est, a servizio del nuovo campus scolastico di prossima realizzazione.\nDi rilievo la presenza storica di diverse centrali idroelettriche, che hanno alimentato lo sviluppo industriale della citt\u00e0. La prima, di propriet\u00e0 di un'azienda privata, consent\u00ec di elettrificare l'illuminazione pubblica fin dal 1892 (primo Comune delle Marche). Nei decenni successivi, la municipalizzata ASSM realizz\u00f2 ulteriori impianti di potenza sempre crescente: le ultime due centrali furono inaugurate nel 1941 e nel 1963, quest'ultima grazie alla costruzione di una diga sul Chienti che port\u00f2 alla formazione del lago artificiale delle Grazie. Attualmente il grosso dell'energia elettrica cittadina \u00e8 fornito dalla rete ENEL, ma le due centrali comunali restano comunque attive.\nA Tolentino ha la sede legale e operativa anche il COSMARI, consorzio provinciale che si occupa della gestione e smaltimento dei rifiuti. Inizialmente operante anche con un termovalorizzatore, oggi spento, dai primi anni '90 il consorzio attiva in citt\u00e0 la raccolta differenziata, che dal 2007 viene effettuata con il metodo \"porta-a-porta\".\nAmministrazione.\nGemellaggi.\nPer quanto riguarda i gemellaggi con i due comuni francesi \u00e8 stata significativa l'attivit\u00e0 del professor Osvaldo Morlupi.\nSport.\nGrazie alla presenza di numerose strutture dedicate (stadio, palasport, piscina, campi da tennis, ecc.) che servono anche i Comuni limitrofi, Tolentino pu\u00f2 vantare una vivace attivit\u00e0 sportiva. Hanno sede nel comune le societ\u00e0 di calcio: Associazione Sportiva Dilettantistica Unione Sportiva Tolentino 1919, Real Tolentino, A.S.D. Gruppo Sportivo Elfa Tolentino e A.S.D. Juventus Club Tolentino. Le squadre locali di calcio a 5 sono il Cantine Riunite Tolentino e dal 2018 il Borgorosso Tolentino, entrambe militanti nel campionato Serie D.\nDal 1985, anno di inaugurazione della piscina comunale \"G. Caporicci\", anche il nuoto ha assunto notevole importanza. La societ\u00e0 natatoria \"Pallanuoto Tolentino\" comprende una squadra maschile e una femminile che militano rispettivamente nei campionati di serie C e A2. Dalla fine degli anni '80 si svolge la \"24 ore di nuoto Arena\", manifestazione non competitiva aperta a tutti che richiama come ospiti anche diversi campioni nazionali. Nato a Tolentino \u00e8 il nuotatore di fondo Simone Ruffini, medaglia d'oro ai mondiali 2015 nella 25\u00a0km in acque libere.\nPresenza di lunga data hanno anche associazioni sportive di atletica leggera, pallavolo, pallacanestro e tennis.\nZoologia.\nL'insetto \"Ameles fasciipennis\" \u00e8 endemico di questo comune."}
{"id": "27077", "revid": "287204", "url": "https://it.wikipedia.org/wiki?curid=27077", "title": "Tavola degli integrali indefiniti di funzioni esponenziali", "text": "Questa pagina contiene una tavola di integrali indefiniti di funzioni esponenziali. Per altri integrali, vedi Tavole di integrali.\nche ha, come casi particolari: "}
{"id": "27080", "revid": "287204", "url": "https://it.wikipedia.org/wiki?curid=27080", "title": "Tavola degli integrali indefiniti di funzioni logaritmiche", "text": "Questa pagina contiene una tavola di integrali indefiniti di funzioni logaritmiche. Per altri integrali vedi Integrale \u00a7 Tavole di integrali.\nIn questa pagina si assume che \"x\" sia una variabile sull'insieme dei reali positivi. \"C\" denota una costante arbitraria d'integrazione, specificabile solo per un valore particolare dell'integrale."}
{"id": "27082", "revid": "18987397", "url": "https://it.wikipedia.org/wiki?curid=27082", "title": "Random Access Memory", "text": ""}
{"id": "27083", "revid": "212348", "url": "https://it.wikipedia.org/wiki?curid=27083", "title": "Tavola degli integrali indefiniti di funzioni d'arco", "text": "Questa pagina contiene una tavola di integrali indefiniti di funzioni d'arco. Per altri integrali vedi Integrale \u00a7 Tavole di integrali.\nIn questa pagina si assume che \"c\" denoti una costante diversa da 0."}
{"id": "27084", "revid": "212348", "url": "https://it.wikipedia.org/wiki?curid=27084", "title": "Tavola degli integrali indefiniti di funzioni d'area", "text": "Questa pagina contiene una tavola di integrali indefiniti di funzioni d'area. Per altri integrali vedi Integrale \u00a7 Tavole di integrali."}
{"id": "27087", "revid": "1849430", "url": "https://it.wikipedia.org/wiki?curid=27087", "title": "Filetto (Italia)", "text": "Filetto \u00e8 un comune italiano di abitanti della provincia di Chieti in Abruzzo.\nGeografia fisica.\nIdrografia.\n\u00c8 attraversato dal torrente Venna, che nasce nei pressi di Guardiagrele, corre per 24\u00a0km e sfocia nel fiume Foro.\nSismicit\u00e0.\nSi trova in zona sismica 2 (zona con pericolosit\u00e0 sismica media dove possono verificarsi forti terremoti).\nBlasonatura dello stemma e del gonfalone.\nStemma.\nDi rosso, alla mano appaltata, d'argento, movente dalla punta. Sotto lo scudo, lista bifida e svolazzante di rosso, il motto, in lettere maiuscole romane, d'oro FIDELITAS LIBERTAS. Ornamenti esteriori da Comune.\nGonfalone.\nDrappo di bianco riccamente ornato di ricami d'argento e caricato dallo stemma civico con la iscrizione centrata in argento, recante la denominazione del Comune. Le parti di metallo e i cordoni saranno argentati e l'asta verticale sar\u00e0 ricoperta di velluto bianco con le bullette argentate poste a spirale. Nella freccia sar\u00e0 rappresentato lo stemma del Comune e sul gambo inciso il nome. Cravatta con nastri ricolorati dai colori nazionali frangiati d'argento.\nOrigine del nome.\nIl nome del capoluogo potrebbe essere derivato dal termine \"Filacterion\" o \"Fulacterion\", con il quale i bizantini indicavano le fortificazioni poste a sbarramento dei punti strategici di grande importanza, ne indica chiaramente l'origine nel tempo e i caratteri strutturali. A tale proposito si evidenzia come la denominazione di altre localit\u00e0 e comuni italiani quali Filattiera e Filettino abbia probabilmente la stessa origine Bizantina. Filetto \u00e8 anche la denominazione di un borgo murato medievale in comune di Villafranca in Lunigiana, al confine con il Comune di Filattiera.\nStoria.\nIl nome.\nIl centro \u00e8 sempre dipeso dal castello di Orsogna della famiglia De Lecto, originaria dell'antica Anxanum (Lanciano), zona anche tratturale dei commerci della lana. La leggenda ruota attorno a un reperto medievale trovato da un contadino, con inciso \"Filius Electus\" della famiglia De Lecto, da cui probabilmente anche il nome attuale, uno dei figli di questa famiglia potrebbe aver fondato il primo nucleo abitativo. Nel 1283 la diocesi di Chieti segnala in un atto l'abbazia locale di Santa Maria di Viano, oggi Santa Maria del Soccorso. La leggenda vuole che la chiesa fosse stata costruita dai cavalieri Templari. Nel 1296 il feudo fu donato da Carlo d'Angi\u00f2 a Bertrande Bens di Provenza. Successivamente vi si alternarono la dinastia aragonese e quella spagnola.\nMedioevo ed epoca moderna.\nLe origini di Filetto risalgono all'edificazione del borgo fortificato sopra un minuscolo abitato, di cui si conservano mura in opus reticulatum, presso Colle dei Saraceni. Nelle campagna tra Filetto e Casacanditella inoltre un contadino ha rinvenuto un timbro con riprodotta una navicella, e l'iscrizione ROMA OMNIBUS FELICIOR, probabilmente si trattava della navicella di San Pietro, e alcuni ipotizzano potesse provenire da un'abbazia che sorgeva da quelle parti, ma si tratta solo di ipotesi. I monaci benedettini avrebbero fondato tre chiese nel luogo fortificato di Filetto, San Martino e Casacanditella; le leggende sulle origini dello stemma fanno ipotizzare che sia la mano del celebre Muzio Scevola.\nI reperti archeologici pi\u00f9 antichi rimandano a lastre tombali italiche, che testimoniano la presenza di abitazioni sul territorio. Nell'XI secolo alcuni documenti della diocesi di Chieti parlano di una chiesa benedettina detta \"Santa Maria in Vianu\", a cui il vescovo Tommaso di Monteodorisio concesse nel 1287 l'amministrazione dei Sacramenti. Non si sa tuttavia se fosse compresa nel territorio di Filetto. Nella met\u00e0 del Trecento la popolazione fu sterminata da una pestilenza, rimasero solo 5 famiglie: i De Vincentis, i Di Scipio, i Di Tullio, e Micozzi. All'epoca il territorio era composto da Colle Saraceno, in riferimento alle invasioni del X secolo nel territorio abruzzese, dove venne costruito il castello, poi le contrade di San Rufino, Santa Giusta, San Lorenzo, Inforzi. Fuori Colle Saraceno venne edificata la chiesa di San Giacomo, distrutta durante la guerra, sopra cui sorge la nuova parrocchia di Santa Maria della Neve, la pi\u00f9 grande di Filetto. Tra le contrade c'\u00e8 localit\u00e0 Viano, che ospita la chiesa della Madonna del Soccorso, del XIII secolo, e perfettamente conservata nello stile originario, edificata secondo alcuni dai Templari.\nDall'Ottocento alla guerra e ad oggi.\nDa sempre nato come centro agricolo di case Pagliare, nel XIX secolo il centro si svilupp\u00f2 alla maniera umbertina, avendo la parte pi\u00f9 alta sopra il colle della chiesa di San Giacomo, scendendo in basso in maniera rettilinea fino al santuario della Madonna della Libera. Tra la fine del XIX secolo e l'inizio del XX secolo il borgo fu molto interessato dall'emigrazione verso Stati Uniti e Sudamerica.\nAncora oggi \u00e8 riconoscibile il nucleo del centro storico, nonostante i bombardamenti del 1944, essendo zona della linea Gustav. Della seconda guerra mondiale si ricordano anche episodi molto crudeli, tornati alla memoria grazie a ricerche e pubblicazioni recenti. Poco noto \u00e8 infatti il cosiddetto Episodio di Piano Sale, avvenuto a Filetto il 5 dicembre del 1943.\nEssendo stata molto danneggiata, la chiesa di San Giacomo negli anni '50 \u00e8 stata abbattuta per la costruzione della nuova e pi\u00f9 grande chiesa di Santa Maria ad Nives. Attualmente il centro \u00e8 famoso per una festa estiva annuale dedicata al peperoncino.\nMonumenti e luoghi d'interesse.\nIl nucleo storico si presenta in parte manomesso a causa dei danni della guerra. Il colle centrale \u00e8 attraversato da via San Francesco e via Piave, al centro si trova Piazza Santa Maria, dove si trovava l'antica chiesa, sorta dall'antica fortificazione della torre baronale. Il palazzo baronale ha ancora ben visibile il grande contrafforte posto tra via Roma e vicolo Occidentale, la cui sommit\u00e0 conteneva la cappella di San Ciro e Santa Maria, oggi l'area della piazza di sopra \u00e8 occupata da una torretta dell'orologio in mattoni a vista, ed \u00e8 accessibile da una scalinata che si innesta da un arco stretto del piano. Nel piazzale si conservano il Palazzo Frigerj, il Palazzo Migliorati, e una porta dell'antica cinta muraria che \u00e8 accessibile da via Piave.\nLa parte tardo ottocentesca del nuovo centro si sviluppa in salita lungo via Roma, arrivando sino al Colle San Giacomo con la parrocchia di Santa Maria ad Nives.\nLuoghi.\nIl paese si mostra ai turisti accogliente e sereno, immerso nella natura. Da visitare sicuramente \u00e8 il Belvedere che circonda l'antico nucleo cittadino e da cui si possono ammirare il massiccio della Majella e uno scorcio di mare tra la fitta vegetazione.\nSul territorio sono presenti interessanti resti di mura di epoca romana, purtroppo non considerati e non valorizzati, oltre a significative aree di interesse archeologico.\nChiese e monumenti.\nMonumento ai Caduti.\nIn via Aldo Moro, incrocio con via E. Alessandrini, \u00e8 presente un monumento dedicato a tutti i caduti di tutte le guerre. Consiste in una colonna di travertino, poggiante sul basamento geometrico trapezoidale, con una placca bronzea che recita i nomi dei caduti filettesi nella prima e seconda guerra mondiale.\nSantuario della Madonna della Libera.\nPosta all'ingresso del paese, seguendo viale C. Battisti, risalirebbe al XIV secolo, quando era una piccola cappella. Nel 1799 venne dedicata alla Madonna della Libera poich\u00e9 si attribu\u00ec alla Madonna l'arresto dei francesi che occupavano l'Abruzzo. I soldati arrivati alle porte del paese, si fermarono come vinti da una forza misteriosa, e indietreggiarono verso Orsogna. Nel 1860 l'eremita Vincenzo Libertini si faceva promotore della costruzione di una nuova chiesa, ossia il santuario attuale, elemosinando anche nei paesi vicini per ottenere le offerte. Danneggiato dalla guerra, anche se non in maniera irreparabile, il santuario \u00e8 stato riaperto nel 1950, \u00e8 considerato il terzo dei principali santuari della diocesi di Chieti, dopo quello della Madonna dei Miracoli a Casalbordino e il santuario della Madonna delle Grazie di Monteodorisio; la chiesa si presenta con impianto rettangolare sontuoso, seguendo il modello tardo barocco della facciata a terminazione con timpano triangolare, scandita lateralmente da due coppie di paraste, e decorata da un monumentale portale architravato con la cornice modanata, sovrastata da un grande rilievo con l'oculo in maioliche policrome, ritraenti in dipinto la Madonna della Libera, con iscrizione dedicatoria a frate Vincenzo Libertini. Ai lati si aprono altri due settori, che lasciano intendere che la chiesa sia a tre navate, si innalzano sino al piano mediano del settore centrale di facciata, con due grandi balaustre in pietra bianca, e due portali di ingresso. Il campanile laterale \u00e8 una robusta torre cuspidata.\nL'interno \u00e8 a tre navate, vi si venera l'Immagine sacra antica della Madonna, racchiusa in una nicchia piena di ceri, presso l'abside semicircolare ci sono pitture e decorazioni in oro zecchino del 1970. Tutta quanta l'area interna \u00e8 impreziosita da pitture geometriche tardo barocche, in stile lombardo, presenti anche nelle chiese della vicina Guardiagrele.\nChiesa rurale di Santa Maria del Soccorso.\nLa chiesa, costruita nel XII secolo nota come \"Santa Maria in Viano\", si trova in questa contrada nella periferia settentrionale di Filetto; fu ampliata nel XIV secolo, con un porticato gotico all'ingresso, decorato a sesto acuto. La costruzione ha il tipico aspetto di grancia francese del XIII secolo, con chiesa a capanna, essendo stata anche di propriet\u00e0 cistercense, risplende tra le masserie per la pietra sbozzata color arancio quando \u00e8 irradiata dal sole. Il piccolo campanile \u00e8 a vela. La facciata \u00e8 a capanna con portale a ogova e oculo centrale, l'impianto \u00e8 rettangolare, l'abside semicircolare, l'interno a navata unica con soffitto a capriate.\nSulla chiesa aleggia una leggenda sui cavalieri Templari, che avrebbero visitato la chiesa durante il loro pellegrinaggio in Abruzzo. Tale leggenda sarebbe supportata da incisioni sulle mura che raffigurano simboli e immagini come il pesce, il pane e i sandali, elemento presente anche in altre chiese e abbazie abruzzesi della provincia di Pescara, prevalentemente., ma anche nell'abbazia di San Giovanni in Venere (una croce greca sull'absise esterno).\nParrocchia di Santa Maria ad Nives.\nLa chiesa sorge sul colle maggiore di Filetto, separata dal centro antico con la torre dell'orologio, in un luogo dove il bombardamento del 1944 distrusse la chiesa vecchia di San Giacomo con il convento, e anche la cappella della Madonna della Neve.\nLa struttura \u00e8 stata costruita negli anni '50 in forme neoromaniche con mattoni a vista regolari, il campanile a torre, separato, risale al 1984, frutto di donazioni di emigranti filettesi, come ricorda una targa.\nLa chiesa bench\u00e9 sia molto semplice, in mattone a vista, conserva la semplicit\u00e0 dell'ordine delle chiese a pianta rettangolare, con aule interna e facciata con portale architravato. La facciata \u00e8 decorata da un falso bugnato orizzontale, dal portale a tutto sesto con la lunetta abbellita dal dipinto della Madonna col Bambino su ceramiche maiolicate, mentre la cornice del portale \u00e8 sovrastata al centro di facciata da un oculo per far entrare la luce, che entra anche dall'ordine di finestre laterali. L'interno a navata unica \u00e8 molto semplice, e conserva statue lignee, e l'altare maggiore rialzato.\nIl piazzale \u00e8 stato riqualificato con una statua di Padre Pio da Pietrelcina.\nAltre chiese.\nAltre chiesette nel territorio di Filetto sono:\nFestivit\u00e0.\nFesta di San Giacomo.\n\u00c8 la festa patronale, nella quale, il 25 luglio, il santo patrono del paese (San Giacomo) viene festeggiato.\nFesta del peperoncino piccante.\nSi tratta della festa principale della citt\u00e0, che si svolge in degustazione del prodotto locale dal 20 al 23 agosto. La festa si rif\u00e0 alla tradizione locale di coltivare questo prodotto in diverse variet\u00e0, coinvolge tutto il centro storico con stand gastronomici, spettacoli e concerti musicali.\nFesta della Madonna della Libera.\n\u00c8 un'antica manifestazione religiosa, che si svolge il 21 novembre. La prima celebrazione avvenne nel 1799, quando presso il paese si arrestarono gli invasori francesi, preferendo ripiegare, e l'evento fu visto dai paesani come un intervento salvifico della Madonna. In occasione del centenario della cacciata dei francesi, presso il nuovo santuario da poco inaugurato vennero celebrati solenni festeggiamenti, cos\u00ec anche oggi, questa festa \u00e8 tra le pi\u00f9 sentite della comunit\u00e0.\nFesta della Trebbiatura.\nLa rievocazione della trebbiatura, tenuta in estate, prosegue in serata con piatti, balli e poesie tradizionali abruzzesi.\nSociet\u00e0.\nEtnie e minoranze straniere.\nAl 1\u00ba gennaio 2018 la presenza straniera nel comune si attestava a 40 persone (4,4% della popolazione), di cui 19 maschi e 21 femmine.\nLa comunit\u00e0 straniera pi\u00f9 numerosa \u00e8 quella proveniente dalla Romania con il 32,5% di tutti gli stranieri presenti sul territorio.\nPaesi di provenienza dei cittadini stranieri:\n-Romania, 13 (6 maschi e 7 femmine)\n-Repubblica Moldova, 5 (2 maschi e 3 femmine)\n-Albania, 4 (2 maschi e 2 femmine)\n-Regno Unito, 4 (3 maschi e 1 femmina)\n-Germania, 2 (1 maschio e 1 femmina)\n-Marocco, 8 (3 maschi e 5 femmine)\n-Kenya, 1 (0 maschi e 1 femmina)\n-India, 2 (2 maschi e 0 femmine)\n-Thailandia, 1 (0 maschi e 1 femmina)\nLingue e dialetti.\nIl dialetto di Filetto fa parte del dialetto abruzzese di tipo Chietino orientale.\nEconomia.\nAgricoltura.\nL'economia si basa prevalentemente sull'attivit\u00e0 agricola.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono anche quelle artigianali, come la produzione di mobili rustici.\nAmministrazione.\nFa parte del Movimento Patto dei Sindaci (dal 2009) e insieme ai comuni di Arielli, Canosa Sannita, Orsogna e Poggiofiorito ha fatto parte dell'Unione dei comuni della Marrucina fino al 31 dicembre 2012, quando l'ente associato \u00e8 stato sciolto."}
{"id": "27088", "revid": "1748167", "url": "https://it.wikipedia.org/wiki?curid=27088", "title": "Fossacesia", "text": "Fossacesia \u00e8 un comune italiano di abitanti della provincia di Chieti in Abruzzo, apprezzata localit\u00e0 balneare della Costa dei Trabocchi. Dal 2004 si fregia della Bandiera Blu. Con il recupero nel nuovo millennio delle antiche macchine adibite alla pesca, i cosiddetti \"Trabocchi\", e la valorizzazione del tratto di litorale che da essi prende nome, Fossacesia ha ulteriormente incrementato la propria notoriet\u00e0 sia a livello regionale, sia nazionale. Nel territorio comunale si segnala la presenza dell'Abbazia di San Giovanni in Venere, \u00ab...una delle pi\u00f9 importanti e grandiose abbazie d'Abruzzo\u00bb del XII secolo, situata su un promontorio che si affaccia sull'Adriatico (Golfo di Venere).\nGeografia fisica.\nFossacesia si trova su un'altura della fascia litoranea alla sinistra della foce del fiume Sangro, a circa 2 km dalla costa. Il territorio del comune, intensamente coltivato, si estende per 30,08\u00a0km\u00b2, dalla costa, lungo la piana del fiume Sangro, salendo in collina in direzione di Lanciano.\nLa frazione di Fossacesia Marina, invece, si sviluppa lungo la costa, protetta dalla piccola baia chiamata \"Golfo di Venere\". Le spiagge sono costituite, per la quasi totalit\u00e0, da ciottoli bianchi. A sud, verso la foce del Sangro, la costa si fa pi\u00f9 bassa e, per piccoli tratti, vi si trovano anche dune di sabbia. A nord si trova il litorale roccioso di Punta Cavalluccio, punteggiato dai caratteristici \"trabocchi\", le antiche strutture per la pesca protese sul mare.\nStoria.\nNel IX secolo Fossacesia sub\u00ec una colonizzazione monastica da parte dei benedettini di Farfa che vi organizzarono una corte, un'azienda fondiaria e amministrativa intorno alla quale si costitu\u00ec l'aggregato umano formato da coloni e artigiani al servizio dell'abbazia di San Giovanni in Venere.\nNell'anno 1004 fu fondata l'abbazia da Trasmondo II, Conte di Chieti.\nNell'anno 1195 il diploma dell'Imperatore Enrico VI di Svevia concedeva in privilegio all'abbazia di San Giovanni in Venere una localit\u00e0 vicina chiamata Fossamcaecam.\nNel XII secolo il nome veniva scisso in Fossam Caecam. In seguito, il toponimo sub\u00ec diverse varianti e nel 1239 compare la scritta Fossacieca.\nNella seconda met\u00e0 del XII secolo, l'abbazia, distrutta negli anni precedenti, fu ricostruita dall'abate Oderisio II (1155-1204). \nNel XVI secolo l'abbazia fu devastata dalle incursioni saracene.\nNel 1585 fu affidata da Papa Sisto V all'Oratorio di Santa Maria di Vallicella in Roma.\nAll\u2019inizio del Cinquecento, Giovanni Francesco Rizzo, Patrizio di Napoli, risulta Barone di \u201cFossaceca\u201d. A seguito della ribellione dei Baroni con la discesa di Odet de Foix, conte di Lautrec, il Rizzo venne spogliato del feudo, che venne concesso a Antonio d\u2019Ixar.\nNel XVII secolo Fossacesia pass\u00f2 sotto il dominio dei de Rubeis ma alla fine del Settecento era Terra Regia.\nNel 1671 spunt\u00f2 il binomio Fossa Ceca. Nel XVII-XVIII secolo la citt\u00e0 dette i natali ai maggiori storici e archeologici antichi di Lanciano e del territorio Frentano. Nel 1687 nacque il filologo e storico Pietro Pollidori, autore insieme a Giacomo Fella di una storia di Lanciano, nel 1756 nacque l'abate Domenico Romanelli, autore del volume \"Scoverte patrie di luoghi distrutti e antichi della Regione Frentana\". Una targa recente commemora questi personaggi presso la facciata della chiesa del Santissimo Rosario.\nNel 1802 il binomio Fossa Ceca fu unito in una sola parola, inclusa nel distretto di Lanciano nella provincia d'Abruzzo Citeriore (Chieti).\nNel 1863 compare il toponimo definitivo, Fossacesia.\nNel 1943 durante la battaglia del Sangro, Fossacesia viene pesantemente bombardata dall'aviazione alleata.\nDalla fine degli anni Novanta la frazione di San Giovanni in Venere \u00e8 diventata sempre pi\u00f9 frequente meta di turismo e pellegrinaggi per la storica abbazia. Lo sviluppo del turismo balneare si \u00e8 visto con l'inclusione della frazione di Fossacesia Marina nella \"costa dei Trabocchi\".\nEconomia.\nFossacesia, dapprima avente un'economia prevalentemente agricola sino agli anni '60, basata sulla coltivazione nei campi dei vigneti e degli olivi, oggi verte l'economia completamente sul turismo balneare estivo, data l'espansione della frazione Marina, e sulla realt\u00e0 naturalistica della costa dei Trabocchi.\nL'attivit\u00e0 del settore agricolo tuttavia permane, dato che Fossacesia \u00e8 nota per la produzione di vini del Montepulciano d'Abruzzo e del Pecorino, usufruisce di cantine come la Colle San Giacomo nel territorio di Rocca San Giovanni, e della Cantina sociale \"Sangro\" in localit\u00e0 Fattore di Santa Maria Imbaro. Anche la pesca \u00e8 redditizia, dato che \u00e8 stato aperto un mercato ittico all'ingrosso, nei pressi della Marina: \"L'Acquario\". Quanto al turismo culturale, Fossacesia valorizza l'abbazia di San Giovanni in Venere, e per il turismo balneare, negli ultimi anni sta attrezzando e modernizzando il quartiere della Marina, il lungomare pedonale, con la costruzione di nuovi stabilimenti privati. Si \u00e8 dotata, nella zona di confine con il lido di Torino di Sangro, alla foce del Sangro, anche di un porticciolo turistico \"Marina del Sole\".\nCosta dei Trabocchi.\nLa costa \u00e8 una fascia litoranea che abbraccia la Marina di Fossacesia, la localit\u00e0 Foce, ossia la marina di Rocca San Giovanni e San Vito Chietino, percorribile dalla strada statale Adriatica.\nLo scenario naturale \u00e8 dominato dalla spiaggia sassosa e a tratti sabbiosa, sorvegliata dall'alto da speroni tufacei di vario aspetto, principalmente dal maggiore sopra cui poggia l'abbazia di San Giovanni in Venere. La costa nella Marina inizia verso sinistra, lungo la SS 16 Adriatica, che si distacca dal nucleo moderno della frazione balneare, e si estende a semicerchio. Questo tratto primario \u00e8 detto \"golfo di Venere\". La costa successivamente si estende fino al territorio della Foce-Vallev\u00f2 di Rocca San Giovanni, passando per le localit\u00e0 Punta Penna e Punta Cavalluccio.&lt;br&gt;Oltrepassando la Marina verso Vasto, si incontra il Trabocco Le Morge, in territorio di Torino di Sangro.\nI trabocchi, strutture su palafitte in legno disseminate lungo il litorale, danno il nome alla \"costa dei trabocchi\". La loro origine risale a famiglie ebree che li costruirono nel XVIII secolo, per poi rinnovarli con pilastri di ferro nel XIX secolo. I trabocchi caratteristici del territorio di Fossacesia sono il Trabocco Pesce Palombo, il Trabocco Punta Punciosa e Punta Rocciosa, adibiti a ristoranti per incentivare il turismo.\nInfrastrutture e trasporti.\nIl paese \u00e8 attraversato dalla Strada statale 16 Adriatica e dalla ferrovia Adriatica, con la stazione di Fossacesia-Torino di Sangro di diramazione per la linea Sangritana per la zona industriale Saletti e Archi.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Fossacesia\" che milita nel girone B abruzzese di Promozione. I colori sociali sono il rosso ed il bianco."}
{"id": "27089", "revid": "287204", "url": "https://it.wikipedia.org/wiki?curid=27089", "title": "Fraine", "text": "Fraine (\"Fra\u00ecune\" in abruzzese) \u00e8 un comune italiano di abitanti della provincia di Chieti in Abruzzo. Fa anche parte della Comunit\u00e0 montana Sangro Vastese.\nStoria.\nLe testimonianze pi\u00f9 antiche risalgono al XII secolo, successivamente vi \u00e8 il prediominio di vari nobili, tra cui i Caracciolo. Nei documenti della curia arcivescovile teatina del 1323 si afferma che Fraine era suddivisa in Fraine superiore e Fraine inferiore, quest'ultima denominata Frainelle.\nMonumenti e luoghi d'interesse.\nIl primo impianto risale al XIII secolo, in seguito ha subito delle trasformazioni nel XVIII secolo. Nella zona nord-est l'impianto urbano \u00e8 caratterizzato da anelli concentrici, mentre sul versante orientale invece gli isolati sono posti a pettine. Nella zona nord-ovest vi sono la chiesa di San Silvestro e Palazzo Tilli. Verosimilmente la torre era sita nell'ex frantoio Tilli collegata visivamente con la torre di Frainelle (centro urbano scomparso sito in localit\u00e0 Castello) della torre rimane solamente il toponimo Largo della Torre. Non \u00e8 possibile ricostruire il tracciato completo delle mura o delle case-mura, tuttavia si pu\u00f2 notare la collocazione a filare di alcune case in via del sole e quelle sottostanti alla chiesa ed al palazzo Tilli sulla strada per Castiglione Messer Marino. I materiali usati sono la pietra calcarea ed alle volte l'arenaria grigia ed il laterizio. Le strade sono selciate con ciottoli di fiume.\n\u00c8 sita in via piano della torre. \u00c8 stata costruita precedentemente al 1568. La torre campanaria \u00e8 suddivisa in pi\u00f9 registri da cornici marcapiano, consta di pianta quadrata con un arco a tutto sesto. L'interno della chiesa \u00e8 ad aula unica con soffitto volta a botte e lunette. L'aula consta di tre cappelle per lato ciascuna corredata di proprio altare e di statue di santi, nel XVIII secolo sono state decorate con stucchi. Sopra una cantoria sorretta da due plastri \u00e8 posto un organo con delle pitture a tempera raffiguranti motivi vegetali.\n\u00c8 sita in localit\u00e0 Bosco delle Vicenne. Nel 1056 sul sito di una preesistente chiesa due longobardi fondarono un monastero benedettino dedicato a Santa Maria Mater Domini, come abate venne disposto un certo Alberto. La mancanza di documenti degli anni successivi denota una decadenza dell'edificio, declino confermato nel 1324-25 con riduzione a semplice chiesa soggetta alla giurisdizione dell'abbazia di Sant'Angelo in Cornacchiano sita a Fresagrandinaria. In seguito i territori della chiesa entrarono nelle terre dei Caracciolo che scelsero i rettori della chiesa dalla propria famiglia. La presenza di materiale archeologico nella zona fa pensare che la chiesa sia stata costruita su un preesistente tempio pagano.\nCultura.\nEventi.\nManifestazioni ed eventi di Fraine\nAmministrazione.\nIn occasione delle elezioni amministrative per il sindaco del 15 e 16 maggio 2011, i due candidati hanno ricevuto esattamente gli stessi voti (194 voti a testa), portando il comune (nonostante una popolazione inferiore ai 500 abitanti) al ballottaggio il 29 e 30 maggio 2011.\n6 giugno 2016\nTerra di Fraine.\nIl 9 giugno 2012 \u00e8 stata scoperta sulla parete del Palazzo Comunale la targa marmorea, recante inciso il carme \"Terra di Fraine\", dono del professor Guido Brunetti. La cerimonia d'inaugurazione si \u00e8 svolta alla presenza del sindaco, Enza di Iorio, delle autorit\u00e0 religiose e militari, e di un ospite d'eccezione, Gianni Letta. L'importante iniziativa, organizzata dal Comune, \u00e8 stata definita un evento storico che d\u00e0 lustro al piccolo centro abruzzese e ai suoi cittadini. Nell'occasione il professor Brunetti ha illustrato gli ultimi, affascinanti progressi della ricerca neuroscientifica sul cervello e l'arte\" con vari episodi che hanno suscitato commozione come quello dell'anziana donna originaria di Fraine, che in punto di morte ha voluto quel carme con s\u00e9\".\nIl 28 settembre 2012 anche l'Arcivescovo di Chieti, mons. Bruno Forte, ha reso omaggio alla stele \"Terra di Fraine\"."}
{"id": "27091", "revid": "484362", "url": "https://it.wikipedia.org/wiki?curid=27091", "title": "Fresagrandinaria", "text": "Fresagrandinaria (\"Fr\u00f2i\u0161\u01dd\" in dialetto locale) \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 Montana Medio Vastese.\nStoria.\nEvo antico.\nIn base a casuali ritrovamenti archeologici si pu\u00f2 ipotizzare la presenza umana continuativa da oltre un migliaio d'anni prima di Cristo, nelle alture. \"La frequentazione del territorio di Fresagrandinaria risale almeno all'et\u00e0 del Bronzo Finale (XI-X secolo avanti Cristo) epoca in cui si data una tazza d'impasto con ansa verticale a nastro ad apici rilevati\" (A. Faustoferri, 'Oltre Histonium... 1996'). Due dischi in bronzo decorato sono riferibili al V secolo a.C.; cos\u00ec come alcuni tipi di fibule in bronzo tra cui due dette \"a tre bottoni\"; e anche conchiglie in metallo pesante di incerto uso. Alcune figuline votive risalgono al II/I sec. a. C.\nVerso il 1840 venne rinvenuta un'iscrizione graffita su un coccio con cui si menzionava in lingua osca (parlata dai popoli italici) il termine \"heirenem\" (forse il fabbricante Erennia). Essa fu oggetto di studio di molti studiosi tra i quali il Mommsen, il Vetter e il Conway.\nIn localit\u00e0 Guardiola sono stati ritrovati diversi reperti. Nelle varie contrade con esposizione est/nord est sono state rinvenute delle tombe a cappuccina e a pozzetto con corredi funebri, armille bronzee a spirale del IX secolo a C, lucerne in terracotta, spade, cuspidi di lancia, punte di giavellotto (pilum), alcuni bronzetti di Ercole, elmi, vasellame, pesi da telaio e da bilancia, scorie di ferro e tanti, tanti cocci. Fu territorio dei Frentani e, al tempo dei romani, fu parte integrante della Regio IV Samnium. Appartenne al Municipio di Histonium.\nLe monete qui rinvenute risalgono alla seconda guerra punica (218/204 a.C., un semisse con l'effigie della testa di Saturno e prua di galea con rostro), a Druso minore (21 d.C.), agli imperatori Antonino Pio (138/161 d.C.), Marco Aurelio 170-180 d.C. e a Filippo l'arabo (245 d.C.); di altre, rinvenute nel 1845 e di quelle vendute da un privato nel 1929, se ne ignora la datazione e la destinazione.\nIl territorio fu invaso dai longobardi i quali si stabilirono nelle adiacenze dei fiumi Trigno e Treste. Fresa appartenne inizialmente al ducato di Benevento, ma, dopo l'arrivo dei Franchi e la guerra tra Guinigiso e Grimoaldo III (verso l'803), l'Abruzzo fu annesso al ducato di Spoleto anch'esso longobardo. Il fiume Trigno fungeva da confine.\nMedio evo.\nLa fondazione del centro abitato viene fatta risalire al IX-X secolo, quando gli abitanti di agglomerati rurali sparsi nelle campagne circostanti si riunirono costruendo attorno la rocca eretta sul Morgione, dominante la vallata del Trigno. Si tratt\u00f2 di sinecismo. Da un privilegio di papa Leone IX del 9 novembre 1053, riportato da Concetta Delle Donne Marangione, si apprende la conferma all'abate Guisenolfo (del Monastero benedettino di S. Maria Di Tremiti) il possesso \"in Comitatu Teatino ecclesiam Sancte Mariae in Frisa\". Ed \u00e8 la prima volta nella storia in cui si nomina Frisa oggi Fresa. Quella chiesa, pi\u00f9 volte rimaneggiata, esiste ancora ed \u00e8 intitolata a S. Maria delle Grazie.\nNel IX secolo il tenimento fresano fu frequentato dai monaci benedettini che eressero la chiesa di san Germano di Capua sulla sponda sinistra del Trigno e fondarono il monastero di sant'Angelo in Cornacchiano sui ruderi della vecchia chiesa di san Martino sul Treste - menzionata con altre chiese della zona nel Chronicon farfense, nell'829 - a sua volta sorta sui resti di un antico tempio pagano dedicato alle dee Cibele, Venere e probabilemente anche Ercole.\nNel 1060 fu occupato dai normanni, i quali poi lo cedettero in suffeudo, unitamente ad altri castelli della zona, ai baroni Grandinato anch'essi di origine nordica. Tale casata signoreggi\u00f2 per secoli non solo su Fresa, ma anche su Dogliola, Lentella, Furci, Palmoli, Dogliola, Celenza sul Trigno, Montenero di Bisaccia e altrove come risulta nel Catalogus baronum. La prima menzione del borgo, come quello di Palmoli, lo si trova in un atto rogato a Fresa il 1\u00ba maggio 1115 con il quale Ugone di Grandinato concesse all'abate Giovanni di San Angelo in Cornacchiano il castello e l'intero territorio di Dogliola.\nIl borgo, tassato per 2 militi, fu feudo dei Grandinato fin verso il 1330 quando tale casato si estinse. Pass\u00f2 in dominio dei Di Sangro e fu parte della baron\u00eca di Monteferrante. Nel 1443 ne fu investito Paolo di Sangro, \"capitano di gente d'arme\". Nel 1447 si censirono 65 fuochi con 415 persone.\nIl secondogenito di Paolo, Alfonso ne eredit\u00f2 il titolo ed il possesso intorno al 1455. Questi fu il capostipite del ramo di Sangro Signori di Fresa signoreggianti anche a Dogliola e Palmoli.\nRinascimento ed et\u00e0 moderna.\nNel 1583 fu acquistato da Giulio Gesualdo, principe di Venosa, la cui vedova Laura Caracciolo lo cedette ai Chierici regolari teatini. Nel corso del primo ventennio del 1600 subentrarono i Caracciolo i quali vivevano a Napoli. Costoro, del ramo dei principi di Santobono, avevano potere soltanto su una parte del territorio fresano. Al riguardo vi furono secolari liti tra il signore e i \"particulari\", cio\u00e8 i piccoli proprietari liberi.\nNel 1687, unitamente agli altri centri facenti parte del feudo, Fresa ottenne da Marino Caracciolo il rinnovo delle cosiddette Capitolazioni cio\u00e8 uno statuto con cui si mettevano per iscritto diritti e doveri dei cittadini. Ma con i successori di Marino tali norme rimasero sulla carta. Tanto che nel 1787 il popolo insorse e si riprese gli oggetti sequestrati, incendiando la casa dell'erario, con le bastonature e ferimento degli sgherri, con sparatorie e minacce al governatore il quale riusc\u00ec nottetempo a fuggire.\nI fresani si affrancarono dal giogo feudale con uno \"strumento d'accomodo\" nel 1804 ma sottoponendosi a forti spese annuali le quali finirono per motivare lunghe dispute legali, trascinate fino agli anni 1930.\nDapprima chiamato \"Terra\", successivamente \"Universit\u00e0\" rappresentato dal \"Camerlengo\" eletto annualmente nel corso del \"Parlamento generale\" dei capifamiglia tenuto in chiesa nella giornata del 29 giugno, il paese assunse l'appellativo di \"Comune\" in epoca napoleonica. Il consiglio comunale di allora era chiamato \"decurionato\", composto da dieci membri, ( i \" decurioni\" ) e il sindaco aveva carica annuale, rieleggibile.\nLa principale fonte di reddito era costituita dall'allevamento del bestiame ovino, caprino, suino, bovino e dalle coltivazioni agricole praticate con mezzi antiquati.\nIn seguito all'unit\u00e0 italiana, il fenomeno brigantesco fu particolarmente intenso in questo territorio, sia nel periodo napoleonico che in quello post unitario tanto che lo Stato dovette acquartierarvi per diverso tempo e a pi\u00f9 riprese interi reparti dell'esercito per contrastare il fenomeno. \nSimboli.\nLo stemma comunale, ricavato da un'impronta del 1682, viene cos\u00ec descritto:\n\" d'azzurro, alla banda d'argento, caricata del drago (viverna nda) d'oro, rivoltato, ignivomo, con due zampe, attraversante\".\nMonumenti e luoghi d'interesse.\nIl primo impianto risale, come precedentemente accennato, al IX secolo, attorno a una rocca fatta costruire dai conti di Chieti su un costone di roccia gessosa su cui si domina la vallata del Trigno. Successivamente \u00e8 stato trasformato e ampliato fino al XVIII secolo. Nel borgo spiccano una porta urbana e delle case-mura con alcuni archi e sottoportici. Il nucleo originario del paese ha una direzione est-ovest chiusa a nord dalla chiesa e dal castello-palazzo Grandinati/di Sangro sito nell'attuale area della casa ex D'Aloisio-Lalla. Il castello-palazzo fu demolito in seguito alla eversione della feudalit\u00e0, oggi ne restano alcune tracce. Nel centro urbano vi sono numerose grotte artificiali e cavit\u00e0 realizzate, secondo una diceria locale, per creare degli ambienti abitativi ed aumentare le zone edificabili.\n\u00c8 sita in Salita Cavour. L'impianto originario risale al sorgere del borgo ed in seguito trasformato nel XIX secolo. Le vicende storiche dell'edificio religioso sono correlate al castello ed al borgo fortificato visto che \u00e8 sito nel punto pi\u00f9 alto del paese. \u00c8 menzionata nelle decime del 1324-25 come dipendenza dell'Abbazia di sant'Angelo in Cornacchiano. Agli inizi dell'800 ne fece una sommaria descrizione il prete Amico Fedele De Lellis ed era fatiscente. Del 1818 e del 1828 vi sono dei progetti preliminari di ricostruzione curati dall'architetto Michelangelo Jaita. In seguito l'ingegnere Carlo Luigi Dau progetter\u00e0 un progetto a tre navate ma mai realizzato. I lavori di ammodernamento vennero affidati a Gabriele e Basilio Fagnani, di Pescopennataro che, dopo lunghi anni e sacrifici, realizzarono in pietra la parte grezza. L'edificio fu riaperto al culto nel 1858, mentre i lavori furono ultimati nel 1859. Del 1870 sono gli stucchi realizzati a spese dell'agrimensore Giuseppe Longhi. Del 1883 \u00e8 una citazione della chiesa come ancora pericolante. La facciata, in stile ottocentesco con forme classiche, \u00e8 divisa in tre parti da paraste con trabeazione e frontone. Il portale \u00e8 in pietra scolpita.\nLa torre campanaria presenta una base quadrata: essa fu ultimata soltanto nel 1926. L'interno \u00e8 a navata unica con soffitto a volta a botte e lunette. Le cappelle laterali sono otto: quattro a destra e quattro a sinistra. Sull'altar maggiore vi \u00e8 la statua del Cristo ascendente opera del 1858 dell'atessano Falcucci. Ai lati del presbiterio due tele settecentesche forse del Gamba o, comunque, della scuola napoletana: quella a destra di chi entra raffigura l'Addolorata, Sant'Agostino e, si pensa, il Beato Angelo da Furci; quella a sinistra San Carlo Borromeo, San Gaetano da Thiene e Sant'Antonio di Padova, tutti in adorazione.\nAll'interno si conservano un Crocifisso ligneo di arte paesana del XVI secolo e una pila in pietra per l'acqua santa datata 1663; inoltre antiche statue lignee policrome di san Nicola di Bari, san Pietro apostolo e san Sebastiano martire.\nFin dal 1600, probabilmente anche da prima, non esistendo ancora il Cimitero vero e proprio (fino al 1869) tale chiesa fu adibita anche a camposanto. I morti erano seppelliti, a pagamento, in delle fosse, scavate nel pavimento e chiuse con una lastra, gestite da apposite corporazioni religiose. Nel primo decennio del 1700 tali enti erano quattro: 1) Corpo di Cristo, 2) Santissimo Rosario, 3) San Donato, 4) Santissimo Sacramento. I bambini e i preti erano seppelliti in fosse distinte. I suddetti sodalizi disponevano di terreni e case, di bestiame, sementi, denaro liquido da prestare o affittare alla popolazione. Venivano amministrati da persone regolarmente elette anno per anno e la cui gestione era soggetta alla revisione dei conti e alla supervisione dell'arciprete. Dai documenti del tempo risulta che i fresani usufruirono ben volentieri di questi istituti di credito ante litteram.\nDi origine medievale, fu citata dall'Ughelli come dipendente dell'abbazia benedettina di Santa Maria di Tremiti. Santa Maria delle Grazie \u00e8 appunto una Madonna molto venerata dai frati benedettini. L'edificio fu pi\u00f9 volte citato in privilegi e conferme dei papi Leone IX (1053), Nicola II (1061), antipapa Anacleto II (1136), papa Alessandro III (1172). Nel 1279 re Carlo I d'Angi\u00f2 la don\u00f2 ad un dignitario laico. \u00c8 situata nel Rione che un tempo era chiamato Piano della Madonna \"extra moenia\" cio\u00e8 fuori le mura del borgo antico. Pi\u00f9 volte rifatta e restaurata conserva all'interno delle statue lignee datate XV secolo dallo studioso Francesco Verlengia: 1) Madonna col Bambino col titolo di Santa Maria delle Grazie; 2) San Biagio, vescovo di Sebaste, invocato dagli ammalati di gola; 3) San Germano, vescovo di Capua, protettore dei bambini e un tempo invocato dalle puerpere prive di latte.\nNel finestrone della facciata \u00e8 stata incastonata una vetrata a colori con l'immagine della Madonna del Carmine.\n\u00c8 sita in localit\u00e0 Guardiola. \u00c8 stata costruita all'inizio del XX secolo. Secondo una leggenda in un antro sulla sponda destra del fiume Treste si narra che sia apparso alla anziana contadina Giulia Parente sant'Antonio da Padova nel 1899 e 1909 con le sembianze di un pellegrino, cosicch\u00e9 fu edificata la chiesetta con il campanile a vela con la facciata rivolta verso il fiume, adiacente alla grotta delle apparizioni. . Nel 1910 furono istituite delle fiere nei giorni 1-2 giugno ed il 4-5 settembre ma oggi si festeggia e vi \u00e8 una fiera agricola soltanto il 1\u00ba giugno con l'afflusso di tutte le popolazioni vicine. Nel 1968 la chiesa era fatiscente cos\u00ec fu demolita, riedificata ed ultimata nel 1975 con un campanile vero nel 1993.\nSono siti in localit\u00e0 Sant'Angelo. La prima citazione risale al 1115 quando Ugo Grandinato diede in dono all'abate Giovanni il \"castrum Diliolae\". Nel 1173 \u00e8 documentata quando papa Alessandro III rinnov\u00f2 la sua appartenenza, con altre propriet\u00e0, al vescovo Andrea. In una bolla datata 1208 di papa Innocenzo III il monastero venne confermato a Bartolomeo vescovo di Chieti.\nNel 1267 l'abate Bonagino ricompens\u00f2 gli abitanti di Palmoli per averlo aiutato nel sedare la ribellione della popolazione di Dogliola di parte ghibellina. La ricompensa consistette nel poter pascolare, attingere acqua, raccogliere frutta e soggiornare sia di giorno che di notte nel territorio di Dogliola. Il monastero raggiunse il culmine dello splendore nel XIV secolo nelle decime del 1324-25 quando ha molte chiese dipendenti, tra cui: Fresa, Lentella, Fraine, Roccaspinalveti, Furci, Guilmi, Tufillo, San Buono e Dogliola ed altre di localit\u00e0 non meglio specificate. Le chiese di Dogliola rimasero assoggettate come grancie al monastero fino al 1568 come afferma la relazione di una visita pastorale. In tale relazione si legge che il monastero era in rovina ma ancora munito di una torre con lapidi, di cui oggi si possono notare i ruderi. Tali resti si compongono di una struttura con base quadrangolare con paramento esterno realizzata con conci di pietra calcarea ed arenaria ancora oggi dell'altezza di circa 6 metri. Nelle zone limitrofe si rinvennero dei reperti archeologici, tra cui delle statuette votive in terracotta risalenti al III-I secolo a.C. verosimilmente riconducibili a un tempio italico sui cui ruderi, come gi\u00e0 detto, venne edificato il monastero. Tra i reperti fu rinvenuta un lastrone lapideo con simbolo fallico forse facente parte di quel tempio pagano in parola. Per la cronaca: il concio si trova nel museo archeologico di Chieti. Il 13 agosto il rudere \u00e8 meta del pellegrinaggio devoto degli abitanti di Furci i quali vi fanno celebrare una messa all'aperto. Una tradizione vuole infatti che l'agostiniano Beato Angelo, patrono principale di Furci, nonch\u00e9 compatrono di Napoli, soggiorn\u00f2 in questo monastero per compiervi gli studi fino ai diciott'anni al tempo di) Federico II e di Manfredi, prima di entrare nella regola agostiniana e, dunque, di addottorarsi alla Sorbona di Parigi. Dell'ultrasecolare vita di tale abbazia ci \u00e8 pervenuto il nome soltanto di cinque abati veri: Giovanni 1115, Monte 1255, Bonagino 1267, Matteo 1324, Bernardo 1490; a seguire gli abati commendatari nominati dal potere laico, tra cui il cardinale Ladislao d'Aquino, fino al XVIII secolo.\n\u00c8 sita nell'antico centro. \u00c8 stata realizzata nel 1891 quando fu inaugurato il nuovo acquedotto. Il basamento \u00e8 di forma circolare ed \u00e8 in conci di pietra dove al centro vi innalza una statua in ghisa raffigurante una donna (forse la ninfa Galatea) eseguita a Glasgow in cui fuoriescono tre cannelle. Tale fontana, con annesso lavatoio/abbeveratoio disset\u00f2 gran parte del paese quando in nessuna casa c'era l'acqua corrente; inoltre rappresent\u00f2 per molti anni un sostegno per le portatrici d'acqua nelle case signorili. Il basamento in pietra \u00e8 stato rinnovato nel 1984.\nSono abitazioni signorili poste nel centro storico e risalenti al sei settecento. L'antico castello con annessa torre quadrata, fu abitato per secoli, prima dai Grandinato e poi, fino al 1583, dai baroni di Sangro (imparentati coi d'Evoli di Castropignano) discendenti da Paolo di Sangro duca di Torremaggiore: rimase disabitato e cadde in rovina. Dopo i di Sangro, qui in paese, non vi abitarono pi\u00f9 i nobili ma soltanto i nuovi ricchi, agiati proprietari.\nSociet\u00e0.\nTradizioni e folclore.\nMolte le tradizioni, gli usi e le credenze di questa comunit\u00e0, un tempo contadina, ricorrenti nel corso dell'anno: alcune sono state dimenticate. All'inizio del XXI secolo son ancora praticati i canti di questua benauguranti a capodanno (a cura dei cafoni), a pasquetta (a cura degli artieri), Sant'Antonio Abate (sia con il comune canto augurale che con l'altro \"una donna bon cristian\u00eb\" di origine medievale, anche sceneggiato), con benedizione degli animali e San Sebastiano martire. Segue il carnevale con le mascherate e le sfilate; i riti pasquali tra cui le palme di olivo infiorate di violaciocche, l'addobbo dell'altare della reposizione con germogli, fiori e tessuti ricamati, il canto di questua delle ore della passione, il partecipato corteo serale del Venerd\u00ec santo con le lanternine di carta, il fuoco santo sul sagrato. Caratteristica del periodo sono la preparazione ed il consumo dei dolci pasquali come \"il cavallo\" e \"la pupa\" preparati in casa utilizzando l'abbondanza delle uova e delle mandorle.\nFino al 1927( \u00e8 documentato) una cosiddetta compagnia di pellegrini a piedi, sotto la guida di un esperto (priore), partiva da Fresa il 1\u00ba maggio per arrivare al santuario di San Nicola a Bari nel giorno otto. Si partecipava alle sacre funzioni, si faceva festa e si ripartiva, sempre a piedi, per essere di ritorno verso il 15. Era un'avventura da raccontare per anni.\nIn tarda primavera (tra met\u00e0 maggio e met\u00e0 giugno - 50 giorni dopo Pasqua -) da pi\u00f9 secoli avviene il pellegrinaggio a piedi al Santuario di Madonna Grande a Nuova Cliternia di Campomarino, distante una cinquantina di chilometri. Ancora oggi vi partecipano sulle 150 persone soprattutto giovani ed anche forestieri; si parte all'alba al termine della messa viaticale. Si guada il Trigno, si risale le campagne e si attraversa la cittadina di Montenero, si arriva e si guada il Sinarca, si attraversano i campi di Guglionesi, si oltrepassa il Biferno e si risale il costone di Portocannone dove si fa sosta nell'attesa del termine della corsa dei carri. Si arriva al Santuario verso le otto di sera ma prima di entrare si fanno tre giri intorno (le cosiddette \"passate\") ai fini dell'indulgenza. Si andava a piedi e si tornava a piedi il giorno dopo. Oggi si torna in auto la stessa sera. Il mercoled\u00ec successivo \u00e8 festa patronale di Madonna Grande; il gioved\u00ec si festeggia l'antico compatrono San Sebastiano martire. Il primo giugno si effettua il pellegrinaggio a piedi al santuario di S. Antonio di Padova alla Guardiola sul greto del Treste. Numerosi i bambini. C'\u00e8 la distribuzione dei panini benedetti e si fa festa e fiera molto partecipate dalle popolazioni vicine. A giugno inoltrato, nel pomeriggio, si svolge il tradizionale corteo del Corpus Domini con le artistiche infiorate nelle strade pavesate con coperte e lenzuola ricamate, l'ombrellino artistico portato dal Sindaco sul sacerdote col Santissimo sovrastati da un baldacchino portato dagli amministratori.\nTra le specialit\u00e0 gastronomiche: la porchetta al forno (1\u00aa sagra 17 agosto 1964), la treccitella (involtini di tenere budelline di capretto o agnello attorno a steli di origano), la visc\u00ecca che altrove chiamano ventricina e molto altro: le donne impararono ad utilizzare anche le parti meno nobili delle carni o degli ortaggi facendone squisitezze. I dolci di casa sono rappresentati dai fragranti taralli e dai cellipieni, il tipico dolce locale.\nCultura.\nIstruzione.\nMuseo contadino e delle migrazioni.\nIl 10 gennaio 2016 \u00e8 stato inaugurato il \"Museo contadino e delle migrazioni della Valle del Trigno\" negli antichi locali di una taverna medievale, fondaco e trappeto oleario scavati nella roccia, con materiale proveniente in massima parte da donazioni gratuite di cittadini fresani. Tale museo vuole essere una testimonianza della vita contadina di un tempo quando non vi era la luce elettrica, le macchine a motore, l'acqua corrente e i bagni, le strade asfaltate, i telefoni, la radio e la televisione.\nGli oggetti, quasi tutti originali (qualcuno anche in foto) riguardano i lavori all'aperto (una sgranatrice per mais, aratri di legno e di ferro, cestini, basti da soma, bigonci, gioghi, bisacce, falci fienaie e messorie e una miriade di attrezzi e contenitori in legno, terracotta e metallo. Tra i casalinghi un torchio medievale per uva interamente di legno, cassapanche, un antico telaio da tessitura completo, una gramola, filatoi, una spolatrice (\"indrogatore\") del 1600, una conocchia con accessori, arcolai, scapecchiatoi, filati e tessuti in casa, apprezzi di corredo, un tombolo con fuselli; e ancora, strumenti di misura per liquidi, aridi, di lunghezza e di peso, piattaie ( \"vas\u00e0li\") con stoviglie e posate, conche, lucerne e, ancora, truffoli, cottori, fiscelle, culla, sottovesti di lino ricamate, un vestito da sposa del 1883 in seta e un corpetto da signorina in tessuto verde damascato con pizzi, indumenti di lana, lavabo e suppellettili varie. Vi \u00e8 perfino un banco di scuola del 1930 con penna con asticella e pennino.Tra le macchine ricostruite vi \u00e8 un aratro a chiodo, un mulino a mano a pietra del tipo preistorico e un trappeto oleario di legno e pietra, con asino in scala ridotta. E, ancora, rottami in metallo e di terracotta messi in mostra per testimoniare una civilt\u00e0 ultramillenaria ed una frequentazione continua del territorio.\nNon mancano giocattoli fai da te come raganelle, traglia, lippa, battola, carrozzella, triciclo, girandola di canna. e, ancora, pannelli con immagini di \"eventi e persone\", \"tradizioni\", \"fresani di ieri e di oggi\", \"gastronomia\", \"abiti ordinari e festivi\", \"antiche dimore rurali\", \"lavori all'aperto\", \"il ciclo annuale del lino\", \"lavori di casa\", \"artigianato\", \" archeologia\", gigantografie.\nUna sezione di tale mostra (anch'essa con oggetti, documenti e foto) riguarda il fenomeno migratorio che ha caratterizzato la vita del paese. Vi sono poster a tema realizzati dai ragazzi della scuola media, valigie, bauli viaggiati ancora con gli indirizzi, attrezzi da minatore, souvenir, libri e documenti vari, pannelli con elenchi di nominativi () riguardanti persone partite gi\u00e0 dal 1882 verso le Americhe prima, poi per l'Australia, l'Africa, il Belgio, la Francia, la Germania ed anche per le grandi citt\u00e0 italiane fino agli anni settanta del Novecento. Altri elenchi riguardano il fenomeno migratorio da e per localit\u00e0 italiane dal XVIII secolo.\nSport.\nIl gioco del calcio fu praticato gi\u00e0 dall'anno 1926 in gare amatoriali in campi improvvisati. Il colore della prima maglia fu il granata. Negli anni '40 la squadra venne chiamata \"Fulmine\" in omaggio ad un fumetto dell'epoca, e nel 1964 i colori sociali cambiati in bianco/rosso. Negli anni a seguire essa partecip\u00f2 a molti tornei estivi vincendo trofei, coppe, targhe e medaglie. Nel 1976 la squadra venne iscritta nel Campionato provinciale di Terza Categoria riuscendo successivamente ad essere promossa in Seconda Categoria. Agli albori del nuovo secolo per qualche anno in paese giocarono due squadre, il Fresa United e il Fresagrandinaria 2001, che disputarono anche alcuni derby cittadini. Dal 2008 a rappresentare la comunit\u00e0 rimase il solo Fresa United, l'anno dopo denominato U.S.D. Fresa Calcio, che, dopo aver vinto il Campionato di Terza Categoria 2011/2012 e disputato i play-off di Seconda Categoria nella stagione 2013/2014, dalla stagione 2014/2015 milita nel torneo regionale di Prima Categoria."}
{"id": "27092", "revid": "125407093", "url": "https://it.wikipedia.org/wiki?curid=27092", "title": "Frisa", "text": "Frisa (\"Fr\u00ecsce\" in abruzzese) \u00e8 un comune italiano di abitanti della provincia di Chieti in Abruzzo, alla periferia nord-ovest di Lanciano.\nStoria.\nAlcuni reperti di epoca romana attestano che il territorio di Frisa era abitato gi\u00e0 in antichit\u00e0, tuttavia le prime documentazioni letterarie risalgono all'XI secolo quando il territorio di Frisa fu possesso di Trasmondo III, conte di Chieti, che lo aveva ricevuto in dote dalla moglie, effettiva feudataria del territorio; ella nel 1055 con atto di donazione testamentaria cede il Castello di Frisa con la Chiesa di Sta. Lucia al Monastero di S. Benedetto di Montecassino, ma il Conte suo marito, contrario, lo occupa, per poi concederlo ai Cassinensi due anni pi\u00f9 tardi, su intercessione del Papa Vittore II. Nel 1097 \u00e8 ancora compreso tra i beni dell'Abbazia cassinense, come attesta la Bolla di conferma inviata da Papa Urbano II all'allora abate Oderisio, e lo \u00e8 ancora nel 1105 in altra Bolla allo stesso abate da parte del Papa Pasquale II.\nLa pi\u00f9 antica frazione di Frisa \u00e8 Guastameroli di cui si hanno notizie sin dall'XI secolo in un atto di compravendita risalente all'anno 1087 tra l'Abbazia di San Giovanni in Venere, che la riceve, e la Diocesi di Chieti, che la cede, ove la frazione viene citata come \"Lo Vasto Meruli\".\nAll'inizio del 1400 il borgo divenne feudo della citt\u00e0 di Lanciano, mentre nel 1425 fu dei Caldora indi dei Cotugno ma poi, per l'estinzione di questa famiglia, pass\u00f2 al demanio regio. Nei vari conteggi dei fuochi, Frisa cont\u00f2 62 fuochi nel 1447, 55 nel 1601 e 67 nel 1737. Dal 1657 fino all'estinzione delle feudalit\u00e0 il paese fu feudo dei Caccianini (famiglia di origine lombarda) di cui il membro principale fu Felice Saverio Caccianini che fu consigliere di Intendenza sotto il governo borbonico. Nel 1809 la popolazione arriv\u00f2 a 1281 abitanti e nel 1901 si arriv\u00f2 a 1954 abitanti.\nPresso Frisa si congiungevano il tratturo L'Aquila-Foggia e quello proveniente da rocca Roseto."}
{"id": "27093", "revid": "399", "url": "https://it.wikipedia.org/wiki?curid=27093", "title": "Furci", "text": "Furci (\"F\u00f9rcie\" in abruzzese) \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana Medio Vastese.\nStoria.\nNel paese sono state trovate delle monete e dei monili risalenti ad un periodo compreso tra il I ed il II secolo d.C. Per il periodo successivo si hanno poche notizie. Del medioevo si sa che fu concessa in feudo a Odorisio, conte di origine franca.\nFeudo di Sant'Angelo in Cornacchiano.\nIl nome deriverebbe da \"piccola fortezza\", abbreviazione che successivamente si concretizz\u00f2 in nome. Una leggenda vuole che tre fratelli: uno di Monteodorisio, uno di Furci e l'altro di Palmoli si unirono insieme per creare un triangolo di torri-castello nel IX secolo, onde impedire le scorrerie saracene. Per tutto il XII secolo Furci fece parte della contea di Loreto Aprutino, prima faceva parte dei feudi del monastero benedettino di Sant'Angelo in Cornacchiano, o \"Cornaclano\", nell'attuale territorio di Fresagrandinaria, uno dei monasteri benedettini sorti nell'area del Trigno-Sinello insieme al monastero di Palmoli, Pollutri, Paglieta, tutte grance delle pi\u00f9 ampie abbazie di Santo Stefano in Rivomaris a Casalbordino, e San Salvo del Trigno nell'attuale San Salvo.\nNel 1316 lo storico Anton Ludovico Antinori nella \"Corografia degli Abruzzi\" riferisce che possessore di Furci era Pietro di Gradinato, dei Baronate, poi Furci pass\u00f2 a Gentile Grandinaoe cadetto di Carlo I d'Angi\u00f2, signore anche di Pollutri, Sant'Anzuino, Acquaviva, Salavento (San Salvo), Castelletto. Nel 1324-25 le chiese di Furci erano sotto la diocesi di Chieti, pur pagando le decime al monastero di Sant'Angelo. L'abbazia, come ha dimostrato lo storico Davide Aquilano, sorse sopra un tempietto votivo presso il tratturo Centurelle-Monteseccp, e fino al XIII secolo era a capo di un vasto nucleo territoriale comprendente le grance di San Nicola di Canale di Pollutri, Furci, Moro e Santa Maria del Monte di Castiglione Messer Marino, Roccaspinalveti, Fraine e Tufillo\nFurci sotto i D'Avalos, Ottocento, epoca contemporanea.\nNel XV secolo Furci apparteneva alla Contea di Monteodorisio con Gissi, Casalanguida, Casalbordino, Lentella, Cupello, Guilmi, Pollutri, Scerni, Villafonsina, sotto il controllo di Perdicasso Barrile, capitano avversario di Jacopo Caldora, che nel 1429 aveva ottenuto il feudo di Vasto. Nel XVI secolo Monteodorisio diventa un feudo dei nuovi signori del Vasto: i D'Avalos, Furci viene aggregata al Principato di San Buono, sotto il controllo di Marino Caracciolo.\nSino al XIX secolo, l'attivit\u00e0 di Furci fu principalmente l'agricoltura, non si ebbero eventi particolarmente interessanti, sino all'epoca risorgimentale, quando Furci aveva dato i natali all'intellettuale Cesare De Horatiis, che si distinse come rivoluzionario abruzzese chietino. Durante il brigantaggio postunitario, a Furci oper\u00f2 la banda di Pomponio Giovanni da Liscia. Di Furci era il suo compare Intino, che saccheggiava le masserie e rapiva i bambini in cerca di riscatto. Quando i gendarmi piemontesi attaccarono Furci, il brigante Pomponio mor\u00ec presso una fonte, chiamata sino al 1935, quando fran\u00f2: \"fonte di Pomponio\".\nMonumenti e luoghi d'interesse.\nBorgo fortificato\nIl primo impianto risale al XII secolo, ampliato poi XV secolo con una cinta muraria ellittica, con l'accesso dalla porta con torre in piazza Umberto I. Del borgo si pu\u00f2 ammirare il torrione medievale che si trova presso l'ingresso del centro storico. Questo torrione \u00e8 collegato ad un palazzetto nobiliare. La base della torre risale al XIII-XIV secolo, mentre la parte superiore risale al XV secolo.\nChiesa di San Sabino Vescovo.\n\u00c8 sita in via Cesare Battisti. Risale ad un periodo antecedente al XVII secolo ed ha subito delle trasformazioni nel XVIII-XIX secolo. L'edificio religioso \u00e8 posto su di un basamento con prospetto con frontone in stile classico. La facciata \u00e8 intonacata, decorata con stucchi e lesene. Il campanile \u00e8 in pietra e consta di base quadrangolare, inoltre \u00e8 suddiviso in pi\u00f9 livelli da cornici marcapiano e la cupola \u00e8 a bulbo rivestito da piastrelle in ceramica smaltata. L'interno \u00e8 a tre navate. Nel XIX secolo sono state aggiunte le cappelle laterali ed una piccola cupola.\nSantuario del Beato Angelo.\nSi trova nella parte moderna del paese; nel 1808 le reliquie del beato Angelo furono traslate da Napoli a Furci, presso la parrocchia di San Sabino, rimasero sino al 1990, quando furono collocate nel nuovo santuario nella parte moderna di Furci, sorta gi\u00e0 nel 1968 e benedetta da Papa Paolo VI. Nel 1993 la chiesa, semplice parrocchia suffraganea a quella di San Sabino, viene eletta a santuario da parte del Monsignor Antonio Valentino dell'Arcidiocesi di Chieti-Vasto. Il santuario fu costruito in uno stile molto semplice, a pianta ellittica, con un nartece in cemento armato per l'ingresso, con tettoia, e cupola superiore senza tamburo. L'interno \u00e8 molto sobrio, con decorazioni in pietra solo presso l'altare maggiore centrale, a fare da contrasto con la sobriet\u00e0 delle pareti.\nL'altare contiene l'urna con il corpo del Beato Angelo, la statua \u00e8 rivestita di abito agostiniano, foderata di ermesino celeste, con lastre di vetro ai tre lati. Si conserva anche la lapide originale della prima sepoltura del Beato Angelo nel convento di Sant'Agostino a Napoli.\nCasa Natale del Beato Angelo.\nLa casa natale del Beato Angelo si trova nella parte nord del paese antico, in via Casa Beato Angelo; l'originale non esiste pi\u00f9, gi\u00e0 dal XIV secolo fu trasformata in chiesa, ma a causa delle frane fu ricostruita varie volte. Si presenta in stile molto semplice, a pianta rettangolare in pietra concia, con facciata piana a sommit\u00e0 a tetto spiovente, senza finestre, con portale centrale di ingresso. L'interno a navata ubica \u00e8 intonacato di bianco con la nicchia della statua processionale; presso la cripta si conserva la nicchia dove avrebbe vissuto il santo quando esisteva la casa paterna.\nRuderi di Sant'Angelo in Cornacchiano.\nsi trovano in contrada Casale Sant'Angelo di Fresagrandinaria. Il monastero benedettino di Sant'Angelo in Cornacchiano (o anche Corneclano o Cornaclano), sorse nell'VIII secolo, nel XIII secolo raggiungeva il suo splendore, possedendo vari feudi lungo il Trigno-Sinello. Vi studi\u00f2 il beato Angelo, come ricorda una lapide moderna affissa sul rudere del muro-torre campanaria. Decaduto gi\u00e0 nel XIV secolo, il monastero nel XIX secolo era gi\u00e0 ridotto in rovina. Di recente \u00e8 stato oggetto di studi archeologici.\nEconomia.\nNel 1966 esisteva una manifattura di ceramica chiamata \"ARCE\" come riporta lo studioso di abruzzesistica Alessandro Morelli."}
{"id": "27094", "revid": "124790536", "url": "https://it.wikipedia.org/wiki?curid=27094", "title": "Gamberale", "text": "Gamberale \u00e8 un comune italiano di 282 abitanti della provincia di Chieti, in Abruzzo. Fa anche parte della Comunit\u00e0 montana Medio Sangro.\nStoria.\nL'origine \u00e8 da ricollegarsi al Medioevo. Il nome del paese compare nelle mappe nel XII secolo quando viene chiamato \"Gambarum\". Le sue case sono attorniate attorno al castello che risale al XIII secolo. Una stima del 1320 valut\u00f2 il paese 5 once, 29 tar\u00ec e 19 grani. Le notizie successive vanno ricercate nel 1308. Nel 1309, nel 1323 e nel 1326 per le decime ai monaci Gamerarri, de Gamerario e Gamararus. Nel XV secolo fu feudo di Raimondo d'Annecchino, nel XVI secolo di Giovanni Maria d'Annecchino, poi di Giovanni Crispano, indi venne venduto a Giuseppe Mellucci per 500 ducati, poi fu del marchese Odoardo Benedetti, nobile della provincia dell'Aquila, infine il 14 aprile 1777 dei Mascitelli di Atessa che furono gli ultimi baroni.\nSimboli.\nLo stemma del comune di Gamberale \u00e8 stato riconosciuto con D.P.C.M. del 15 maggio 1957.\nSociet\u00e0.\nEvoluzione demografica.\nIl comune \u00e8 interessato da un rapido processo di spopolamento, in corso ininterrottamente dal secondo dopoguerra. \nEconomia.\nTurismo: stazione sciistica \"Valle del Sole\".\nGamberale e la vicina Pizzoferrato sono famose al livello regionale per la presenza di due impianti da sci sui Monti Pizzi, a circa . Il primo impianto di sci fu quello costruito a Gamberale al passo della Forcella."}
{"id": "27095", "revid": "174925", "url": "https://it.wikipedia.org/wiki?curid=27095", "title": "Gessopalena", "text": "Gessopalena (\"Lu J\u00e8ss\u00eb\" in abruzzese) \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana Aventino-Medio Sangro.\nGeografia fisica.\nIl territorio di Gessopalena si estende per 31,4\u00a0km\u00b2 in un'area di aspri rilievi collinari, alle pendici del massiccio della Majella. Nei pressi dell'abitato scorrono diversi corsi d'acqua, tra i quali vanno ricordati il fiume Aventino, ed i torrenti Rio Secco, Mazzetta, Cesa e San Giusto. Nelle campagne che circondano l'abitato emerge un affioramento calcareo chiamato La Morgia, che raggiunge gli 827\u00a0m s.l.m., dove \u00e8 possibile ammirare un'importante scultura dell'artista greco Costas Varotsos.\nLa sua altimetria varia dai 237\u00a0m s.l.m., in contrada Castellana, agli 853\u00a0m s.l.m., raggiunti a Monte San Giuliano, per un'escursione altimetrica complessiva pari a 616 metri. Il centro cittadino \u00e8 situato a 654\u00a0m s.l.m.\nLa parte pi\u00f9 antica di Gessopalena, di origine altomedievale, si erge su uno sperone gessoso che domina la valle dell'Aventino. A partire dal XIX secolo il borgo \u00e8 stato progressivamente abbandonato, ed ha cominciato a prendere forma il nuovo centro abitato, disposto ad anfiteatro, le cui attuali direttrici di espansione sono lungo la Via Peligna, a sud, verso Torricella Peligna, e a nord in direzione di Casoli.\nOrigini del nome.\nStoricamente i nomi del paese sono stati molti, ma, tuttavia, hanno sempre conservato la peculiarit\u00e0 geologica del territorio: il Gesso.\nNon \u00e8 ancora pervenuto il nome sannitico di Gessopalena. I Sanniti Carricini erano gi\u00e0 insediati in et\u00e0 antichissima. Non \u00e8 ben chiaro se vi fossero Carricini \"supernates\" o fossero Carricini \"infernates\". Le Mura Megalitiche presenti a Monte san Giuliano fanno sospettare la presenza d'un importante insediamento strategico.\nIn epoca romana il toponimo era \"Terr\u00e6 gypsi\". Nell'alto medioevo: Gisso de domo. Dal basso medioevo semplicemente Gesso, ma non era l'unico paese nel chietino ad avere questo nome: anche l'attuale Gissi. Per distinguerle si utilizzarono le espressioni: \"Gesso prope Palenam\" (\"Gesso vicino Palena\") e \"Gesso prope Vastum\" (\"Gesso vicino Vasto\"). Col tempo Gesso vicino Palena mutu\u00f2 con il semplice suffisso \"-palena\", quindi Gessopalena.\nGli autoctoni gessani, comunque, continuano a chiamarla semplicemente \"Gesso\".\nIn dialetto gessano arcaico il toponimo era \"La Jps\", in dialetto moderno \"Lu Jis\".\nStoria.\nEt\u00e0 preromana e romana.\nI numerosi reperti riferiti a quest'et\u00e0, affiorati nelle contrade, testimoniano che l'area ospit\u00f2 sin dall'antichit\u00e0 importanti insediamenti abitativi. In localit\u00e0 Monte San Giuliano sono stati ritrovati resti di mura megalitiche di epoca preromana, che costituivano parte del sistema difensivo dei Carricini. Altre testimonianze sono reperibili nelle contrade Collomero e Pia' Nicola.\nDurante la costruzione della via Peligna, venne ritrovata una statua raffigurante una sfinge.\nDal Medioevo all'epoca moderna.\nIl primo documento che narra dell'esistenza del paese risulta nel \"Memoratorium\" dell'abate Bertario di Montecassino, documento in cui vengono citati i feudi di Montecassino siti tra il Sangro e l'Aventino tra cui il \"Castellum de Gessi\". Nel 1059, in una bolla di Nicol\u00f2 II, cita il paese come \"Gipso de Domo\", ed in particolare parlava della pieve di Santa Maria che corrisponde all'attuale Chiesa di Santa maria Maggiore. Ad ogni modo il nucleo originario del castello corrispondeva all'attuale localit\u00e0 di Valle Sorda, in cui nell'XI secolo esisteva la scomparsa chiesa di S. Nicola di Vallesorda appunto, donata nel 1081 dal Conte di Sangro Gualtieri, figlio di Borrello il Vecchio, al Monastero di S. Pietro dell'Avellana. Successivamente, nel 1327 Roberto da Salle fond\u00f2, o restaur\u00f2, il convento di San Giovanni Battista. Alla fine del trecento nel paese vi fu una pestilenza.\nIn seguito, quando il paese pass\u00f2 alla Contea di Palena fondata da Ferdinando d'Aragona, il paese pass\u00f2 a Matteo di Capua e, quindi, ai suoi discendenti. In seguito si susseguirono varie altre signorie: i Finamore, i Tozzi, i Persiani, i Turchi ed i Pellicciotti. Nel 1706 il paese fu gravemente colpito dal terremoto della Maiella. Con l'estinzione del feudalesimo nel 1806 si cercarono vari appezzamenti di terra da coltivare tra dei boschi da smantellare, mentre precedentemente, nel Seicento, i mestieri nobili (o \"arti nobili\") che si svilupparono nel paese abruzzese furono \"Avvocato\" e \"Notaio\", di cui gli esponenti di spicco di questi due mestieri sono le famiglie Sirolli e Del Peschio, di fatto, tra il 1580 ed il 1873, il paese ebbe un numero molto alto di notai, ventiquattro, preceduta come numero di notai in tutto l'Abruzzo Citeriore solamente da Chieti, Lanciano, Vasto ed Atessa.\nNel 1816 Gessopalena fu inclusa nella nuova ripartizione territoriale francese, del distretto di Lanciano, e vi rimase sino al 1861, quando fu inclusa nella provincia di Chieti, mantenendo la dignit\u00e0 di comune autonomo. Rimarr\u00e0 nella provincia anche dopo la costituzione della regione Abruzzi e Molise nel 1948, e poi nel 1963. Nel 1933 Gessopalena, insieme ai comuni limitrofi di Lama dei Peligni, Torricella Peligna, Palena, fu colpita da un terremoto verificatosi al centro della Majella, e riport\u00f2 gravi danni al centro antico.\nSeconda guerra mondiale.\nLa citt\u00e0 fu raggiunta nel tardo dicembre '43 dai nazisti, che operarono la tecnica spietata della \"terra bruciata\". Gessopalena in quel tempo era separata in due centri: Terravecchia e borgo Sant'Agata, il primo posto da una parte sullo sperone roccioso, e l'altro e in fondo alla valle.\nQuesto centro era uno dei paesi \"cuscinetto\" della zona del Sangro-Aventino, che separavano le operazioni militari dell'Adriatico da quelle della Majella. Gessopalena venne occupata dai tedeschi nell'ottobre 1943, installandosi in case private, sostanzialmente quelle delle storiche famiglie che governarono la citt\u00e0, nel rione Terravecchia-Castello. Gli abitanti preferirono sfollare nelle campagne, portandosi anche il bestiame dalle masserie, temendo razzie. Nel paese rimasero solamente donne, vecchi e bambini, a fine novembre la guarnigione tedesca si allontan\u00f2 dal paese, facendo saltare la strada che collegava Gessopalena a Torricella. Il 4 dicembre alcuni soldati rientrarono con un camion e consegnarono al podest\u00e0 l'ordine di evacuare il centro, al grido di \"Gessopalena kaput!\", ossia il paese sarebbe stato minato.\nLa direzione indicata per gli sfollati era la citt\u00e0 di Sulmona, e per gli impossibilitati a camminare, sarebbe stato offerto soccorso dagli stessi tedeschi sui camion. Gli abitanti tentarono di salvare il possibile, ma avendo cos\u00ec poco tempo per scappare, presero poche cose, e si allontanarono verso i casali di campagna. Gessopalena, gi\u00e0 danneggiata dal recente terremoto della Majella del 1933, insieme ai vicini centri di Torricella, Palena, Taranta e Lama, nella notte tra il 4 e il 5 dicembre venne fatta saltare in aria casa per casa, sotto gli occhi commossi dei civili.Ci sono varie storie e testimonianze dei civili che hanno vissuto in prima persona la demolizione tattica del paese: si ricorda l'episodio della madre del tenente Domenico Troilo, secondo comandante principale della Brigata Maiella, che perse la vita mentre si attardava a racimolare altre provviste nella sua casa. Domenico rimase intrappolato sotto le macerie con la madre, ma solo lui sopravvisse, e immediatamente si organizz\u00f2 con i civili superstiti per organizzare un gruppo militare di liberazione simile a alla Banda della Maiella di Casoli.\nLa sera del 5 dicembre arriv\u00f2 a Casoli un consistente numero di soldati alleati che si install\u00f2 nella contrada Mandre di Sarre, e che da l\u00ec raggiunse Gessopalena il 6 dicembre, scontrandosi con delle truppe tedesche, che tornava verso il paese a completare la distruzione. La battaglia cruenta provoc\u00f2 due morti tedeschi, e l'abbandono definitivo del paese in mani alleate. Gli inglesi si stabilirono nel quartier generale, cercando di far tornare la vita a Gessopalena, nonostante la distruzione di quasi mezzo paese. I tedeschi tuttavia, ritiratisi pi\u00f9 sopra a Torricella Peligna, da dove aveano un punto di controllo a 360\u00b0 della vallata sottostante, cannoneggiarono a pi\u00f9 riprese il paese, ancor pi\u00f9 per danneggiare psicologicamente i civili gi\u00e0 provati dalla distruzione del paese, delle loro case, e dalla perdita di vite umane, piuttosto che per danneggiare ci\u00f2 che rimaneva di Gessopalena.\nIl 21 gennaio 1944 la violenza degli occupanti esplose drammaticamente quando nelle contrade gessane si erano trasferiti alcuni sfollati di Torricella, che avevano trovato ospitalit\u00e0 in alcuni casolari. In quelle zone erano relativamente al sicuro dalle violenze tedesche, anche se stipati in spazi angusti. In alcune frazioni la rappresaglia tedesca continuava, con requisizioni di cibo e bestiame, ed esecuzioni dei contadini che si ribellavano. Di fronte all'ennesimo sopruso, alcuni torricellani reagirono, uccidendo due tedeschi, e la reazione fu violenta.\nLa mattina del 21 gennaio 1944 alcuni sfollati di Torricella che si erano rifugiati nel villaggio Santa Giusta, di fronte a Sant'Agata, stavano tornando verso le case per recuperare del cibo, quando vennero fermati dai tedeschi con il chiaro intento di fucilarli. Dall'esecuzione sommaria, senza un perch\u00e9, si salv\u00f2 solo Giuseppe D'Amico, che in successive interviste, raccont\u00f2 di essersi buttato nella vegetazione, mentre 4 membri della sua famiglia venivano passati per le armi. Poco distante si trovavano alcune masserie occupate da famiglie di Torricella, che avevano trovato riparto nel villaggio di Sant'Agata, presso Torricella, anche se nel territorio comunale di Gessopalena.\nAll'alba di questo giorno i tedeschi arrivarono, svegliando bruscamente i civili, obbligandole a radunarsi in una sola abitazione. Alcuni civili si ribellarono, venendo fucilati, mentre la gente veniva ammassata nell'edificio, e le porte bloccate in modo da non essere sfondate. Una trentina di bombe a mano vennero lanciate all'interno della casa, provocando morti e feriti, oltre alla creazione di una voragine nel terreno, finendo nel granaio. I tedeschi rientrarono nel casolare, controllando minuziosamente se tutte le persone fossero morte, o fingessero di esserlo, come verr\u00e0 precisato, e cosparsero i morti di paglia e liquido infiammabile per incendiare il tutto. Le testimonianze di Nicoletta Di Luzio, il fratello Leonardo e il piccolo Antonio possono fornire un chiaro resoconto della barbarie nazista, poich\u00e9 si erano salvati dalla strage. Nicoletta infatti testimonia che Leonardo venne direttamente fucilato sulla porta, lei si salv\u00f2 coprendosi con un cadavere, e il fratellino Antonio si ripar\u00f2 nella mangiatoia. Nicoletta, allora di soli 16 anni e il fratello Antonio fuggirono dal casolare in fiamme e riuscirono a chiedere aiuto ai gessani, venendo poi curati all'ospedale di Vasto.Le morti totali del cosiddetto \"eccidio di Sant'Agata\", furono 42, e rimasero esposti alle intemperie per alcuni giorni, per poi essere sepolti con rito cristiano.\nOltre alla distruzione morale della popolazione, si pu\u00f2 contare anche una distruzione quasi totale del patrimonio artistico di Gessopalena, soprattutto nella parte di Terravecchia, dove andarono perse la chiesa-abbazia di Sant'Egidio, la chiesa di Sant'Antonio di Padova, di cui resta la facciata in piedi, il castello medievale. Rimane la parte nuova del paese, concentrata sul piazzale con il Monumento ai Caduti, e con le chiese di Santa Maria Maggiore (che conserva il portale della chiesa di Sant'Egidio) e la chiesa della Madonna dei Raccomandati, sede parrocchiale.\nRicostruzione post bellica e avvenimenti attuali.\nIn seguito alla liberazione, il paese and\u00f2 ad espandersi fuori dalla porta d'ingresso di \"A monte per la terra\", creando dei nuovi quartieri lungo la Via del Popolo. Man mano la gente il borgo (il cosiddetto centro storico di Gessopalena) si and\u00f2 spopolando ove rimasero i poveri, i vecchi, gli ebrei e qualche artigiano fino a che, nel 1959 il borgo non fu definitivamente abbandonato. L'abitato attuale infatti si sviluppa attorno a piazza Marino Turchi, dove si affaccia la parrocchiale della Madonna dei Raccomandanti, un tempo in zona periferica; in seguito si sviluppa a serpentone lungo via Peligna, via del Popolo e via della Pace, salendo lungo la strada per Torricella, oppure un piccolo nuovo quartiere degli anni '90 \u00e8 stato creato seguendo a sud la strada di via Garibaldi e via della Brigata Maiella, dove \u00e8 stato realizzato un piazzale commemorativa al partigiano Domenico Troilo.\nNegli anni '90 il borgo antico fu recuperato, con il patrocinio dell'associazione culturale \"Terre del Sangro - Aventino\", per uso turistico, una casa abbastanza conservata \u00e8 stata scelta simbolicamente come sede amministrativa del Corpo volontari \"Brigata Maiella\", che ha il compito di ricordare gli avvenimenti bellici nel territorio del Sangro-Aventino, e di promuovere attivit\u00e0 rievocative culturali. \u00c8 stato deciso di non ricostruire il paese ex novo, ma di mantenere in buono stato gli edifici gi\u00e0 danneggiati dai tedeschi, e di lasciarli nella loro forma mutila (chiese comprese), per educare i giovani e i turisti al ricordo della strage nazista di Sant'Agata. Solo la facciata della vecchia chiesa di Sant'Egidio \u00e8 stata semi ricostruita per anastilosi, invece l'accesso alla chiesa di Sant'Antonio di Padova \u00e8 stata murata per impedire atti vandalici. Il paese solitamente viene usato per le tradizioni feste del Natale e della Settimana Santa come \"location\" a carattere suggestivo.\nSimboli.\nLo stemma e il gonfalone del comune sono stati concessi con decreto del presidente della Repubblica del 4 settembre 1969.\nMonumenti e luoghi d'interesse.\nIl centro storico gessano oggi \u00e8 ridotto in macerie, lasciate allo stato di devastazione dopo la distruzione operata dai nazisti nel dicembre 1943, quando minarono casa dopo casa per evitare rifornimenti degli alleati, e facendo sfollare la popolazione. I ruderi dunque sono una testimonianza \"archeologica\" del secolare passato di Gessopalena, come borgo fortificato sopra uno sperone di gesso, fonte di lavoro per gli abitanti.\nIl borghetto, delimitato da via Castello, principale ingresso da via Roma, \u00e8 detto anche \"rione Terravecchia\", per distinguerlo dal quartiere Terranova, sviluppatosi dall'Ottocento in poi attorno all'ex monastero dei Francescani di Santa Maria dei Raccomandati, delimitato da via Garibaldi, via Roma, Piazza Roma e Largo Marino Turchi, via Peligna, via del Popolo.\nIl punto di incontro tra i due quartieri \u00e8 dato dalla strada via Roma-strada Municipio-via Castello, con l'accesso salla torretta dell'orologio dello storico palazzo comunale, accanto alla chiesa di Santa Maria Maggiore. Il borgo vecchio prima della distruzione nazista era stato gi\u00e0 seriamente danneggiato dal terremoto della Majella del 26 settembre 1933, che provoc\u00f2 il crollo di varie case, e lesioni serie al tetto della chiesa di Sant'Egidio, nel cuore del borgo.\nOggi il paese antico \u00e8 utilizzato come luogo della memoria, in casale \u00e8 sede della Fondazione Brigata Maiella, inoltre viene usato come location per l'annuale notte bianca e per la processione del Venerd\u00ec santo.\nMonumenti principali.\n \nfogliati, e aveva un affresco nella lunetta. Negli anni 60 \u00e8 stato aggiumto uno svettante campanile turrito quadrangolare con orologio, visibile a km di distanza. L'interno \u00e8 a tre navate gotiche, con abside semicircolare, decorato da un trittico della Madonna della Misericordia del XVI secolo. \nInfatti il paese \u00e8 un museo all'aperto noto come \"Museo Borgo del Gesso\".\nArchitetture secondarie.\nSita nel Borgo medievale presso la suddetta chiesa di Sant'Egidio. Ne restano pochi ruderi oltre il portale risalente al Trecento che \u00e8 stato rimontato sul muro laterale della chiesa di Santa Maria Maggiore.\nSita nel borgo medievale presso la suddetta chiesa si Sant'Antonio o dei Tozzi e restano pochi ruderi. Fino al 1956 suonava ancora il campanile.\nSita nella salita san Rocco vicino al Borgo medievale. Ancora intatta, \u00e8 una cappella rurale tardo ottocentesca in stile neoclassico semplice, con esterno in pietra a vista, e campanile a vela.\nSito in Via del Popolo. Ne restano dei ruderi tra cui il portale.\nSito nel Borgo medievale presso la porta d'ingresso.\nAnch'esso sito nel Borgo medievale presso la chiesa di Sant'Antonio. Ne restano solo ruderi.\nSita nella piazza centrale del paese,piazza Roma. Oggi \u00e8 ancora ammirabile nello stile antico, dato che \u00e8 riuscita a scampare alle devastazioni della seconda guerra mondiale. Nel centro della vasca, avente forma di conchiglia, \u00e8 posta una statua raffigurante l'Italia, realizzata da Carlo Fontana (scultore) nel 1921.\nSito nella parte pi\u00f9 alta del Borgo medievale diroccato. \u00c8 stato realizzato recentemente, per commemorarela strage nazista dei civilidi Gessopalena nel 1943. \u00c8 costituito da un cippo con un'iscrizione con dei versi di Carlo Bernani.\nAree naturali.\nLa Morgia.\nQuesto masso, chiamato dagli abitanti locali \"lu leon\" per via della somiglianza ad un leone accucciato, \u00e8 stato utilizzato da sempre per estrarre pietre da costruzione.\nUna leggenda popolare, raccolta sia da Giovanni Pansa che da Gennaro Finamore, antropologi abruzzesi, vuole che il masso sarebbe stato spostato in loco dal gigante Sansone, lasciando anche delle impronte mastodontiche di piedi sul terreno.\nFino al XIV secolo ai piedi dello sperone di roccia sorgeva un paesino chiamato \"Pesco rottico\", abbandonato dopo l'epidemia di peste del XIV secolo. Lo si trova percorrendo la strada della via Peligna, in direzione di Torricella Peligna.\nSono stati rinvenuti nei dintorni reperti italici e romani.\nNel dopoguerra la pietra della Morgia \u00e8 stata utilizzata per ricostruire Gessopalena e i paesi nei dintorni. Nel 1998 l'artista greco Costas Varotsos install\u00f2 sul masso l'opera \"Orizzonti\".\nLago Sant'Angelo.\nIl lago artificiale, creato negli anni '50, si trova in una conca tra i comuni di Gessopalena, Casoli e Civitella Messer Raimondo. Si trova ufficialmente nel territorio del comune di Casoli, in localit\u00e0 La Torretta, raggiungibile anche da una traversa posta lungo via Peligna, a Gessopalena.\nAltra area naturale \u00e8 la villetta di Piazza Marino Turchi, nel baricentro del paese, e il parco dedicato all'eroe di guerra Domenico Troilo, nell'omonimo piazzale, seguendo via Garibaldi.\nSociet\u00e0.\nEtnie e minoranze straniere.\nGli stranieri residenti a Gessopalena al 1\u00ba gennaio 2011 sono 139 e rappresentano l'8,6% della popolazione residente.\nLa comunit\u00e0 straniera pi\u00f9 numerosa \u00e8 quella proveniente dalla Romania con il 63,3% di tutti gli stranieri presenti sul territorio, seguita dall'Albania (9,4%).\nCultura.\nGessopalena ha un teatro comunale con biblioteca, dedicata al folklorista locale Gennaro Finamore. Tutto il centro storico medievale distrutto dai tedeschi nel 1943-44 costituisce il Museo del Gesso all'aperto.\nNel 1982 la Rai ha girato uno sceneggiato di 90 min, diviso in 3 puntate, per la regia di Vincenzo Bozzi, intitolato \"Quando l'amorr 'impazzire te fa'\", che racconta le vicende del brigantaggio postunitario nel paese abruzzese.\nTradizioni e folclore.\nSecondo una leggenda popolare la Morgia era uno sperone della Majella, staccato dall'eroe biblico Sansone e posto da lui nella sua posizione attuale.\nSansone colp\u00ec il masso con una ginocchiata e diede vita al fiume Aventino da una sua minzione.\nIl mito ha un fondo di verit\u00e0: la Morgia \u00e8 infatti un masso staccatosi dalla Majella nella preistoria e rotolato a valle.\nCarnevale morte.\n\u00c8 d'uso, in quasi tutti i Comuni del circondario, rappresentare nel giorno delle ceneri il funerale di Carnevale; una specie di appendice alle manifestazioni carnascialesche. A Gessopalena il funerale a Carnevale, chiamato \"Carnevale morte\", ha un significato del tutto particolare: la manifestazione prequaresimale viene personificata, diventa umana.\nL'avvenimento \u00e8 atteso e sentito da tutta la popolazione, perch\u00e9 attraverso i discorsi dei vari personaggi ormai codificati, tra cui: Medico, Sindaco, Notaio, Cardinale, Prete, Coconia, si approfitta di fare della satira bonaria su fatti e avvenimenti accaduti a personaggi pi\u00f9 o meno in vista e caratteristici del paese.\nQuesta tradizione si perpetua nel tempo per merito di particolari personaggi vissuti nel passato che hanno consegnato, per cos\u00ec dire, il testimone alle generazioni successive.\nIn questi passaggi successivi la manifestazione si \u00e8 vieppi\u00f9 trasformata ed arricchita di personaggi e di significati. L'origine di \"Carnevale morte\" non \u00e8 certa.\nIl Venerd\u00ec santo.\nDal 1965 a Gessopalena si svolge una processione dedicata alla morte di Cristo in croce, che negli anni ha attirato pellegrini da buona parte della provincia di Chieti. I ruderi del borgo vecchio sono usati come set scenografico per la rievocazione teatrale sacra in costume, in cui dal Gioved\u00ec santo, si celebra presso le case antiche, con attori del paese, l'Ultima Cena e la cattura di Cristo, con il processo al Tempio. Il Venerdi santo, dopo cena la rappresentazione riprende con la processione che parte dalla chiesa della Madonna dei Raccomandati, che passa per via Roma, fino al borgo antico, con la rappresentazione della Crocifissione.\nSport.\nCalcio.\nLa principale squadra di calcio \u00e8 l'Atletico Gipsy. I colori sociali sono Verde e Bianco. Nel 2010 il Club Atletico Gipsy nasce sotto la direzione del Presidente Domenico Manzi e del Vice Presidente Domenico Larcinese che riunirono un nutrito gruppo di giovani del territorio di Gessopalena e dei paesi limitrofi, aprendosi anche a quei giovani stranieri che hanno deciso di vivere nel paesino abruzzese. Nella prima stagione disputata l'Atletico Gipsy ha partecipato al campionato di Serie D di Calcio a 5.\nDal 2011 il Club Abruzzese s'iscrive al campionato di Terza Categoria nel girone B della Provincia di Chieti. Nella stagione 2012-2013 la squadra vince il Campionato provinciale di 3\u00aa categoria girone b."}
{"id": "27096", "revid": "124914522", "url": "https://it.wikipedia.org/wiki?curid=27096", "title": "Gissi", "text": "Gissi (\"\u00ccsce\" in abruzzese) \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana Medio Vastese. Sorge su un colle panoramico a 499 metri sul livello del mare tra i torrenti Ferrato e Morgitella, affluenti di destra del Sinello. Il suo territorio si estende su un'area di media e alta collina.\nIl borgo, compatto e ingentilito da pregevoli edifici quali il Palazzo Carunchio, si staglia su una dorsale nei pressi del fiume Sinello, tra colline ricoperte di frutteti, vigne e piccoli boschi.\nStoria.\nNel comune, in localit\u00e0 Colle Rovelizio, nel 1896, \u00e8 stato ritrovato da Antonio De Nino un insediamento italico con tombe a cappuccina e a fossa.\nNon vi \u00e8 nessuna fonte storica che attesti la fondazione del borgo, tuttavia L. Busico asserisce che risale all'XI-XV secolo, mentre De Nino la definisce una stazione preromana. In una visita pastorale viene citata una pieve di Santa \nMaria risalente al IV o al VII secolo. Prima del III secolo a.C. era colonia frentana, nel III secolo a.C. divenne colonia romana, mentre nell'XI secolo fu contea da Oderisio, abate di Montecassino e in seguito fu dei Normanni.\nLa prima citazione storica risale al 1039 con il gastaldo Deodato. Carlo I d'Angi\u00f2 tolse il potere temporale ai benedettini e diede la contea a Rodolfo di Courtenay. In seguito fu feudo di altre famiglie.\nInfatti Gissi, nominata come \"Gypsum\" (dal colle di gesso, allo stesso modo del nome Gessopalena, altro comune abruzzese), era di propriet\u00e0 dell'abbazia di Santo Stefano in Rivomare di Casalbordino, poi il vescovo Roberto di Chieti l'aveva concessa a San Salvatore della Majella (Rapino). Passata in possesso dei vari cadetti dei re di Napoli, da Federico II agli angioini; nel XV secolo era feudo di Antonio Caldora, figlio del celebre capitano Jacopo Caldora, poi sotto Ferrante d'Aragona pass\u00f2 ai Principi di Capua, e infine dalla met\u00e0 del '600 alla potente famiglia dei D'Avalos marchesi del Vasto. Fece parte di un circondario noto come contea di Monteodorisio fino al 1799.\nSuccessivamente fece parte del distretto di Vasto, entrando nella provincia di Chieti. Negli anni '50 Gissi soffr\u00ec di un movimento franoso che colp\u00ec la parte del Quarto da Piedi, distruggendo case e la chiesetta della Madonna delle grazie.\nVi nacque il politico Remo Gaspari.\nMonumenti e luoghi d'interesse.\nLe prime fonti che parlano del castello risalgono all'XI secolo. Una bolla papale del 1208 narra di un \"castrum\" di Gissi. Dentro il castello c'erano la dimora del governatore, l'armeria e le scuderie. Il castello croll\u00f2 prima del 1742 e al suo posto si erge ora un'abitazione.\n\u00c8 sita in via Salita Castello presso via La Chiesa. \u00c8 stata edificata prima del 1568 con trasformazioni successive nel XVIII-XIX secolo. Originariamente era costituita da un'aula unica basilicale. Nel XVII secolo fu ampliata. Il campanile, realizzato in pietra calcarea e suddiviso in pi\u00f9 livelli mediante cornici marcapiano \u00e8 stato costruito nel XVIII secolo. La facciata principale, anticamente in pietra, con tre portoni e rosone, \u00e8 in laterizio edificato negli anni cinquanta. L'interno \u00e8 a tre navate con volta con otto cappelle laterali, quattro per lato. Sopra l'ingresso vi \u00e8 la cantoria che ospita un organo realizzato verso la fine del XVII secolo.\nSono siti presso l'attuale municipio. Il convento risale al XIII secolo. La chiesa era a navata unica con coperture a capriate con altari laterali e un altare maggiore con coro e sagrestia. Le strutture abitative sono andate demolite ma rimangono dei resti di mura, cisterne, pozzi e frammenti lapidei.\nSita nella pineta di Santa Lucia Immersa in una oasi di verde, la piccola chiesa \u00e8 protagonista della manifestazione religiosa in onore alla Santa, dove i fedeli si recano in processione per rendervi omaggio.\nAltro edificio di culto religioso \u00e8 la chiesa di San Bernardino, ricostruita in stile moderno nel 1960 davanti alla precedente chiesa (costruita nel 1850 e abbattuta a causa delle condizioni precarie).\nAree naturali.\nMonte Sorbo domina sulle valli del Treste e del Sinello con un'altitudine di oltre 900 m sul livello del mare. Il Sito, indicato come SIC, ci appare oggi come un ambiente in gran parte incontaminato, anche se abitato fin dall'Et\u00e0 del Ferro come testimoniano ritrovamenti archeologici sempre pi\u00f9 ricchi e sorprendenti.\nEconomia.\nCave di gesso (da cui trae origine il nome del paese), allevamento, agricoltura."}
{"id": "27097", "revid": "122667301", "url": "https://it.wikipedia.org/wiki?curid=27097", "title": "Giuliano Teatino", "text": "Giuliano Teatino \u00e8 un comune italiano di abitanti della provincia di Chieti in Abruzzo.\nOrigini del nome.\nLa prima citazione risale al Medioevo, verso il 1320, quando il paese si chiamava \"Tullianum\", in seguito, secondo un'ipotesi di Anton Ludovico Antinori, il nome del paese divenne \"Julianum\" indotto dalla pronuncia dei cittadini, si pu\u00f2 ipotizzare inoltre che il nome \"Tullianum\" sia dovuto al fatto che in epoca romana, come provano alcuni ruderi romani in zona, vi fosse una colonia o la residenza della \"gens Tullia\" e successivamente della \"gens Julia\", dalla quale il paese avrebbe avuto un onorifico nome gentilizio. In seguito, tra il XVI e XVII secolo il paese cambi\u00f2 nome, per errore di trascrizione fu chiamato Uigliano, per\u00f2 il contado fu chiamato Giugliono, attestato dal fatto che il parroco di zona del 1630 si firmava \"Matteo arciprete di Giuglioano\".\nStoria.\nNel 1059 risulta possedimento della Diocesi di Chieti: la sua Pieve, infatti, \u00e8 compresa nell'elenco dei privilegi confermati da Papa Niccol\u00f2 II al nuovo Vescovo Teatino Attone.\nNel 1173 il paese fu feudo di Fiordano di Rivello. Nel 1279 Carlo D'Angi\u00f2 don\u00f2 Giuliano Teatino a Bertrando di Poget. Durante il regno di Ladislao I di Napoli fu di Carlo III di Durazzo, indi nel regno di Giovanna II di Napoli fu di Francesco De Ricciardi di Ortona. Nel 1421 Braccio da Montone venne alle armi contro la regina Giovanna portando i suoi possedimenti ali Orsini, per\u00f2, nel 1425 Bartolomeo Di Riccardis, figlio di Francesco, ne rivendic\u00f2 le terre perch\u00e9 facenti parte del suo patrimonio, cos\u00ec Giovanna ne riconobbe il diritto e il 2 giugno ne venne ordinata la restituzione. Nel 1440 il paese fu feudo della contea di Manoppello che era sotto il dominio degli Orsini cui rimase fino al 1507 quando Ferdinando II di Aragona don\u00f2 la contea di Manoppello a Bartolomeo di Alviano cos\u00ec il paese fu donato per ricompensa a Giovanni di Leono insieme ad un assegno di trecento ducati annui.\nNel 1541 risulta feudatario Camillo Caracciolo, poi, nel 1550, con un provvedimento del Regio Consiglio Francesco di Palma acquist\u00f2 per 7000 ducati il feudo di Giuliano Teatino, successivamente, nel 1586 il paese fu governato da Giovanni di Palma con titolo di barone, tuttavia, nel 1669 un altro Giovanni di Palma aveva in feudo il paese, infine nel 1802 il paese appartenne al duca Celaia di Canosa Sannita. Il 18 marzo 1843 una parte del paese si abbass\u00f2 di 200 metri per un inghiottimento del terreno sottostante senza procurare vittime, ma il \"centro storico\" del paese stesso venne di fatto distrutto. Attualmente scarsamente abitato, a causa di una instabilit\u00e0 del terreno, conserva i ruderi del municipio e della vecchia chiesa.\nA Giuliano Teatino nacque Padre Bernardo Valera, religioso e poeta.\nIl centro nuovo si estende lungo una dorsale\nGeografia fisica.\nSorge su un colle tra la Majella e il mare Adriatico, tra i torrenti Venna e Dendalo, affluenti di destra del fiume Foro, su una superficie di 9,89\u00a0km\u00b2, con il territorio compreso tra i 53 ed i 281 metri sul livello del mare. .\nMonumenti e luoghi d'interesse.\nL'antico paese di Giuliano si trovava pi\u00f9 ad est del centro moderno, lungo via Piane e via Roma; dopo le frane ottocentesche, negli anni del '900 il livello della terra si abbass\u00f2 ancora di pi\u00f9, e coi danni della seconda guerra mondiale, venne definitivamente abbandonato. Il paesetto si sviluppa lungo lo stradone, con case disposte rettangolarmente ai lati della via. Si conserva una cappella dedicata a San Rocco, con una targa molto semplice, dedicata ai Caduti della Grande Guerra, nonch\u00e9 una targa relativa alle sanzioni sulla Guerra d'Abissinia. La chiesa parrocchiale \u00e8 franata, e restano ruderi di mura con archi.\nIl nuovo centro \u00e8 stato ricostruito nel secondo dopoguerra in una piana collinare, lontano dall'area franosa e si sviluppa attorno piazza Brigata D'Aqui, corso Italia, via Tratturo.\nFestivit\u00e0.\nLa prima domenica di giugno si celebra la \"Sagra delle ciliegie\" e il 18 e 19 agosto la \"festa di San Cataldo e Sant' Antonio da Padova, rispettivamente patrono e compatrono.\"\nL'inizio del mese di agosto vede anche la festa di \"sant'Emidio e Madonna della Neve\", il 4 e 5 di agosto, celebrata nei pressi della chiesetta omonima, ove \u00e8 custodita un'antica statua della Madonna, che appare assisa su una pianta di fico, in pietra, opera di anonimo, recentemente ristrutturata (datata XIII secolo).\nCucina.\nI piatti tipici sono: Sagne e fagioli; Pizza Scimije; Pizza Post. Prodotto tipico: Taralli di Sant'Antonio.\nSport.\nAd oggi a Giuliano Teatino ci sono tre squadre di calcio:\n- \"A.S.D. Giuliano Teatino 1947\" (che esiste dall'estate 2012 e attualmente (marzo 2014) milita in seconda categoria)\n- \"A.S.D. Amatori Julianum\" (che esiste dall'estate 2013 e attualmente (marzo 2014) milita in campionato Amatori Lanciano)\n- \"A.S.D. Atletico Flacco 2013\" (che esiste dall'estate 2013 e attualmente (marzo 2014) milita in terza categoria)\nIn passato ci sono state altre importanti societ\u00e0 di calcio dilettantistico:\n- fino al giugno 2011 c'era la \"Polisportiva Adriano Flacco\" che \u00e8 esistita dagli inizi degli anni '80 fino al giugno 2011, e che ha militato anche in promozione con ottimi risultati.\n- c'\u00e8 stata un'altra squadra chiamata \"A.S.D. Atletico Flacco\" che \u00e8 esistita dal 2010 al 2013, anno in cui \u00e8 stata sciolta dopo aver militato tre anni in terza categoria.\n- altra squadra giulianese \u00e8 stata la \"A.S.D. Giuliano Af\", esistita dal 2005 al 2008 e che ha vinto anche un campionato di terza categoria."}
{"id": "27098", "revid": "125824311", "url": "https://it.wikipedia.org/wiki?curid=27098", "title": "Guardiagrele", "text": "Guardiagrele (IPA: ; \"La 'U\u00e0rdije\" in dialetto guardiese) \u00e8 un comune italiano di abitanti della provincia di Chieti in Abruzzo. \u00c8 sede del parco nazionale della Maiella e fa parte della comunit\u00e0 montana della Maielletta.\nNota per le produzioni artigianali, in particolare nella lavorazione dei metalli, oltre ad aver dato i natali all'orafo, incisore e pittore Nicola da Guardiagrele, nonch\u00e9 al poeta dialettale abruzzese Modesto Della Porta, ospita tutti gli anni dal 1\u00ba al 20 agosto la mostra dell'artigianato artistico abruzzese. Fu il primo luogo, insieme ad Agnone, dove inizi\u00f2 la produzione della presentosa, un gioiello femminile abruzzese generalmente in oro, indossato nelle occasioni di festa.\nGeografia fisica.\nTerritorio.\nGuardiagrele sorge nell'entroterra chietino, nella zona nord-occidentale della provincia. Si articola su un lungo promontorio adagiato sulle pendici orientali della Maiella e delimitato su tre lati da ripidi crinali.\nRisente di un'alta sismicit\u00e0 poich\u00e9 si colloca in una zona in cui questi fenomeni sono da sempre stati molto intensi e frequenti. \u00c8 infatti inserita tra i comuni colpiti dal terremoto del 6 aprile 2009, per il quale sub\u00ec lesioni ad alcune case, alla chiesa di San Nicola Greco e il crollo parziale del tetto di palazzo Mucci.\nIl territorio ad ovest del centro abitato, verso la Maiella, \u00e8 composto da rocce calcaree, con aspri valloni e numerosi boschi. Andando verso il mare invece i rilievi diventano via via sempre pi\u00f9 dolci. Non vi scorrono fiumi di particolare rilevanza. I numerosi corsi d'acqua infatti sono per lo pi\u00f9 torrenti provenienti dalla montagna, fra i quali vi sono il Dendalo e il Venna, che dopo un percorso lungo rispettivamente 22 e 24\u00a0km sfociano nel fiume Foro.\nLa residenza comunale si trova ad un'altitudine di 576 m s.l.m. L'altitudine minima \u00e8 di 150 metri, quella massima di 1.750, con un'escursione altimetrica di 1.600 metri.\nFa parte della Comunit\u00e0 montana \"della Maielletta\".\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4.8\u00a0\u00b0C; quella del mese pi\u00f9 caldo, agosto, \u00e8 di +23,7\u00a0\u00b0C.\nSecondo la classificazione dei climi di K\u00f6ppen Guardiagrele appartiene alla fascia Csb, ossia al clima temperato fresco mediterraneo con influenze montane, dovute alla vicinanza al massiccio della Maiella. Il fatto che il mese pi\u00f9 caldo \u00e8 agosto, e non luglio, \u00e8 indice di un seasonal lag piuttosto elevato: ci\u00f2 \u00e8 dovuto alla vicinanza della costa adriatica e al fatto che la posizione montana del paese permette una dispersione del calore minore di quella tipica di luoghi con altitudini simili ma pi\u00f9 distanti dal mare (come ad esempio molti paesi dell'entroterra aquilano). Gli inverni guardiesi sono solitamente freddi, talvolta rigidi. Come in tutte le regioni adriatiche, durante i mesi invernali sono frequenti gli afflussi di aria fredda (burian) proveniente dai Balcani, che portano le temperature sotto lo 0\u00a0\u00b0C; spesso in queste occasioni la concorrenza con afflussi di aria umida in risalita dall'Adriatico verso la Maiella genera precipitazioni nevose anche molto abbondanti per effetto stau. Le estati guardiesi sono calde ma non afose, e solitamente non si prolungano particolarmente. Non sono tuttavia infrequenti, anche nei mesi pi\u00f9 caldi, afflussi di aria fresca da nord-est, che mitigano la calura per qualche giorno. Pi\u00f9 spesso si verificano ondate di caldo, con temperature massime che superano abbondantemente i 30\u00a0\u00b0C e minime sopra i 20\u00a0\u00b0C (talora vicine ai 30\u00a0\u00b0C). Le precipitazioni, non troppo abbondanti anche a causa della presenza del massiccio della Maiella che protegge il paese dalle perturbazioni provenienti da ovest, si aggirano intorno ai 1000\u00a0mm, e risultano concentrate maggiormente in primavera e in autunno.\nOrigini del nome.\nAlcuni studiosi guardiesi vissuti tra il XIX e il XX secolo, fra cui Francesco Paolo Ranieri, Giuseppe Iezzi e Filippo Ferrari, citando fonti ambigue, riportarono un'iscrizione secondo cui il toponimo \"Guardiagrele\" sarebbe nato da \"Aelion\" (discendente dal greco \u1f25\u03bb\u03b9\u03bf\u03c2 \"h\u1e15lios\", \"sole\"), per poi diventare \"Grelion\" (nome di un capitano greco, Grelio), \"Graelium\", \"Graelle\", \"Graeli\", \"Grele\". Anche Gabriele D'Annunzio nel romanzo \"Il trionfo della morte\" parla, riferendosi a Guardiagrele, di \"antichissimo nome solare\", rifacendosi proprio a queste ipotesi. In tempi pi\u00f9 recenti si \u00e8 trovata un'altra spiegazione dell'etimologia di \"Grele\". \u00c8 stata infatti proposta la derivazione dall'etnico marrucino \"ocrilis\", attributo di \"ocris\", \"altura\", oppure dal personale latino \"Gr\u00e6lius\", traslato al \"Greele\" del \"Catalogus Baronum\" (il registro di leva voluto da re Ruggero II intorno alla met\u00e0 del XII secolo). Per quanto riguarda il termine \"guardia\", non si hanno dubbi sulla sua provenienza. Discende dalle parole germaniche \"warda\" o \"warte\", usate per indicare un posto di vedetta militare. Nel libro di re Ruggero II si parla infatti di \"clerici castri de Guardia Grelis\".\nStoria.\nIl territorio di Guardiagrele era abitato sin dall'epoca protostorica, come dimostrano alcuni rinvenimenti archeologici presso Comino. Fu poi abitato dagli Italici e dai Romani.\nLo stanziamento di una torre longobarda, a scopo di controllo, risulterebbe all'origine della leggenda che narra dell'abbandono del villaggio di Grele e dell'arroccamento \"a guardia\" del vecchio abitato. In verit\u00e0 non ci sono testimonianze concrete nemmeno per il periodo longobardo, ad eccezione del diminutivo, presente nel centro storico, \"faricciola\", un termine che deriva dall'esistenza di insediamenti longobardi chiamati \"fare\".\nI primi documenti che appaiono risalgono alla seconda met\u00e0 dell'XI secolo e consistono in una bolla di papa Alessandro II, in cui viene citata una \"villa quae vocatur Grele, cum ecclesiis et omnibus pertinentiis suis\" tra i possedimenti del monastero di San Salvatore a Maiella.\nNel 1391 Ladislao di Durazzo concesse alla citt\u00e0 il permesso di battere moneta, come ringraziamento del sostegno dimostrato al re. Nel 1420 infatti la citt\u00e0 si dot\u00f2 di autonomi statuti comunali dando inizio ad un lungo periodo di lotte contro i numerosi tentativi di riconquista da parte dei vecchi padroni. Nel 1495, la citt\u00e0 fu infeudata a Pardo Orsini che riattiv\u00f2 la zecca, coniando un cavallo a suo nome, col titolo di \"Comes Manupelli\" (si veda la recente e varia bibliografia di Simonluca Perfetto). I secoli successivi furono per la citt\u00e0 abruzzese un periodo di declino demografico, economico e culturale, anche a causa delle numerose calamit\u00e0 naturali che la interessarono. Fra queste ultime, oltre al gi\u00e0 accennato terremoto, vi furono l'epidemia di peste del 1566 e del 1656, periodiche carestie e il disastroso terremoto della Maiella del 1706.\nNel 1799 Guardiagrele fu assediata e saccheggiata dalle truppe francesi del generale Coutard, che causarono la morte di 328 cittadini guardiesi. Il malcontento provocato dalle nuove forme di organizzazione agricola introdotte dopo l'unificazione d'Italia favorirono il fenomeno del brigantaggio, che vedeva nel guardiese Domenico Di Sciascio uno degli esponenti pi\u00f9 noti, essendo egli capo della \"Banda della Maiella\". Altro fenomeno causato da questo malessere fu l'emigrazione, specialmente verso l'America e l'Australia.\nLa seconda guerra mondiale lascia nella citt\u00e0 un'eredit\u00e0 pesante, soprattutto nel patrimonio artistico ed architettonico. Con l'occupazione tedesca dell'ottobre 1943, la popolazione fu costretta a sfollare e rifugiarsi fuori citt\u00e0, mentre Guardiagrele subiva pesanti bombardamenti dal fronte alleato, fino alla liberazione nel giugno 1944. Dopo la ricostruzione e l'emigrazione degli anni cinquanta, ha avuto luogo una vivace ripresa economica, alimentata dalla valorizzazione delle attivit\u00e0 artigianali e dall'iniziativa privata, che ha favorito la piccola imprenditoria.\nSimboli.\nLo stemma di Guardiagrele \u00e8 descritto al comma 2 dell'articolo 4 dello statuto comunale di Guardiagrele, che recita:\nIl motto dello stemma \"Guardia plena bonis fert ardua signa leonis\" secondo la tradizione fu dettato dall'imperatore Federico II di Svevia e inserito in un'iscrizione presente sulla facciata del duomo.\nMonumenti e luoghi d'interesse.\nIl centro storico della citt\u00e0 \u00e8 ben conservato, e si snoda attraverso la circonvallazione delle antiche mura, oggi case fortificate delimitate ancora dalle torri medievali, come ad esempio il complesso di Torre Adriana e Torre Stella, che includono l'accesso mediante Porta San Giovanni. Dell'antica citt\u00e0 fortificata dei Longobardi resta il Torrione Orsini presso Largo Garibaldi, da cui parte l'asse principale del Corso Roma, che si snoda fino alla villa comunale, attraversando Piazza Duomo, con la Cattedrale di Santa Maria Maggiore. Le altre principali vie storiche sono via Tripio, via Modesto Della Porta e via dei Cavalieri, che passa sotto l'arco gotico del Duomo.\nArchitetture militari.\nMura fortificate.\nIl centro storico \u00e8 frutto dell'unione nel XIII secolo dei due \"guasti\" franco-longobardi di Guardia e Graeli, che sorgevano l'uno presso Torre Orsini, l'altro intorno alla Cattedrale di Santa Maria Maggiore. Il paese sub\u00ec varie modifiche, specialmente dopo il terremoto del 1706 e i bombardamenti del 1943, che ne hanno in parte alterato l'aspetto con costruzioni moderne. La cinta muraria medievale \u00e8 ancora ben identificabile, avvolge tutto il centro, anche se in molti tratti \u00e8 stata sostituita dalle abitazioni e dai palazzi. Il tratto meglio conservato \u00e8 quello di \"Porta San Giovanni-Torre Adriana\". Si tratta di una torre posta a settentrione-ovest, vicino al complesso delle botteghe dei mastri ramai, presenta un aspetto cilindrico, con muratura in pietrame regolare di piccolo taglio. La \"Torre Stella\" \u00e8 gemella di Torre Adriana, posta lungo via Occidentale. Ha forma circolare, con il prospetto alterato da due balconi, perch\u00e9 divenuta residenza civile. Nella muratura si trova lo stemma gentilizio della famiglia Stella. Segue \"Torre San Pietro\", in via Modesto della Porta, che essendo adiacente a un arco a ogiva, faceva parte del complesso della chiesa di San Pietro Celestino, andata distrutta.\nSociet\u00e0.\nEvoluzione demografica.\nDal 1993 al 1996 il numero degli emigrati \u00e8 diminuito, tornando a salire dal 1997 e superando il numero degli immigrati negli anni 97-98. Dopo un periodo di calo, l'emigrazione \u00e8 tornata a incrementarsi (parallelamente all'immigrazione) dal 2005.\nLingue e dialetti.\nIl dialetto di Guardiagrele fa parte del dialetto abruzzese di tipo chietino occidentale, caratterizzato dall'isocronismo sillabico completo. A diretta conseguenza di questo fenomeno, il timbro si \u00e8 uniformato agli esiti di -e, e cio\u00e8 aperto in sillaba chiusa e chiuso in sillaba libera (\"lu can\u00eb\", \"li ch\u00e9n\u00eb\", ma \"lu pann\u00eb\", \"il panno\", ma \"li p\u00e8nn\u00eb\", \"i panni\").\nEtnie e minoranze straniere.\nAl 1\u00ba gennaio 2010 la presenza straniera nel comune si attestava a 552 unit\u00e0, mantenendosi, in termini di percentuale, inferiore a quella nazionale ma superiore a quella provinciale, pari al 4,6%, contro il 5,8 di Guardiagrele. Al 31 dicembre 2008 i cittadini stranieri presenti a Guardiagrele ammontavano a 515, di cui 240 maschi e 275 femmine, le nazionalit\u00e0 pi\u00f9 rappresentate sono:\nReligione.\nI santi patroni della cittadina sono San Donato d'Arezzo festeggiato il 7 agosto e San Nicola Greco la terza Domenica di Maggio. Nella chiesa di San Francesco sono conservate le reliquie di San Nicola Greco, morto tra il 1009 e il 1012. Le parrocchie fanno parte dell'arcidiocesi di Chieti-Vasto, che ha sede nel capoluogo provinciale.\nPer molti secoli Guardiagrele ha ospitato una numerosa comunit\u00e0 ebraica. Nel periodo nazi-fascista molti ebrei, provenienti anche dalla Germania, furono internati nell'odierna Via Ghetto. Nel punto in cui essi si riunivano a pregare l'amministrazione comunale ha posto una lapide commemorativa del Giorno della Memoria.\nCultura.\nIstruzione.\nScuole.\nNel territorio comunale sono presenti 7 scuole dell'infanzia (1 privata convenzionata con il comune), 4 scuole primarie, 1 scuola secondaria di primo grado, 3 scuole secondarie di secondo grado ovvero un Liceo Scientifico un Istituto Tecnico settore Economico (Amministrazione, finanza e marketing) e un Istituto Tecnico settore Biotecnologie sanitarie. Le scuole secondarie di primo e secondo grado sono unite sotto il nome di Omnicomprensivo Nicola da Guardiagrele.\nArte.\nLo sviluppo dell'attivit\u00e0 artigianale, incentrata principalmente nella lavorazione di metalli pi\u00f9 o meno nobili, \u00e8 legato a vari fattori protrattesi fino alla met\u00e0 del XX secolo. Necessit\u00e0 di autosufficienza per la difficolt\u00e0 degli scambi commerciali in luoghi montani, apertura a influssi esterni e desiderio da parte delle famiglie benestanti di possedere oggetti di lusso per affermare il proprio prestigio sociale portarono allo sviluppo di un artigianato considerato tra i pi\u00f9 rappresentativi della regione.\nIl ferro battuto e il rame.\nLa lavorazione del ferro battuto, originariamente nata per rispondere a esigenze concrete, \u00e8 attualmente ampiamente praticata in forma artistica. Non meno antica della lavorazione del ferro battuto \u00e8 quella del rame, i cui pezzi trovano esposizione presso Porta San Giovanni. Nel tempo sono stati sviluppati dai ramai dei gerghi di mestiere esclusivamente guardiesi, unico caso nella regione Abruzzo, che dimostra il radicamento nel borgo di tale attivit\u00e0. Oggi questa forma di artigianato \u00e8 in forte declino, sostituita dalla lavorazione industriale. Il tipico motivo decorativo consiste nella linea \"greca romana\", una linea spezzata ininterrotta, costituita da segmenti perpendicolari e paralleli ad alternanza. Essa \u00e8 ottenuta battendo col martello il manufatto posto su un supporto, il \"palanchino\". Alcuni violenti terremoti, in particolare quello del 1706, costrinsero alla modifica o alla ricostruzione di numerosi palazzi e chiese, adattati allo stile architettonico del tempo. Una simile conseguenza ebbe anche la seconda guerra mondiale, che ha recato molteplici danni al patrimonio architettonico cittadino, e i cui danni sono ancora evidenti.\nCucina.\nAncora oggi, nel paese \u00e8 viva la tradizione pasticciera (con i \"Tre monti\" o \"Sise delle monache\").\nLetteratura.\nLa citt\u00e0 di Guardiagrele \u00e8 stata scelta da Gabriele d'Annunzio come prima ambientazione abruzzese del suo romanzo \u2018'Il trionfo della morte'\u2019, seguita da Fossacesia, Casalbordino e San Vito Chietino. Nella citt\u00e0 montana, il protagonista del romanzo dannunziano, Giorgio Aurispa di origini nobili della citt\u00e0, si reca per una questione della sua nobile famiglia. Infatti il padre di Giorgio amministra i beni della ricca famiglia senza interesse, e pensa solo a s\u00e9 stesso e all'amante, lasciando gli altri figli e la moglie nella disperazione. Giorgio nella citt\u00e0 trova conforto solo nella sua artisticit\u00e0 e negli antichi palazzi medievali, in particolare il complesso della Cattedrale di Santa Maria Maggiore. Giorgio contempla lo stato miserevole dei paesani di Guardiagrele, avvolti nella povert\u00e0 e nelle loro superstizioni contro il male e la cattiva sorte, e trova rifugio solo nella solenne e potente massa della Maiella, che sorveglia la piccola citt\u00e0 sul colle. Giorgio non ritorner\u00e0 pi\u00f9 a Guardiagrele, e lascer\u00e0 la sua famiglia in malora, essendo troppo debole per risollevare le sorti dei parenti corrotti, e andr\u00e0 al mare, con la sua amante Ippolita, ad affittare una riviera a San Vito.\nNella letteratura, la citt\u00e0 \u00e8 famosa per il \"Premio Modesto Della Porta\" in ricordo del poeta dialettale, che nel 1933 pubblic\u00f2 la raccolta in versi: \"Ta-P\u00f9\", ossia il suono del trombone, poich\u00e9 nelle poesie si parla delle vicende di paese semi-autobiografiche di un suonatore di banda, che con descrizioni malinconiche realistiche della vita umile di paese, con battute di spirito e pensieri filosofici schietti riesce a comunicare la vitalit\u00e0 della societ\u00e0 locale. La raccolta rappresenta ancora oggi gran parte della societ\u00e0 popolare guardiese, dato che l'autore si ispir\u00f2 ai personaggi frequentati durante le sue frequentazioni delle osterie.\nGeografia antropica.\nUrbanistica.\nL'assetto del centro cittadino segue la conformazione del territorio, articolandosi da sud a nord lungo strade parallele unite da vicoli. I principali assi stradali sono rappresentati da Via Roma, il corso principale, che unisce la piazza del Piano a Via San Giovanni, oltre che Via Tripio e Via Cavalieri. L'abitato \u00e8 poi delimitato dalle vie Occidentale ad ovest, ed Orientale ad est. Negli ultimi decenni si sono sviluppati nuovi centri residenziali e commerciali verso nord, attorno alla Strada Marrucina, fino alla strada statale 81 e verso sud-ovest, in direzione Bocca di Valle.\nCentro storico.\nLo sviluppo del centro storico \u00e8 avvenuto interamente su una collina che, dalla parte meridionale rivolta verso la Maiella, digrada in pendenza verso nord e i cui lati, sia verso oriente che verso occidente, sono notevolmente scoscesi. Questo ha fatto s\u00ec che l'agglomerato urbano fosse interamente contenuto all'interno della cinta muraria, che, nonostante non sia pi\u00f9 fisicamente presente, \u00e8 ancora individuabile. Nell'odierno tessuto urbanistico sono ancora rintracciabili le varie fasi dell'espansione dell'abitato, fatta eccezione per quelle antecedenti il XIII secolo, per cui ci si deve attenere alle tradizioni locali. A partire dal IX secolo avrebbe iniziato la sua espansione l'abitato sulla parte pi\u00f9 alta del promontorio, estendendosi dal presidio longobardo (la cui esistenza non \u00e8 per\u00f2 certa) alle chiese di San Nicola e San Silvestro. Nel corso del Duecento si delinea con maggiore chiarezza l'aspetto urbanistico, dovuta all'ampliamento della chiesa di Santa Maria Maggiore. Si consolidarono infatti i nuovi centri di potere: quello religioso, intorno all'odierno duomo, quello economico, intorno al mercato, presso la chiesa di San Francesco e quello militare attorno alla rocca.\nLargo Garibaldi.\nConosciuta anche come Il Piano, \u00e8 la piazza pi\u00f9 ampia di Guardiagrele. Si trova sulla parte pi\u00f9 alta della collina. La sua superficie \u00e8 normalmente adibita a parcheggio, ma ospita anche mercati e feste cittadine. L'area \u00e8 delimitata a sud-ovest da una pineta, installata negli anni cinquanta, dentro il quale \u00e8 posto il Torrione Orsini.\nPiazza Santa Maria Maggiore.\nLa zona circostante piazza Santa Maria Maggiore, piazza centrale del paese, si deline\u00f2 nel Duecento, quanto ebbe luogo la prima fase di ampliamento della chiesa omonima.\nFrazioni.\nBocca di Valle.\nPosta all'interno del parco nazionale della Maiella, \u00e8 nota per ospitare il Sacrario militare in onore dei caduti abruzzesi in tutte le guerre, opera di Felice Giuliante. La grotta artificiale in cui esso \u00e8 situato, completamente scavata nella roccia, accoglie dal 1923 le spoglie del Tenente di Vascello Andrea Bafile, originario della provincia dell'Aquila e caduto in guerra sul Piave nel corso della prima guerra mondiale. All'esterno della grotta venne scolpito un epitaffio dettato da Raffaele Paolucci. All'interno ci sono l'ara scolpita da Felice Giuliante e le pareti ornate da pannelli in ceramica realizzati da Basilio e Tommaso Cascella, raffiguranti la \"Piet\u00e0\", l\"Eroe del mare\" e l\"Eroe della montagna\".\nBocca di Valle \u00e8 inoltre punto di partenza per numerose escursioni nel parco della Maiella, fra cui la passeggiata alla cascata di San Giovanni e la salita alla Piana della Civita; \u00e8 inoltre possibile raggiungere la localit\u00e0 Piana delle Mele, un'area turistica puntellata da pini neri di rimboschimento.\nCaprafico.\nLa frazione di Caprafico, distante 4,59 km dal centro di Guardiagrele, sorge a 402 m s.l.m. e vi risiedono 220 abitanti. Essa possiede la caratteristica di essere divisa fra pi\u00f9 comuni: Guardiagrele, Casoli, Palombaro e Pennapiedimonte.\nEconomia.\nAgricoltura.\nL'agricoltura \u00e8 una voce importante per l'economia guardiese. Nella fascia pedemontana fiorenti sono le coltivazioni di ulivo e di vite. Le principali cultivar di olivo presenti sul territorio sono il \"Gentile di Chieti\", il \"Leccino\" e l\"Intosso\". La produzione di olio vanta inoltre la Denominazione di origine protetta \"Colline Teatine\". Altre coltivazioni sono i cereali e i legumi, in particolar modo verso Casoli e Lanciano. La vitivinicultura ha subito negli ultimi anni un'inarrestabile crescita sia per qualit\u00e0 che per quantit\u00e0, con produzioni d'eccellenza quali il Montepulciano e il Trebbiano d'Abruzzo. Altra voce del settore primario particolarmente rilevante \u00e8 l'apicoltura, grazie alla notevole variet\u00e0 di specie arbustive, floreali ed arboree.\nArtigianato.\nL'artigianato vanta un'antichissima tradizione a Guardiagrele, che si distingue nella lavorazione del ferro battuto, del rame, dei metalli preziosi e nella produzione di mobili rustici. A partire dal 1970 nella citt\u00e0 si tiene ogni anno, nel periodo dal 1\u00ba al 20 agosto, la \"mostra dell'artigianato artistico abruzzese\".\nIndustria.\nLa conformit\u00e0 del territorio guardiese non favorisce lo sviluppo industriale, a cui si aggiunge il problema della lontananza dalle infrastrutture principali. \u00c8 presente tuttavia un piccolo agglomerato industriale in localit\u00e0 Piano Venna, tra Guardiagrele e Filetto, dove sono situate alcune aziende operanti principalmente nei settori metalmeccanico e conciario. Recentemente l'amministrazione comunale ha proposto la realizzazione di una bretella strale per rilanciare Piano Venna, collegandola alla ex statale 538 Marrucina. Ad offrire posti di lavoro nel campo industriale sono le societ\u00e0 della vicina e ben pi\u00f9 grande zona industriale di Atessa.\nTurismo.\nUn settore che sicuramente acquista sempre pi\u00f9 importanza \u00e8 quello del turismo, grazie al patrimonio artistico-culturale e naturale della citt\u00e0. Guardiagrele fa infatti parte del parco nazionale della Maiella e si trova in prossimit\u00e0 della localit\u00e0 sciistica di Passolanciano-Majelletta. Da Bocca di Valle partono inoltre numerosi sentieri per la montagna, di cui il pi\u00f9 noto conduce alla cascata di San Giovanni. Ad attrarre visitatori contribuisce anche la mostra dell'artigianato artistico abruzzese, che si tiene annualmente dal 1\u00b0 al 20 agosto.\nIl comune \u00e8 associato ai borghi pi\u00f9 belli d'Italia.\nInfrastrutture e trasporti.\nStrade.\nGuardiagrele, per la sua posizione geografica, non \u00e8 attraversata da rilevanti infrastrutture. La principale arteria stradale \u00e8 la strada statale 81 Piceno Aprutina, che collega Ascoli Piceno a Casoli, passando per Teramo, Penne e Chieti.\nFerrovie.\nSino al 1982 il territorio di Guardiagrele era servito dalla ferrovia Sangritana, attraverso la tratta Ortona Marina-Crocetta. La ferrovia consentiva le comunicazioni con Ortona (e quindi con la linea adriatica), Lanciano ed i comuni della valle del Sangro. La sua presenza ha inoltre rappresentato un importante elemento per lo sviluppo socio-economico del territorio. Le stazioni presenti erano quelle di Guardiagrele (in localit\u00e0 Melone) e di Villa San Vincenzo.\nSport.\nLa squadra di calcio locale \u00e8 l'Associazione Sportiva Dilettantistica Guardiagrele, i cui colori sociali sono il granata ed il blu. Ha raggiunto la serie D nel 2004.\nLa squadra di pallavolo \u00e8 la Cordigeri Volley, che partecipa annualmente ai campionati giovanili (under 16, under 14, under 18 femminile e under 14 maschile) e ai campionati provinciali (prima e seconda divisione). Nella stagione 2004-2005 la squadra ha giocato in serie D, per poi subire nuovamente la retrocessione in prima divisione. La prima squadra femminile ha gareggiato in serie D nell'anno 2016\u20132017"}
{"id": "27099", "revid": "1444396", "url": "https://it.wikipedia.org/wiki?curid=27099", "title": "Guilmi", "text": "Guilmi \u00e8 un comune italiano di abitanti della provincia di Chieti in Abruzzo, ed \u00e8 sede dell'unione dei comuni del Sinello.\nGeografia fisica.\nIl paese \u00e8 sito su un colle ad elevata quota nella valle del Sinello.\nLa superficie del paese si estende per 12,56\u00a0km\u00b2 e si trova ad oltre 670 m s.l.m. L'altezza massima \u00e8 di 674 m s.l.m., quella minima \u00e8 di 265 m s.l.m. L'escursione altimetrica \u00e8 di 409 metri.\nStoria.\n ai d'Avalos, cui appartenne nel XVIII secolo.\nMonumenti e luoghi d'interesse.\n\u00c8 sita in Via Chiesa, nella parte pi\u00f9 alta del centro storico. \u00c8 stata costruita antecedentemente al 1568 con trasformazioni nel XVIII secolo. La facciata \u00e8 suddivisa in due livelli da una cornice marcapiano con rivestimento in cemento. Il portale in pietra \u00e8 in stile barocco. Una dicitura posta sull'architrave cita il 1767 come completamento della chiesa. Nel 1817 furono fatti dei restauri da Vincenzo Ferrer di Pescopennataro. Il campanile \u00e8 in pietra con pianta quadrangolare, suddiviso in pi\u00f9 livelli da cornici marcapiano. Nel 1861 il campanile fungeva anche da bastione difensivo contro i briganti. L'interno \u00e8 a navata unica con volta a botte e lunetta. Sopra l'ingresso principale, sorretta da colonne, vi \u00e8 una cantoria in cui vi \u00e8 un organo ligneo attribuito a Francesco D'Onofrio. La cassa \u00e8 vivacemente decorata, il prospetto \u00e8 suddiviso in tre parti da paraste con motivi vegetali ed al centro vi sono delle teste di cherubini.\nSono siti in localit\u00e0 Colle San Marco. La chiesa risale al 1012. Nel 1568 in una visita dell'allora vescovo si narra di una chiesa di San Mario. Nel XIV secolo viene citata pi\u00f9 volte. Oggi ne rimangono solo dei ruderi di muri.\nAntico palazzo sul fianco della chiesa parrocchiale, ben visibile nella mole anche se molto modificato rispetto all'aspetto originale da successivi lavori.\nCaratterizzano anche molti altri paesi nella provincia di Chieti.\nEconomia.\nL'economia \u00e8 legata soprattutto all'agricoltura ed all'allevamento: molto nota \u00e8 la produzione di salumi insaccati e della ventricina.\nSociet\u00e0.\nEvoluzione demografica.\nAnagrafe e Statistica: Densit\u00e0 abitativa: 40,00 abitanti per chilometro quadrato. Popolazione al 1991: 660 abitanti - Popolazione al 2001: 520 abitanti Variazione percentuale: -21,21%. Famiglie: 226. Media per nucleo familiare: 2,30 componenti."}
{"id": "27100", "revid": "1652635", "url": "https://it.wikipedia.org/wiki?curid=27100", "title": "Lama dei Peligni", "text": "Lama dei Peligni \u00e8 un comune italiano di abitanti della provincia di Chieti in Abruzzo. Fa anche parte della Comunit\u00e0 montana \"Aventino-Medio Sangro\" e il territorio comunale \u00e8 compreso nel Parco nazionale della Majella. Il paese, noto ai naturalisti come \"il paese dei camosci\", si trova in un'area florofaunistica di particolare interesse.\nStoria.\nIl territorio fu abitato sin dall'epoca preistorica, come testimoniato ampiamente da una serie di pitture rupestri rinvenute nelle grotte della zona e dai resti di un villaggio di epoca neolitica. In \"Contrada Fonterossi\", proprio nelle vicinanze del sito neolitico, fu rinvenuto, agli inizi del XX secolo, il cosiddetto \"Uomo della Maiella\", resto umano di una sepoltura preistorica risalente al 7000-5000 a.C.\nIn et\u00e0 romana, la zona fu abitata dalla trib\u00f9 italica dei Carecini, di derivazione sannita, distribuita nei centri abitati principali di \"Cluviae\" e \"Juvanum\". Il periodo del Medioevo si caratterizz\u00f2 per la presenza di eremi, presso cui dimorarono asceti e santi; tra i tanti va menzionato il Beato Roberto da Salle, discepolo di Celestino V, alloggiato presso il locale Eremo di Sant'Angelo. Lo sviluppo del paese nel campo della produzione della lana si ebbe a partire dall'epoca rinascimentale.\nIl paese fu completamente distrutto da violenti terremoti e nella Seconda guerra mondiale; entrato a far parte della Brigata Maiella, il paese fu liberato dai tedeschi il 31 gennaio 1944. Nei pressi \u00e8 sita la Grotta del Cavallone, grotta in cui Gabriele D'Annunzio ambient\u00f2 La figlia di Iorio, e grotta naturale visitabile pi\u00f9 alta d'Europa, a 1475 s.l.m.\nOrigine del nome.\nIl toponimo \u00e8 di derivazione pre-latina, provenendo dalla parola \"lama\" che letteralmente significava \"lamatura\", cio\u00e8 \"terreno dove l'acqua ristagna\"; successiva \u00e8 da ritenersi l'aggiunta riferita al popolo italico, i Peligni appunto, che si sarebbe spinto sino al territorio del fiume Aventino, anche se quest'ultimo dato \u00e8 controverso e si pu\u00f2 sostenere che i Peligni non abbiano abitato realmente questi territori, essendo originari invece della valle di Sulmona.\nGeografia.\nSituato a 669 metri di altitudine, il paese \u00e8 situato tra il fiume Aventino e le falde meridionali del massiccio della Majella. Per collegare le due sponde del fiume si sono costruiti vari ponti, che sono crollati tranne uno, che viene chiamato \"Ponte di ferro\", costruito con i pezzi di legno che venivano usati nella costruzione delle rotaie. Vario si presenta l'ambiente di Lama dei Peligni: si va dalla zona a minor altitudine in cui prevalgono vasti querceti passando per le ripide balze rocciose abitate tra l'altro da scoiattoli, caprioli e cinghiali, sino ai territori pianeggianti posti in alta quota in cui vegetano ad esempio le \"Stelle alpine appenniniche\".\nMonumenti e luoghi di interesse.\nChiese e luoghi di culto.\nNella navata destra compaiono, nell'ordine, una nicchia con S. Sebastiano, un primo altare moderno con un'effigie della Divina Misericordia (allestito recentemente), che ospita il fonte battesimale, quest'ultimo coperto da un cassone in legno tardo-gotico risalente all'Ottocento. Successivamente vi \u00e8 un altare con la Madonna Addolorata e il Cristo morto, poi un altare con S. Antonio da Padova e infine un ultimo con la raffigurazione del Sacro Cuore di Ges\u00f9. Nella navata di sinistra compaiono, nell'ordine, un primo altare con la Madonna del Rosario, poi un altare con un quadro della Madonna delle Grazie. Successivamente un altare con S. Cesidio, seguito da quello in onore di S. Giuseppe. Per finire vi \u00e8 una nicchia con S. Gabriele dell'Addolorata. In fondo alla chiesa, sul portone di ingresso, \u00e8 posto un soppalco sostenuto da quattro colonne, che ospita un organo a canne realizzato nel XVII secolo. In fondo a sinistra della navata centrale \u00e8 situato un pulpito in legno, con rappresentazioni della vita di Ges\u00f9. L'altare maggiore \u00e8 posto in fondo alla navata centrale, posto al centro del presbiterio ed \u00e8 illuminato dalla luce della cupola. Dietro l'altare \u00e8 posta l'urna del Santo Bambino, con al di sotto il tabernacolo.\nCultura.\nPresso il palazzo Verlengia in piazza Umberto I si trova la biblioteca comunale, dedicata al filologo e abruzzesista Francesco Verlengia, direttore anche della biblioteca provinciale di Chieti. La biblioteca contiene molti suoi manoscritti originali.\nLetteratura.\nIl paese \u00e8 confinante con il paese di Taranta Peligna che fu scelto da Gabriele d'Annunzio, assieme alla Grotta del Cavallone,(incidente nella Valle di Taranta) come scenario della sua tragedia \"La figlia di Iorio\".\nIl paese nella storia \u00e8 abitato da pastori, tra i quali vi \u00e8 la famiglia di Lazaro, proveniente da Roio del Sangro,che abita in una casa al di l\u00e0 del fiume Aventino, che sta per festeggiare il matrimonio del giovane Aligi, figlio del capofamiglia, con una popolana locale. Tuttavia Aligi rifiuta la sua amata, perch\u00e9 s'innamora della contadina Mila, che salva da un linciaggio di pastori, perch\u00e9 creduta una strega che porti male. Nell'opera d'Annunzio evidenzia molto l'aspetto del paese,della localit\u00e0 \"Acqua Viva\",del Campanile di San Biagio e dei suoi abitanti, che fondano le loro certezze nelle credenze religiose del cristianesimo e del paganesimo, e che non esitano a considerare l'estraneo come un essere maligno che voglia portare la sventura nel paese."}
{"id": "27102", "revid": "3115", "url": "https://it.wikipedia.org/wiki?curid=27102", "title": "Lentella", "text": "Lentella (\"Lend\u00e8ll\u00eb\" in abruzzese) \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana \"Medio Vastese\".\nStoria.\nLe uniche testimonianze archeologiche casuali di cui i siti non sono mai stati oggetto di studio, ci portano sulle tracce di una villa romana molto vicina all'attuale sito odierno dal centro abitato. La posizione della villa romana fu abitata fino al periodo alto medievale. Nella parte pi\u00f9 alta (sicuramente gi\u00e0 abitata dai frentani) del paese situata in posizione collinare strategica, i longobardi probabilmente eressero una torre di avvistamento e difesa successivamente ampliata ed adibita a borgo nel periodo normanno, quando intorno al X secolo per far fronte alle numerosi invasioni di popoli venuti da ogni dove, gli abitanti delle masserie circostanti si arroccarono sull'attuale posizione del borgo che era inaccessibile da tre lati e meglio difendibile, edificando Castel di Lentella (sull'etimologia del nome Lentella alcuni studiosi hanno ipotizzato sia un idronimo, per altri \u00e8 un nome riconducibile alla gens romana, mentre per altri \u00e8 un nome accostato alla radice indoeuropea *\"inter\" \u201ctra\u201d, quasi *\"inter-(u)la\", nel senso di localit\u00e0 posta in posizione intermedia rispetto a coordinate che oggi purtroppo non abbiamo. Le vicende che videro la nascita del paese sono tuttora vive tra la popolazione, infatti \u00e8 ampiamente diffusa la leggenda la quale narra che l'antico abitato di Lentella sorgeva in basso (secondo la credenza popolare sorgeva alla confluenza del Trigno/Treste) e che in seguito a un'invasione di formiche, gli abitanti si spostarono in alto (probabilmente le formiche fanno riferimento alle invasioni straniere dell'epoca che portarono morte e rovine e la leggenda si intreccia con le vicende di Castello Manno.). Sul territorio sopravvivono ancora numerosi siti archeologici, come ad esempio il sito dove sorgeva la chiesa medievale di San Giovanni dove sono ancora visibili i resti costruiti sulla villa romana. Nei terreni vicino al centro abitato sono state rinvenute alcune monete di epoca romana come degli asse di Giano e altre monete di Gordiano III, conchiglie in piobo oltre a numerosi frammenti di anfore, un'olletta monoansata, armi, cocci, tombe a tegoloni, fosse comuni, pezzi di opus, tasselli di mosaico, ecc. In via mattia e Mangiocco, durante la realizzazione di un muro perimetrale dell'ex asilo, sono rinvenute alcune tombe romane con corredi. Sulla riva del fiume trigno, fu trovato un lume in pietra, mentre in contrada Fonte Puteo fu trovato un frammento di lapide con iscrizione in latino. In contrada Casale Monaci sono rinvenuti bronzetti di divinit\u00e0 pagane e dove ancora oggi sono visibili le tracce di un insediamento medievale benedettino (probabilmente edificato su di un tempio pagano) e di un acquedotto romano di terracotta. In localit\u00e0 Coccetta o Faretta, sono presenti testimonianze di insediamenti che vanno dall'et\u00e0 del bronzo medio al Medioevo, tuttora sono visibili i resti di una torre a pianta quadrangolare di circa 20 x 19 m e altri pezzi di edifici appartenenti all'antico borgo di Castello Manno, centro scomparso nel XIV secolo. Secondo lo storico di Montenero di Bisaccia, Emilio Ambrogio Paterno, nel 217 a.C. sulla direttrice Coccetta-Montenero ci fu il passaggio di Annibale e pare che a conferma di questa tesi, sono state ritrovate a Pietrafracida delle tombe di romani e cartaginesi con armi e monete. Nel 1568 durante le visite pastorali vengono menzionate 6 chiese: San Cosma e Damiano, Santa Liberata, S. Rocco, S. Antonio, S. Giovanni e S. Maria. Altre importanti informazioni sono riportate nelle descrizioni del 1576 e del 1742. A Lentella si successero varie famiglie feudali tra cui i Grandinato, Raynaldo di Monte Vitulo, i di Capua, i Caldora, i Di Sangro e i D'Avalos.\nNel vastese, come nel resto del sud, il Risorgimento fu un periodo molto tumultuoso per il paese, gi\u00e0 dai primi decenni dell'800 e durante l'unit\u00e0 d'Italia si crearono movimenti sovversivi filo anarchici e filo Borbonici e ci furono diversi episodi che sfociarono nella violenza. Nel dopo unit\u00e0 d'Italia ci fu il caso pi\u00f9 eclatante, in quanto alcuni lentellesi, assassinarono a colpi d'accetta l'ex capo urbano Lalli mentre alcune guardie nazionali si ammutinavano e malmenavano il sindaco. Per capire il clima di tensione che si era creato, basti pensare al caso di un certo Achille Roberti, arrestato in piazza dopo esser stato accusato di aver tenuto discorsi tra la popolazione atti a seminare il malcontento. Oppure nell'ottobre del 1860, il contadino Carmine Martino Esposito con altri sedici reazionari, provoc\u00f2 la solita sommossa tendente a distruggere i simboli dell'odiato governo sabaudo. Oltre all'insoddisfazione del popolo che cre\u00f3 problemi di ordine pubblico, in quel periodo in tutta la zona si crearono bande di malviventi chiamati briganti che attaccarono con le armi diverse volte il paese, portando devastazione e compiendo razzie soprattutto tra le famiglie pi\u00f9 agiate. Da alcuni documenti nel 1808 Lentella e Fresagrandinaria vennero devastate da un centinaio di briganti a cavallo. Nel 1851 risulta operante in territorio di San Buono e Lentella, un certo Chiacchia, uno dei pi\u00f9 feroci e sanguinari della banda dei sanbuonesi. Nel 1866, sette briganti evasi dal carcere di Pescara con la complicit\u00e0 di alcune guardie, si rifugiarono nel territorio di Lentella, compiendo estorsioni ai danni di tale Camillo e Antonio Zaccardi. Ma dei numerosi malviventi operanti nel vastese, la banda pi\u00f9 temuta era quella dei fratelli Giuseppe e Michelangelo Pomponio, che usarono le numerose grotte del territorio di Lentella come nascondiglio. A testimoniare l'importanza strategica delle grotte di Lentella, viene ricordato in una delibera comunale del comune di San Salvo, l'arresto di un tale Giuseppe Delle Donne che venne catturato dai carabinieri in una grotta in localit\u00e0 Bocca di cane. Un altro episodio degno di essere ricordato \u00e8 il ferimento di Giuseppe Pomponio da parte di Francischelli dopo che quest'ultimo venne sequestrato dalla banda e condotto in una grotta probabilmente a Lentella o Fresagrandinaria. Per comprendere meglio quanto fosse sentito e degenerato il fenomeno del brigantaggio, basti pensare che alla cattura della banda Pomponio, i comuni di Lentella e Dogliola donarono al brigadiere Chiaffredo Bergia (massimo esponente della repressione del brigantaggio nel Chietino) ingenti somme di denaro.\nOltre ai fatti di cronaca documentati, ci sono leggende su Pomponio che si perdono nella notte dei tempi. Secondo il racconto degli anziani, i tesori rapinati dalla banda sono nascosti in una grotta sotto la ripa. Anche nei paesi limitrofi i racconti parlano di una grotta sotto Lentella. In una canzone di un tale Borzacchini di San Salvo la grotta viene citata in alcune strofe: \"sotto Lentella aveva la sua grotta ricolma di tesori rapinati\". Oltre alle vicende di omicidi e tesori nascosti, il paese ricorda con una festa il finire di quei giorni di paura e preoccupazione, infatti ogni anno il 25 febbraio il paese festeggia per ricordare la messa in fuga dei briganti da parte dei Santi Cosma e Damiano. Lentella fu teatro, nel marzo del 1950, di uno degli episodi pi\u00f9 drammatici delle lotte contadine per la terra e il lavoro, che interessarono il comprensorio del Vastese. I contadini scelsero la nuova forma di lotta, lo sciopero a rovescio. Il 12 marzo gli scioperi iniziarono a Vasto, Casalbordino, San Salvo e Torino di Sangro; il 13 a Cupello; il 15 a Lentella. \nQui i contadini chiedevano ai grandi proprietari l\u2019applicazione del Lodo De Gasperi per una diversa ripartizione delle olive (il 53 per cento del prodotto ai coloni, a fronte della precedente quota di un quinto) e al sindaco il disbrigo delle pratiche per i lavori al cimitero, in una strada campestre e per la costruzione dell\u2019acquedotto Lentella \u2013 Fresagrandinaria.\nIl 15 marzo 1950 una squadra and\u00f2 a lavorare nella strada campestre e ripeterono lo sciopero fino al 20 marzo. Lo sciopero del 21 marzo si concluse tragicamente. I contadini tornarono a manifestare davanti al municipio, il cui ingresso era presidiato dal vicebrigadiere Michele Moscariello e da cinque carabinieri, armati di moschetto. Questi aprirono il fuoco uccidendo Nicola Mattia, di anni 41, e Cosmo Mangiocco, di anni 26, e ferendo dieci persone."}
{"id": "27103", "revid": "2222706", "url": "https://it.wikipedia.org/wiki?curid=27103", "title": "Lettopalena", "text": "Lettopalena (\"L\u00e8tte\" in abruzzese) \u00e8 un comune italiano di abitanti della provincia di Chieti in Abruzzo facente parte dell'unione dei comuni montani Maiella orientale-Verde Aventino.\nStoria.\nOrigini e Medioevo.\nIl paese di origine medievale che risale all'XI secolo ma forse fu sotto il dominio di Juvanum in epoca romana. Scarsi documenti non consentono di creare una cronologia storica ben definita, tuttavia si pu\u00f2 affermare che nel XV secolo fu feudo di Antonio Caldora, indi dei Di Capua, conti di Palena mentre dei XVII secolo fu dei D'Aquino.\nL'importanza del paese era dovuta alla presenza di cave di gesso e al riguardo del Monastero di Santa Maria del Popolo in Monteplanizio, che detenne fino al XIII secolo il possesso del feudo. Il borgo vecchio era strutturato da un cardo e un decumano, fiorente lungo la scarpata che precede il fosso del ponte di pietra che lo collegava alla via della Majella. Le case erano in pietra e calce e il borgo possedeva, come si vede da immagini anteguerra, due porte di accesso.\nLa linea Gustav e la distruzione del 1943.\nNel novembre 1943 il paese fu raso al suolo dai tedeschi.\nPrecisamente in ottobre le truppe di Albert Kesselring, adottando la tattica della \"terra bruciata\", percorrendo in ritirata a Cassino la linea Gustav, si asserragliarono il paese. La casa di Felice De Vitis fu presa come quartier generale, mentre avveniva il rastrellamento della popolazione verso Palena. Il 20 novembre il paese, interamente minato dalle fondamenta, fu fatto saltare in aria e cancellato definitivamente. Rimase in piedi solo la chiesa di San Nicola, con il soffitto sfondato, mentre buona parte del monastero di Santa Maria di Monteplanizio era andato distrutto. Anche il ponte di accesso fu fatto saltare volutamente. Nei giorni successivi alcuni abitanti tentarono nuovamente l'accesso al paese, ma furono catturati dai tedeschi, e spediti con tutto il resto della popolazione al campo di prigionia di Rocca Pia, ad oltre 30\u00a0km di distanza, in mezzo alla neve della montagna. Durante la marcia morirono donne e bambini, e solo dopo il 1945 Lettopalena fu nuovamente accessibile.\nRicostruzione del dopoguerra.\nLa ricostruzione totale del nuovo paese ci fu sopra il Monteplanizio, ossia un grande colle nel fosso del fiume Aventino, intorno all'abbazia, divenuta coi restauri una semplice chiesa per il cimitero. La nuova chiesa di San Nicola fu costruita negli anni '50 sopra la parte pi\u00f9 alta del monte, in stile moderno, mentre il rudere della chiesa storica fu quasi tutto smembrato per la sistemazione dei casali storici fuori dal nuovo nucleo. Nel 1992 Lettopalena \u00e8 stata inclusa nei comuni del Parco nazionale della Majella.\nMonumenti e luoghi d'interesse.\nSolo parte della periferia storica del paese, ossia il rione Monteplanizio con l'abbazia omonima, oggi resta in piedi. A causa della distruzione nazista casa per casa, pochi ruderi delle abitazioni antiche sono sparsi nella parte bassa del paese, presso il ponte di pietra che guada il fiume Aventino. Sulla parte occidentale della strada si trovano i ruderi dell'antica parrocchia di San Nicola. Fotografie storiche prebelliche dimostrano come l'antica LECTO fosse un borgo fortificato a nido d'aquila, con il Palazzo castello in posizione dominante, e le case attorno, e parte della cinta muraria rivolta a nord-ovest. La chiesa si trovava verso la periferia orientale.\nChiesa di Santa Maria in monte Planizio.\n\u00c8 sita in Largo Aventino, venendo da via Monteplanizio. La costruzione viene fatta risalire al XVI secolo, anche se si sa che un primitivo cenobio doveva esistere gi\u00e0 intorno al X secolo. L'abbazia divenne molto potente avendo i feudi della Terra di Lecto, cio\u00e8 Lettopalena, Palena, Torricella, Taranta, Lama, e aveva il controllo sui monasteri della zona di Santa Maria a Palazzo nel sito di Iuvanum, Santa Maria di Liscia e Santa Maria della Portella. Durante la guerra tra papato e Federico Barbarossa, l'abbazia fu saccheggiata e inizi\u00f2 la sua decadenza, sino a divenire una semplice chiesa di campagna.\nFortunosamente venne risparmiata dalle distruzioni naziste, durante la seconda guerra mondiale.\nLa facciata \u00e8 rappresentata da una parte centrale pi\u00f9 alta, la quale corrisponde alla navata, terminante con un tetto a spiovente ed un campanile a vela e da due parti laterali pi\u00f9 basse che corrispondono alle navate laterali hanno delle tettoie a saliente. L'unico portale d'accesso ha una cornice in pietra ed un architrave su mensole. Il viale d'accesso consta di resti e capitelli che forse provengono dalla chiesa di San Nicola. Presso la chiesa vi sono dei resti di un palazzo recente in cemento armato.\nEx chiesa di San Nicola di Bari.\n\u00c8 sita nel borgo antico, lungo la strada del ponte vecchio. La chiesa originaria \u00e8 del XII secolo ma fu ricostruita alla fine del XIX secolo, susseguentemente il terremoto del 1933 fu restaurata dal Genio Civile. Fu distrutta nella seconda guerra mondiale. La chiesa rimarr\u00e0 abbandonata cos\u00ec come il resto del paese che verr\u00e0 ricostruito nella pianura di Monteplanizio. A tutt'oggi ne rimangono dei ruderi su cui sta rigogliosamente crescendo della flora. Era a tre navate."}
{"id": "27104", "revid": "287204", "url": "https://it.wikipedia.org/wiki?curid=27104", "title": "Liscia", "text": "Liscia (\"Le L\u00ecsce\" in abruzzese) \u00e8 un comune italiano di abitanti della provincia di Chieti in Abruzzo. Sorge sul versante sinistro del fiume Treste, tra i rilievi abruzzesi dei Monti Frentani, e pi\u00f9 precisamente dal lato sud del colle San Giovanni. Ha fatto parte della Comunit\u00e0 montana Medio Vastese fino alla sua soppressione il 31 dicembre 2011.\nStoria.\nLa prima menzione storicamente accertata \u00e8 del XII secolo quando il paese risulta feudo della contea di Monteodorisio. Il paese ha dato i natali al brigante Giuseppe Pomponio."}
{"id": "27105", "revid": "782150", "url": "https://it.wikipedia.org/wiki?curid=27105", "title": "Miglianico", "text": "Miglianico (\"Mij\u00e0neche\" in abruzzese) \u00e8 un comune italiano di abitanti della provincia di Chieti in Abruzzo.\nIl suo territorio si estende tra i fiumi Foro e Venna ad una distanza di circa dal litorale Adriatico.\nStoria.\nLe origini.\nLa fondazione del paese risale all'ultimo secolo dell'Alto Medioevo, in quanto la prima attestazione del toponimo \"Mellianum\" \u00e8 del XII secolo (all'interno del \"Catalogus Baronum\"): c'\u00e8 chi cita, senza una precisa documentazione, la fondazione della rocca fortificata nel 987. In una bolla di Alessandro III ai monaci benedettini di San Giovanni in Venere, datata 16 giugno 1176, la localit\u00e0 \u00e8 citata come \"Milianica\"\".\" Il nome della rocca evolve nei documenti in \"Molianico\" attestato nel 1308 dalle \"Rationes Decimarum Italiae\" e infine in \"Milianico\" nel 1325. Il toponimo, secondo il linguista prof. Marcello de Giovanni, derivare dal nome latino \"Aemilius\" con il suffisso \"-anicus\" che indica possesso (come accade anche nei toponimi delle vicine Bucchianico e Caramanico). Lo sviluppo del borgo, al pari di altri simili nella Valle del Foro, avviene intorno alla rocca, come testimoniano i resti di conci monumentali (riferibili al X secolo e XI secolo) gravemente danneggiati dall'ultimo conflitto mondiale, all'interno dell'ex castello baronale, ora restaurato ed adattato ad abitazione. Nei primi tempi l'abitato appartenne ai Conti di Chieti, alla Badia di San Giovanni in Venere. Inoltre, \u00e8 anche molto probabile che in epoca normanna il castello abbia costituito un importante presidio militare in difesa del fiume Foro. Nel gi\u00e0 citato \"Catalogus baronum\" \"Mellianum\", feudo di tre militi, viene presidiato da un certo \"Riccardus Trogisii\", esponente di spicco di un ramo di una famiglia normanna venuta in Abruzzo al seguito di Roberto di Loretello e sub feudatario di Boemondo, conte di Manoppello. Nel XIV secolo, la localit\u00e0 \u00e8 ricordata come \"Molianico, Milianica e Millanica\" con le chiese S. Angeli, S. Martini S. Andree in Milianica. Nel XV secolo fu degli Orsini e nel termine del XVIII secolo fu dei Valignani di Chieti ma, successivamente, fu dei Todeschi di Pianella.\nMiglianico segue le vicissitudini del Regno delle Due Sicilie ed \u00e8 incorporata al Regno d'Italia nel 1860.\nSeconda guerra mondiale.\nMiglianico, e altri piccoli centri quali Orsogna, Tollo, Arielli e Francavilla al Mare, nel 1943 furono inevitabilmente coinvolti nella seconda guerra mondiale. Miglianico insieme a Francavilla figura nella cosiddetta \"battaglia del Foro\" (12 settembre-22 dicembre 1943), cos\u00ec chiamata per il fiume che sfocia tra Ortona e Francavilla. Miglianico fu occupata dai tedeschi, il presidio militare fu il castello Masci e il Municipio, che sub\u00ec dei bombardamenti alleati, insieme alla vicina Tollo, mentre i nazisti rastrellavano gli uomini per completare le opere di fortificazione delle linee difensive, contro la fanteria e i carri dell'VIII Armata.\nDei giovani volontari, insieme a quelli di Francavilla, costituirono una banda di patrioti per ribellarsi alla presenza tedesca, ma la scarsezza di armi e la mala organizzazione militare, fece s\u00ec che la banda comandata da Rocco Angelucci, gi\u00e0 in dicembre 1943 venisse sciolta, ci\u00f2 rappresenta un primo tentativo serio dei cittadini di ribellione all'oppressore, prima della costituzione nel gennaio 1944 della Brigata Maiella di Ettore Troilo. In Miglianico, il luogo di battaglia fu contrada Caramanico, con la distruzione della chiesa di Santa Maria delle Piane e il danneggiamento della chiesetta di San Pasquale. Il 22 dicembre ci fu lo scontro allo sbocco del Foro a Francavilla per impedire l'imbarco dei prigionieri, nello stesso giorno in contrada Piane San Pantaleone avveniva un altro scontro con i nazisti. La battaglia dur\u00f2 l'intero giorno, 9 partigiani dei 50 impiegati morirono. Nei primi giorni di gennaio del 1944, i tedeschi ordinarono la rappresaglia a Miglianico e Francavilla, prelevando anche innocenti e giustiziandoli senza processo.\nAlla liberazione di Miglianico, segu\u00ec la lenta ripresa e la ricostruzione, iniziando dal Municipio, distrutto appositamente dai tedeschi per non far trovare traccia del loro passaggio agli alleati.\nCulto di San Pantaleone.\nNel 1324 esisteva fuori Miglianico una chiesa di San Pantaleone in una localit\u00e0 imprecisata delle attuali contrade Piane San Pantaleone o Valle Sant'Angelo, appartenente al monastero di San Tommaso di Paterno (Caramanico Terme). In seguito a una scorreria saracena del 1492, che forse provoc\u00f2 la distruzione della chiesa, si nascose la statua di San Pantaleone in una fornace in localit\u00e0 Caramanico (sempre in contrada Piane San Pantaleone). La statua fu recuperata poco tempo dopo, secondo alcuni nel giorno di San Lorenzo il 10 agosto. Da allora in questa data - recentemente nel sabato pi\u00f9 vicino - si celebra la festa che ricorda il ritrovamento della statua di San Pantaleone. Agli inizi del XVI secolo la statua fu poi portata solennemente nella chiesa di San Michele Arcangelo a Miglianico nella quale fu da allora custodita (evento che ha dato origine alle Festa della \"Venuta di San Pantaleone\", all'ultima domenica di ottobre), dove rimane fino ad oggi.\nIl culto di San Pantaleone, santo patrono del paese, \u00e8 diffusissimo: Gabriele d'Annunzio gli dedic\u00f2 una delle sue \u201cNovelle della Pescara\u201d e il pittore Francesco Paolo Michetti immortal\u00f2 \u201cIl voto\u201d (opera attualmente conservata Galleria nazionale d'arte moderna e contemporanea di Roma).\nMonumenti e luoghi d'interesse.\nDimora storica \"Masci\" (gi\u00e0 Castello baronale).\nIl Castello di Miglianico, che viene costruito come rocca difensiva e di osservazione a partire dall'XI secolo, fu ricostruito nel 1515 dalla famiglia dei Baroni Valignani che aveva in feudo il paese, \u00e8 rimasto nelle sue condizioni originarie fino alla Seconda Guerra Mondiale, durante la quale fu fatto segno di un pesante bombardamento che lo ha pesantemente rovinato. Gi\u00e0 allora era una residenza privata.\nIntorno al 1950, il famoso architetto Francesco Bonfanti insieme a Filippo Masci come collega e committente, con l\u2019importante contributo dell\u2019amico Gio Ponti, ricostruiscono la dimora con l\u2019idea di castello moderno. Si riaffacciano e prendono corpo in questo nuovo progetto tutti i temi gi\u00e0 presenti nella produzione bonfantiana: il rapporto tra modernit\u00e0 e tradizione, la comprensione dello spirito del luogo, l\u2019attenzione per i materiali (vengono usati per il nuovo castello gli stessi mattoni delle macerie del vecchio, ma le finestre sono in alluminio anodizzato) e, non ultima, l'estrema definizione dei particolari costruttivi, decorativi (Gio Ponti) e degli arredi.\nNello skyline del paese, la massa turrita del castello sembra saldarsi a quella della chiesa preesistente, restituendo a Miglianico, da lontano, l'antica immagine di citt\u00e0 fortificata sulla collina.\nDall\u2019interno poi, l\u2019immagine del castello si perde completamente a vantaggio dell\u2019impostazione residenziale: i piani si affacciano a ballatoio sull\u2019ingresso. Grandi aperture incorniciano i panorami esterni; piccole corti, spazi interni di distribuzione concepiti come piazze coperte e un giardino pensile corbusiano portano l'elemento urbano e naturale all\u2019interno del palazzo. Ogni pavimento \u00e8 disegnato appositamente con intrecci di pietra, cotto e ceramiche napoletane.\nL\u2019uso spregiudicato dei materiali, delle forme e dei riferimenti alla storia, raggiunge un risultato compositivo autonomo che pu\u00f2 giustamente collocarsi nel clima figurativo del miglior Novecento. Si tratta di un restauro, o meglio della \u201cricostruzione di un castello\u201d, che suggerisce diverse chiavi di lettura: un\u2019opera complessa che esalta e definisce la professionalit\u00e0 colta di Francesco Bonfanti, lettore e ripropositore di forme.\nChiesa di San Michele Arcangelo (Santuario di San Pantaleone).\nLa chiesa di San Michele Arcangelo, come viene confermato dai documenti presenti nell'archivio arcivescovile riordinati da don Giuseppe Liberatoscioli \u00e8 citata gi\u00e0 nelle \"Rationes\" del 1324-1325 come \"Chiesa di Sant'Angelo\" ed esisteva gi\u00e0 al momento in cui le chiese della rocca (San Martino e Sant'Andrea) erano sotto la giurisdizione dell'abbazia benedettina di San Giovanni in Venere (confermata dalle bolle di Alessandro III del 16 giugno 1176 e di Innocenzo III del 2 dicembre 1204). Con il passaggio all'arcidiocesi teatina la chiesa divenne la cappella dei signori della rocca e riedificata nel XVI secolo dai baroni Valignani. Ricostruita in parte dopo il terribile terremoto del 1703, insieme alla casa parrocchiale, come emerge dalle lapidi presenti all'interno di quest'ultima (e studiate e commentate di recente dal prof. Antonello Antonelli), la chiesa sub\u00ec l'ultimo intervento di rilievo all'inizio del XX secolo con il raddoppio della sua ampiezza, nel lato della lunghezza, progettato dal parroco don Francescopaolo Antonelli (che resse la parrocchia dal 1908 al 1953), come viene descritto nelle relazioni delle visite pastorali degli annI Venti del XX secolo, studiate dal citato prof. Antonello Antonelli e in attesa di pubblicazione. Nel 1975 il parroco don Vincenzo Pizzica (che resse la parrocchia dal 1953 al 2005) fece scavare l'ossario sottostante la chiesa per realizzare la cripta di San Pantaleone e contestualmente sostitu\u00ec la scalinata unica di accesso con la doppia scala in marmo e ferro battuto oggi presente. Il 27 ottobre 2018, su progetto del parroco don Gilberto Ruzzi, sono state inaugurate le tre nuove porte artistiche della chiesa dedicate alla Santa Croce, a San Pantaleone e a San Michele Arcangelo. La chiesa ha pianta rettangolare, facciata con muratura in laterizio in uno stile eclettico, che fa riferimento a un restauro del tardo Ottocento, in cui venne realizzato un rosone in stile medievale, insieme a due arcate cieche, poste in una fascia di bugnato. L'ingresso \u00e8 dato da un grande scalone a forcipe con sottostanti archeggiature, nella superficie a sottile bugnato si aprono tre portali rettangolari, e in alto le monofore cieche attorno al rosone. Il campanile \u00e8 a torre rettangolare, con cuspide a cipolla. L'interno \u00e8 a navata unica con cappelle laterali, coro rettangolare, volta a botte lunettata e loggia per la cantoria. Lo stile \u00e8 quello tardo barocco, ottocentesco neoclassico, con ordine di paraste corinzie laterali, sovrastate da cornice, inquadranti le arcate delle cappelle laterali, con decorazioni a stucco nelle volte.\nChiesa parrocchiale di San Rocco.\nSi tratta della principale chiesa di Miglianico, che \u00e8 diventata sede della parrocchia di San Michele Arcangelo. Sorge poco distante da Piazza Umberto I, in Borgo San Rocco, sopra l'area di un'antica chiesetta del XVII secolo, abbattuta perch\u00e9 pericolante negli anni '90 per volere di don Vincenzo Pizzica, che aveva in progetto un nuovo edificio funzionale alle esigenze dell'accresciuta parrocchia. La raccolta fondi per la realizzazione della nuova chiesa venne avviata nel 1997 e l'edificio venne consacrato il 2 luglio 2004 dall'amministratore apostolico dell'arcidiocesi di Chieti-Vasto, mons. Edoardo Menichelli (nel frattempo trasferito da Chieti-Vasto ad Ancona-Osimo). La chiesa ha una pianta circolare poligonale, dalla cui copertura, nella pozione baricentrica, si innalza una piccola calotta con finestre per far entrare la luce. L'interno \u00e8 a pianta centrale, rivestito in mattoni con finte arcate cieche. La statua del Sacro Cuore di Ges\u00f9 \u00e8 posta al centro, sospesa e legata da tralicci. I corpi laterali comprendono la sacrestia, l'auditorium parrocchiale, i primi piani con le aule catechistiche, le sale riunioni, la casa canonica, la foresteria, il secondo piano cappella, e l'ufficio parrocchiale.\nFontana civica.\nLa fonte civica di Miglianico pu\u00f2 essere datata al XIX secolo e mantiene una funzione di puro arredo urbano. La fonte \u00e8 in pietra e presenta un'unica cannella da cui defluisce l'acqua che fuoriesce dalla bocca di un mascherone che richiama l'effigie di un satiro sormontata dalla scritta \"Cohibita surgo\".\nCasa delle Monache \"Sant'Anna\".\nPalazzo di fine 1800 che ospita la \"Casa della Cultura\", era una dimora borghese, che venne donata al Comune, il quale, con l'ausilio dell'ordine delle Figlie di Sant'Anna vi realizz\u00f2 l'asilo comunale, poi scuola materna.\nChiesa di Sant'Antonio Abate di Cerreto.\nFuori dal centro del paese, in Contrada Cerreto, la chiesa di Sant'Antonio Abate. Fu edificata nel XVI secolo dai signori Valignani come cappella cimiteriale; fu donata alla comunit\u00e0 nel 1973 in cambio di una cappella sita nel cimitero di Miglianico.\nNel 1974 la chiesa \u00e8 stata restaurata ed \u00e8 diventata sede della parrocchia intitolata alla \"Resurrezione di Nostro Signore Ges\u00f9 Cristo\", istituita dall'allora arcivescovo di Chieti-Vasto, mons. Vincenzo Fagiolo, e nel 2006 riunita alla parrocchia di San Michele Arcangelo, dalla quale era stata smembrata trent'anni prima. Mostra un interessante aspetto medievale, specialmente per il portale gotico ad arco sesto acuto. Aggiunta della fine del XX secolo \u00e8 il moderno campanile a torre in cemento armato.\nChiesa di San Pantaleone alle Piane.\nSi trova in localit\u00e0 Caramanico della contrada Piane San Pantaleone. Come gi\u00e0 citato in precedenza, gi\u00e0 nel 1324 \u00e8 attestata la presenza, nella valle del Foro, di una chiesetta dedicata a San Pantaleone, appartenente alla giurisdizione dell'abbazia di San Tommaso di Paterno di Caramanico Terme. Durante una scorreria turca (probabilmente quella del 1492, meno probabile la \"grande scorreria\" del 1566, secondo le intuizioni di don Vincenzo Pizzica, riconfermate dallo studio del prof. Antonello Antonelli pubblicate nell'opuscolo delle feste patronali del 2019), la statua del santo venne nascosta in una fornace della contrada, e successivamente trasportata dentro il paese nella chiesa di San Michele Arcangelo, dove rimase fino ad oggi. Nei secoli a seguire, dato che la chiesa versava in abbandono e degrado, nel 1982 fu ampiamente ricostruita, poich\u00e9 dell'antica cappella quasi non c'era pi\u00f9 traccia, se non l'edicola della cascina dove la tradizione volle fosse stata nascosta la statua. La chiesa fu voluta dunque dal parroco, monsignor Vincenzo Pizzica, e fu consacrata nel 2002 con la benedizione dell'arcivescovo di Chieti-Vasto Edoardo Menichelli. Nel 2013, su progetto del parroco don Amerigo Carugno, \u00e8 stato composto il corredo pittorico interno con il trittico della \"Gloria di San Pantaleone con Sant'Ermolao e Santa Eubule\".Bench\u00e9 moderna, la chiesa ha un impianto che rispecchia i canoni classici: ha pianta rettangolare, con nartece d'ingresso sormontato da un tetto spiovente, e interno a navata unica con affreschi.\nChiesa della Madonna delle Piane.\nUna chiesetta lungo le rive del fiume Foro, incastonata tra le contrade di Cagialone e Piane San Pantaleone, \u00e8 stata edificata nel XVIII secolo ed oggi \u00e8 centro della piccola festa della \"Madonna delle Piane\". La costruzione dell'edificio sacro alla Vergine \u00e8 legata, secondo le storie tramandate oralmente di padre in figlio, raccolte per la prima volta in uno scritto degli anni Trenta del XX secolo dallo storico Francesco Verlengia, ad una terribile ondata di piena che in un settembre imprecisato del XVIII secolo ruppe gli argini del Foro che strarip\u00f2, con gravi conseguenze per i campi coltivati. Nel momento pi\u00f9 grave della piena, con le acque del fiume che invadevano tumultuose le terre di Miglianico, si vide galleggiare sulle onde che avanzavano un quadro che rappresentava la Vergine Maria e che sembrava essere portato dolcemente tra le braccia del Foro, visto che pi\u00f9 si approssimava alla terra asciutta, pi\u00f9 il suo corso si faceva lento e regolare. Quando il dipinto fu depositato sui campi non toccati dalla piena si vide che il ritratto era di incomparabile bellezza, cos\u00ec la devozione popolare decise di costruire una cappelletta votiva l\u00ec dove il quadro si era arenato, anche perch\u00e9 da allora il grosso delle acque inizi\u00f2 a ritirarsi: fu edificata cos\u00ec la chiesa di quella che fu subito chiamata la \u201cMadonna delle Piane\u201d, la cui festa, in ricordo dello straripamento del Foro, fu fissata all'8 settembre.\nL'immagine sacra rimase intatta nella costruzione voluta dai contadini devoti fino allo sfollamento: un altro 8 settembre, quello tragico del 1943, almeno per coloro che, come i miglianichesi, si trovarono a nord della \u201clinea Gustav\u201d, quando fu annunciato l'armistizio tra le forze italiane e gli Anglo-Americani nel corso della Seconda Guerra Mondiale, segn\u00f2 la data della razzia tedesca di tutte le opere d'arte considerate di valore rinvenute nella zona. Tra di esse, anche il busto d'argento di San Pantaleone e la tela conservata nella chiesa della Madonna delle Piane. Solo alla fine della guerra, i devoti della Vergine Maria, scossi ancora dal furto del quadro miracoloso, contattarono il pittore Rolando da Ponte che ne fece una riproduzione, che oggi viene ancora conservata nella cappelletta rurale dove ogni 8 settembre continua la tradizione della festa della Madonna con l'appellativo \u201cdelle Piane\u201d.\nCultura.\nMusica.\nAccademia Musicale.\nNelle sale della storica ex-casa parrocchiale, oggi sede della Confraternita di San Pantaleone, ha avuto sede l'Accademia Musicale AMT, che \u00e8 stata propugnatrice dal 2005 della Banda dell'Accademia Musicale Citt\u00e0 di Miglianico, oggi semplicemente \"Banda della Citt\u00e0 di Miglianico\" e della Miglianico Marching Band, o MMB, una formazione di musicisti composta da strumenti a fiato e percussioni, un gruppo vivace e compatto di oltre 50 elementi sempre accompagnati dalle coreografie delle Golden Flags (sbandieratrici che davano corpo alle musiche attraverso le evoluzioni di bandiere dorate). Costituitasi nel 2009, gi\u00e0 dopo pochi anni annoverava tra le sue tappe esibizioni in importanti manifestazioni nelle principali piazze d'Abruzzo, d'Italia e d'Europa; importante risultato \u00e8 stato il successo ottenuto nelle tourn\u00e9e di Ungheria e Repubblica Ceca.\nAl trasferimento dell'Accademia Musicale AMT, la tradizione musicale miglianichese \u00e8 stata proseguita dall'Accademia dell'associazione culturale \"C. Monteverdi\", che ha sostenuto gli sforzi dei giovani musicisti del paese. Di particolare pregio \u00e8 stata l'esibizione, guidata dal maestro Fausto Esposito, in cui sono state eseguite le arie pi\u00f9 famose della \"Traviata\", con il commento di Enrico Beruschi.\nEventi.\nPremio di poesia \"Paride Di Federico\".\nOgni anno l'assessorato alla cultura del Comune di Miglianico, in collaborazione con l'Istituto Comprensivo di scuola primaria e secondaria di primo grado di Miglianico, indice il Premio di Poesia inedita \u201cParide Di Federico\u201d in onore e memoria di Paride, studente modello, cittadino scrittore e poeta di riconosciuta sensibilit\u00e0.\nFesta patronale di San Pantaleone.\nNella chiesa di San Michele Arcangelo, si trovava il busto argenteo del santo, ben descritto da d'Annunzio nella novella \"Gli Idolatri\", e rappresentato da Michetti ne \"Il voto\". Il busto fu trafugato dai tedeschi durante la guerra, asportarono il rivestimento in argento, rubarono la testa, rendendo il simulacro inservibile. La statua principale del santo \u00e8 quella che si trova nella teca di vetro a sinistra dell'altare privilegiatum dedicato a lui: originariamente in legno, risalente al XIV secolo, oggi ricoperta in argento, dopo il restauro degli anni Cinquanta finanziato dalle donazioni dei Miglianichesi d'Australia. La statua mostra il santo in veste di medico: nella mano destra ha la palma del martirio e su quella sinistra il modellino della citt\u00e0 di Miglianico, in segno di protezione: lo sguardo risulta magnetico ed enigmatico, di scuola abruzzese, scolpito seguendo lo stile bizantino.\nLa festa patronale si svolge nei giorni 26, 27 e 28 luglio. La sera della vigilia della festa liturgica del Santo, fissata dal Martirologio Romano al 27 luglio, la folla entrava nella chiesa per il rito dell'Esposizione della statua, dopo la solenne messa. Dopo il canto dell'Inno a San Pantaleone, composto tra la fine del XIX secolo e l'inizio del XX dai maestri Tommaso Ciampella ed Ettore Paolini, eseguito dal Coro Parrocchiale con l'ausilio dell'organo monumentale della chiesa, e l'orazione propria, il priore della Confraternita di San Pantaleone apre la teca di vetro e tra il suono festoso delle campane la statua viene lentamente traslata sopra un trono ligneo, sul quale nella serata successiva viene portata in processione per le vie del paese.\nL'ultima domenica di ottobre si svolge, sempre nel santuario, la cerimonia opposta, quella della reposizione della statua del santo nella teca, con la medesima scansione di quella del 26 luglio.\nMellianum Musica Festival.\nFino all'anno del suo trasferimento, nel mese di luglio, l'Accademia Musicale AMT di Miglianico in collaborazione con il Comune e la Pro-Loco organizzava il Mellianum Musica Festival, una manifestazione che consisteva in una settimana di concerti nel centro storico del paese. La rassegna si concludeva con l'esibizione dell'Orchestra Sinfonica Giovanile Internazionale AMT, formata da circa cento giovani musicisti provenienti oltre che dall'Abruzzo, anche dalla Spagna, dalla Repubblica Ceca, dall'Ungheria e dalla Bulgaria, i quali si conoscevano grazie al corso di Musica di insieme previsto durante il periodo della manifestazione.\nLa Cuccagna della Madonna delle Piane.\nLa caratteristica che rende unica la tradizione della Madonna delle Piane a Miglianico dal punto di vista della festa popolare \u00e8 la ininterrotta presenza (viene riconosciuta come la pi\u00f9 antica d'Abruzzo, essendo attestata documentalmente fin dagli anni Trenta del XX secolo e dal 1946 in poi svoltasi ogni anno) della cosiddetta \u201ccuccagna\u201d, che consiste nella sfida tra alcuni uomini (che negli anni recenti \u00e8 stata anche arricchita da una sezione \u201cgiovani\u201d e da una femminile) che con le mani ben legate devono mangiare nel pi\u00f9 breve tempo possibile un piatto di pasta con il peperoncino piccante, divertendo non poco il pubblico. Certamente non \u00e8 una specificit\u00e0 tutta miglianichese, perch\u00e9 il gioco, che correttamente si chiama \u201cdell'abbuffata\u201d \u00e8 diffuso in tutto il centro-sud Italia; la curiosit\u00e0 per\u00f2 \u00e8 legata al nome \u201ccuccagna\u201d dato a questa tradizione, in quanto esso designa correttamente un altro tipo di gioco popolare, che si realizza innalzando un palo ben ingrassato, per essere reso scivoloso, in cima al quale vengono appesi cibarie di ogni tipo, che saranno appannaggio di chi riuscir\u00e0 a salire tutta la trave. Perch\u00e9 a Miglianico storicamente si parla di \u201ccuccagna\u201d? La spiegazione \u00e8 tutta linguistica: \u201ccuccagna\u201d deriva dal termine del latino medievale \"\u201cCocania\u201d\" con il significato di \u00abpaese dell\u2019abbondanza\u00bb, probabilmente foggiato con una voce dell'antico alto tedesco indicante dolciumi (infatti ancor oggi \u201cKuchen\u201d indica in tedesco \u00abdolce, torta\u00bb), insieme al suffisso latino \u201c-ania\u201d tipico per i nomi di regione. Poich\u00e9 \u201ccuccagna\u201d \u00e8 \u201cpaese dell'abbondanza\u201d o \u201cdell'abbuffata\u201d, quello che era il \u201cgioco dell'abbuffata\u201d \u00e8 stato traslato come \u201cgioco della cuccagna\u201d.\nEconomia.\nLa produzione di uva da vino, prevalentemente Montepulciano, Sangiovese, Trebbiano, e Chardonnay e quindi di vino, distingue l'economia di questo territorio dove sono anche presenti attivit\u00e0 artigianali ed industriali poste prevalentemente nella Val di Foro.\nSport.\nLa siciet\u00e0 A.S.D. Miglianico Calcio (1947) ha disputato campionati dilettantistici regionali e tre campionati di serie D.\nOgni anno la seconda domenica di agosto si tiene la Miglianico Tour, gara podistica internazionale.\nNel 2009 Miglianico ha ospitato, durante i XVI Giochi del Mediterraneo di Pescara, il torneo di golf."}
{"id": "27107", "revid": "1748167", "url": "https://it.wikipedia.org/wiki?curid=27107", "title": "Montebello sul Sangro", "text": "Montebello sul Sangro \u00e8 un comune italiano di abitanti della provincia di Chieti in Abruzzo, parte dell'unione dei comuni montani del Sangro.\nFino agli anni '60 il paese era noto col nome di Buonanotte per merito di una leggenda medievale, ed era diviso dal borgo antico abbandonato di \"Buonanotte Vecchio\"; tale borgo fu definitivamente raso al suolo dall'enorme frana del 1887.\nStoria.\nNel XII secolo il paese risulta citato come Malanotte dal cognome di una persona; precedentemente, nel 1089, viene citato nel \"Catalogus baronum\" come feudo di Odorisio di Malanotte, figlio di Aminadap, e doveva fornire un milite in caso di guerra. Nel XIV secolo viene menzionato tra le decime del 1325 delle chiese di San Ciriaco e di Santa Giusta in Malanotte. Nel XV secolo \u00e8 feudo di Raimondo d'Annecchino, giunto in Abruzzo al seguito del capitano di ventura Jacopo Caldora. Nel XVIII secolo appartenne alla famiglia Malvinni-Malvezzi di Bologna, imparentata con quella dei Medici. Nel XX secolo si chiamava Buonanotte, ma dal 14 giugno 1969, con \"DPR del 05/04/1969 n\u00ba. 249\", cambi\u00f2 il nome nell'attuale. A causa del terreno instabile, negli anni '50-'60 il paese vecchio fu dichiarato inagibile per via di una frana a ridosso della valle di Pennadomo. La strada principale rimase quasi impraticabile e cos\u00ec fu costruito in una piccola piana il nuovo centro.\nLa leggenda di Malanotte.\nIntorno al 1300 il feudatario del paese fu sconfitto in battaglia e dovette pagare alle truppe vincitrici un tributo: concedere loro tutte le donne del paese per un'intera notte. Cos\u00ec il castello dove venne consumato l'oltraggio divenne noto come il \"Castello di Malanotte\".\nMonumenti e luoghi d'interesse.\nIl centro storico \u00e8 suddiviso nei borghi di \"Il paese nuovo\" ed \"Il paese vecchio\". Il borgo nuovo contiene un parco pubblico e i monumenti ai caduti della seconda guerra mondiale e a Padre Pio. Il borgo vecchio \u00e8 arroccato su un'altura sopra il borgo nuovo. Ci si arriva tramite un bosco che si snoda dal monumento ai caduti o da un vicolo vicino alla galleria scavata nella roccia sopra cui sta il centro."}
{"id": "27108", "revid": "254059", "url": "https://it.wikipedia.org/wiki?curid=27108", "title": "Monteferrante", "text": "Monteferrante \u00e8 un comune italiano di abitanti della provincia di Chieti in Abruzzo, facente parte dell'unione dei comuni montani del Sangro.\nOrigini del nome.\nDi seguito, la cronologia delle variazioni del nome del paese:\nStoria.\nLe prime notizie risalgono al XII secolo come propriet\u00e0 di Robertus de Monteferrante, feudatario di Symon conte di Sangro. Nella \"Generalis Subventio\" degli angioini risalente al 1320 il valore del paese ammontava a 5 once e 4 tari. Nel XIV secolo viene menzionato per le decime dovute alle chiese: S. Johannis, s. Petri e S. Leucite in Monteferrante.\nDal XV secolo fino all'eversione dei feudi fu feudo dei Caracciolo.\nSociet\u00e0.\nTradizioni e folclore.\nLe Tavole di San Giuseppe.\nLa sera del 18 marzo le famiglie che intendono assolvere un voto o una devozione imbandiscono una tavola nella propria casa e la mettono a disposizione di parenti e altri ospiti. I cibi vengono consumati in piedi recitando litanie liturgiche cristiane. Vengono fatti avvicinare ai tavoli anche i bambini."}
{"id": "27109", "revid": "92723", "url": "https://it.wikipedia.org/wiki?curid=27109", "title": "Montelapiano", "text": "Montelapiano \u00e8 un comune italiano di abitanti della provincia di Chieti in Abruzzo, facente parte dell'unione dei comuni montani del Sangro. \u00c8 il comune meno popolato della provincia e della regione e il 30\u00ba meno popolato d'Italia al 1\u00ba gennaio 2019.\nGeografia fisica.\nL'abitato sorge alla sinistra della media Val di Sangro, alle pendici del Monte Vecchio (1016 m s.l.m.), lungo un crinale roccioso costituito da roccia di calcare marnoso. La superficie territoriale \u00e8 caratterizzata prevalentemente da boschi e pascoli.\nStoria.\nNel \"Catalogus baronum\" del XII secolo non compare Montelapiano. \u00c8 citato invece Monte Santangelo con l'appellativo di \"Monte Ursario\". Questo luogo \u00e8 riconducibile a Montevecchio ed alla cima senza nome presso Buonanotte (l'odierna Montebello sul Sangro). Le notizie storiche parlano di vari feudatari a Monte Santangelo, come il normanno Rainaldo, figlio di Aniba, i francesi Raoul e Matilde di Courtenay, Filippo di Fiandra, Napoleone Orsini e Raimondo Caldora ed i suoi eredi. Le notizie sul centro abitato sono tuttavia scarse. Secondo la leggenda locale il borgo sarebbe stato abbandonato per un'invasione di formiche. In realt\u00e0, tra le cause dell'abbandono del villaggio di Montevecchio potrebbe esserci il terremoto del 1456, che potrebbe aver fatto prosciugare le sorgenti locali.\nPer notizie pi\u00f9 precise e circoscritte di Montelapiano (chiamata allora Montelapidario) bisogner\u00e0 aspettare la seconda met\u00e0 del XV secolo, quando entr\u00f2 a far parte nel 1476, con altri feudi, della dote di Giovanna di Trast\u00e1mara, andata in sposa al Re del Regno di Napoli Ferrante d'Aragona, per poi essere donata a Fabrizio I Colonna. Dopo i Colonna il controllo della piccola \"universitas\" pass\u00f2 ai Carafa e successivamente ai Caracciolo.\nDopo la fine del feudalesimo, durante il XIX secolo gli ex principi e baroni, divenuti borghesi benestanti, acquisirono le terre migliori a discapito dei contadini, costretti ad emigrare. Nello stesso secolo si persero le tracce dell'antico castello, sostituito da un palazzo di fronte alla chiesa di Sant'Antonio da Padova in cui si insediarono i principi Caracciolo.\nMonumenti e luoghi d'interesse.\nChiesa di San Michele Arcangelo.\nLa fondazione della chiesa parrocchiale sembra risalire al XVI secolo. Intorno alla met\u00e0 del XIX secolo furono operati lavori che ampliarono la navata e chiusero le antiche aperture. Le decorazioni a stucco dei capitelli sono frutto del lavoro di abbellimento dell'interno del 1811. Nel 1849 venne realizzato dal maestro Fiorindo Palumbo un nuovo portale in pietra. Tenuto conto del rovinoso stato in cui versava l'edificio, con un restauro nel 1902 venne riparato il tetto e aggiunto l'atrio, due piccoli vani nel retro, la balaustra in pietra, il pulpito e il fonte battesimale. Con la decorazione dell'interno, ad opera di pittori romani, nel 1929 furono conclusi i lavori. Nel 1956, su commissione del Genio Civile, vennero rinforzate le pareti esterne con grosse arcate in pietra e cemento. Nello stesso periodo fu finanziata dal Comune la costruzione di una scala a chiocciola nel campanile.\nLa facciata, con terminazione a capanna, presenta come elemento principale il portale lapideo inquadrato da due lesene scanalate, con capitelli dorici, su cui posa un fregio con triglifi e metope ornate da anfore floreali e teste d'angelo. A sovrastare il portale vi \u00e8 uno stemma, racchiuso tra due volute che sostengono un festone con motivi floreali e circondato da due cuori. In asse col portale \u00e8 presente una finestra con arco a tutto sesto. La cortina muraria \u00e8 in pietra irregolare, fatta eccezione per i cantonali in conci squadrati. Sopra il portale e la finestra si trovano dei \"sordini\" realizzati con archi in mattoni, che sono compresi nella muratura. Sulla facciata si appoggia il campanile, suddiviso in tre livelli da cornici marcapiano, sostenute da un muro a scarpa di pi\u00f9 recente fattura e probabilmente coevo all'ultimo piano, con aperture a tutto sesto per contenere le campane.\nChiesa di Sant'Antonio da Padova.\nSul cantonale \u00e8 posta un'iscrizione che attesta al 1641 la data dell'edificazione della chiesa. Al XVIII secolo risale il portale, sormontato da due nicchie, in una delle quali \u00e8 posta una modesta campana. Delle cause e dell'entit\u00e0 del restauro operato nel 1867, come confermato da un'altra iscrizione, sul portale, non si conosce alcuna informazione. A causa del notevole degrado, nel 1905 la chiesa fu chiusa al culto, per poi riaprire nel 1931, dopo alcuni lavori di consolidamento della struttura. \u00c8 probabile che in quest'occasione venne decorato l'interno con l'altare e la balaustra in marmo. Altri interventi per il rifacimento della pavimentazione si ebbero alla fine degli anni '50. Nel 1984, a seguito dei danni subiti da un terremoto ai primi di maggio, la chiesa venne nuovamente chiusa.\nUna fascia marcapiano divide la facciata in due livelli, facendo da contrappunto a lesene giganti. La terminazione \u00e8 orizzontale e marcata da un cornicione in mattoni. I muri perimetrali sono realizzati in conci di pietra nella parte inferiore; in pietra sbozzata in quella superiore. In pietra sono anche i piedritti e l'architrave del portale, sormontato da una cornice a timpano spezzato, in stile settecentesco. Accanto ad esso vi \u00e8 una nicchia che accoglie una piccola fontana. Oltre il marcapiano sono presenti due nicchie a tutto sesto, in mattoni. Dentro una di esse \u00e8 posta la campana.\nL'interno \u00e8 percorso da lesene ioniche, congiunte da volute dorate. Sopra ad esse corre una trabeazione in stucco bianco, ornato da fregi. La volta che ricopre la navata \u00e8 a botte lunettata, nei cui vani sono ricavate le finestre.\nChiesa di Santa Maria degli Angeli.\nSituata a ridosso del cimitero, fuori dal centro abitato, venne ricostruita nel 1987 per volont\u00e0 dell'amministrazione comunale, dopo che la prima chiesa, di origini medievali, venne abbandonata alla fine del XIX secolo e poi distrutta dopo il terremoto del 1933. L'attuale edificio tuttavia riproduce i caratteri stilistici dell'antica costruzione.\nLa facciata \u00e8 anticipata da un avancorpo costituito da un grosso arcone in pietra squadrata con terminazione a capanna. Il portale \u00e8 sovrastato da una finestra rettangolare e affiancato da altre due, di dimensioni pi\u00f9 piccole e di forma quadrata, che ricordano le \"fenestrelle devotionis\" tipiche delle chiesette rurali. I fianchi laterali sono costituiti da piccoli blocchi di pietra squadrata e possiedono ciascuno tre finestre a tutto sesto protette da inferriate. Sul tetto \u00e8 posto un piccolo campanile a vela.\nChiesa di Santa Croce.\nSituata fuori dalle mura della citt\u00e0, era utilizzata, insieme a quella di Santa Maria degli Angeli, per la deposizione dei morti. Della chiesa attualmente non resta pi\u00f9 niente. Secondo alcune testimonianze, al momento della costruzione dell'asilo cittadino sarebbero riemerse tracce di mura e di ossa umane, probabilmente appartenenti ad essa.\nPiazza Palazzo.\nLa piazza, con l'omonimo belvedere, ospita un monumento ai martiri di Montelapiano, trucidati dai tedeschi il 16 novembre 1943 e una targa posta dall'amministrazione comunale che ricorda San Francesco Caracciolo:"}
{"id": "27110", "revid": "322321", "url": "https://it.wikipedia.org/wiki?curid=27110", "title": "Montenerodomo", "text": "Montenerodomo \u00e8 un comune italiano di abitanti della provincia di Chieti in Abruzzo, facente parte dell'unione dei comuni montani del Sangro.\nStoria.\nEpoca romana di Juvanum.\nFu antica citt\u00e0 frentana-carecina che, verso il IV-III secolo venne spostata a valle ove divenne municipio romano, mentre dell'epoca protostorica rimangono delle mura megalitiche.\nLe origini di Juvanum sono da ascrivere al Liber Coloniarum dove viene elencato come Jobanos e forse Plinio afferma che Juvanenses \u00e8 una derivazione di Lanuenses, tuttavia il nucleo originario si trova lungo l'odierna strada che da Montenerodomo porta a Torricella Peligna (verosimilmente il primo nucleo si trovava su una sorgente ove i pastori dediti alla transumanza facevano abbeverare le loro greggi. Nell'et\u00e0 repubblicana \u00e8 da ricercare l'oppido preromano che si \u00e8 sviluppato sulle colline limitrofe tutt'intorno. Gi\u00e0 prima della guerra sociale risulta essere municipio romano.\nEpoca medievale.\nCon la decadenza delle citt\u00e0 romane, si costruirono nuovi centri fortificati presso colli rocciosi. Fu cos\u00ec anche per Montenerodomo, sorta sulla cresta montuosa sopra la piana di Juvanum. Inoltre la citt\u00e0, nel X secolo circa, fu riutilizzata per la costruzione dell'abbazia di Santa Maria in Palazzo.\nNel 1065 i Conti di Sangro Borrello di Borrello e suo figlio Borrello infante donarono al Vescovo teatino Attone, allora Signore di Chieti, il feudo di Domo e la Chiesa di Sta. Maria a Letto coll'intero monastero, comprendente anche una ricca biblioteca, e le sue pertinenze, tra cui il Castello di Letto dentro cui si trovava la stessa chiesa con annesso monastero.\nIl primo documento in cui viene citato il comune di Montenerodomo \u00e8 del XII secolo. Fra il XV secolo ed il XVII secolo fu feudo di varie famiglie, tra le quali: i Caldora, i Di Capua e i D'Aquino.\nIl borgo constava di un castello, oggi la parte rimanente del settecentesco Palazzo De Thomasis, e di tre chiese: San Martino, Santa Giusta e San Vito. Era inoltre provvisto di un sistema di torri difensive. Nel frattempo l'abbazia era decaduta, a partire dal XV secolo, e due secoli pi\u00f9 tardi scomparve del tutto, meno la pianta planimetrica.\nIl Novecento e la Seconda Guerra Mondiale.\nNel 1933 un terremoto della Majella danneggi\u00f2 Montenerodomo e i paesi circostanti, fino a Lama dei Peligni. La chiesa parrocchiale rimanente (oltre a San Vito, cappella privata), rimase molto lesionata, e nella ricostruzione, furono impiegate colonne romane provenienti da Juvanum.\nMontenerodomo sub\u00ec gravi danni e profondi sacrifici nella lotta partigiana durante la seconda guerra mondiale. Il centro si trov\u00f2, infatti, lungo il percorso tedesco della linea Gustav, da Ortona a Montecassino, e venne attaccata nel dicembre 1943. Fu distrutta la met\u00e0 del paese che si arrampicava dalla cresta opposta del massiccio montuoso, giungendo a danneggiare anche la parte superiore del Palazzo Croce, e del campanile della chiesa di San Martino. Il borgo successivamente fu ricostruito, ma con molta fatica, a causa delle dure condizioni di vita presso l'altura rocciosa in cui Montenerodomo poggia le fondamenta.\nAttualmente vive di turismo, essendo inserito nel Parco Nazionale della Majella, e grazie alla scoperta del sito di Juvanum.\nSimboli.\nStemma.\nUno scudo di foggia sannita di colore azzurro con un leone d'oro, linguato, armato e illuminato di rosso, che tiene tra le branche anteriori un bisante d'oro e poggiante con la branca posteriore sinistra sulla campagna d'argento, sormontato da una corona turrita d'argento.\nOnorificenze.\nMontenerodomo \u00e8 tra le citt\u00e0 decorate al valor militare per la guerra di liberazione, insignito della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nSociet\u00e0.\nEvoluzione demografica.\nIl comune \u00e8 interessato da un rapido processo di spopolamento. "}
{"id": "27112", "revid": "725642", "url": "https://it.wikipedia.org/wiki?curid=27112", "title": "Allevamento", "text": "L'allevamento \u00e8 l'attivit\u00e0 di custodire, far crescere ed opportunamente riprodurre animali in cattivit\u00e0, totale o parziale, per ricavarne cibo, pelli, pellicce, lavoro animale e commercio degli stessi. In tempi recenti sono sorti allevamenti allo scopo di fornire anche selezionati animali (cani, gatti, uccelli, rettili) da compagnia.\nStoria.\nL'origine di questa attivit\u00e0 \u00e8 remotissima, probabilmente precedente all'agricoltura, e comunque da taluni indicata come una razionale evoluzione, organizzata ed in qualche misura programmatica, dell'attivit\u00e0 di caccia, mediante la quale si nutrivano i nostri antenati. L'uomo, infatti, selezion\u00f2 nel tempo animali di facile gestione ed apprese a ricavarne, oltre alle carni, anche prodotti secondari come il latte e le uova. Apprese quindi ad assicurarsi riserve future di cibo tenendo in vita le bestie sino al momento della necessit\u00e0 di nutrirsene e, in seguito, curando di lasciarne indenni una parte onde consentire la perpetuit\u00e0 attraverso la riproduzione del bestiame.\nSempre contrapposta all'agricoltura, della quale \u00e8 talvolta antagonista, tal altra piuttosto complementare, la produzione di bestiame ha sempre richiesto, almeno sino al Novecento, strutturazioni logistiche naturali (pascoli) che via via assorbivano maggiori risorse territoriali, sottraendole alla coltivazione.\nDel resto, in genere anche gli agricoltori praticano almeno piccole attivit\u00e0 di allevamento (galline, oche, conigli, maiali: raramente bestiame vero e proprio) per sfruttare quella parte di produzione agricola non commestibile per l'uomo o troppo povera di nutrienti.\nNel Novecento sono state introdotte tecniche di allevamento di stalla le quali, insieme all'introduzione dei mangimi chimicamente composti, hanno reso non pi\u00f9 necessaria la disponibilit\u00e0 di spazi a verde per l'alimentazione del bestiame, che rimane pertanto in apposite celle per tutta la sua vita. Queste tecniche, va notato, non godono di unanime approvazione presso la collettivit\u00e0, sebbene rappresentino oggi la configurazione produttiva tipica delle aziende operanti sui mercati ordinari delle carni.\nPer le modalit\u00e0 di esercizio dell'attivit\u00e0, l'allevamento si divide in \"stanziale\" o \"nomade\", secondo che si utilizzi uno stabile insediamento produttivo o che il pastore si sposti costantemente, insieme alle greggi o alle mandrie, alla ricerca di nuove pasture non ancora impoverite da precedenti sfruttamenti.\nDescrizione.\nTipologie di allevamento.\nPer le tipologie animali allevate, si hanno attivit\u00e0 di:\nSviluppi recenti.\nNegli ultimi anni sono state introdotte tecniche, tuttora sperimentali e quindi non ancora confortate da adeguata casistica, di modificazione della configurazione genetica delle singole specie animali.\nAltro campo relativamente nuovo \u00e8 la produzione di biogas e quindi di energia a partire dai reflui degli allevamenti intensivi. L'allevamento in Europa sta comunque affrontando le sfide poste dalla direttiva nitrati in termini di riduzione dei carichi di gas smaltiti."}
{"id": "27114", "revid": "767487", "url": "https://it.wikipedia.org/wiki?curid=27114", "title": "Tavola degli integrali pi\u00f9 comuni", "text": "In base al Primo teorema fondamentale del calcolo integrale, il calcolo di suddetti integrali tramite identificazione della primitiva viene effettuato attraverso algoritmi atti a far s\u00ec che la derivata del risultato coincida con la funzione integranda.\nQuesta pagina contiene una tavola degli integrali pi\u00f9 comuni.\nQueste formule sono equivalenti a quelle presentate nella tavola delle derivate.\nPer altri integrali vedi Integrale \u00a7 Tavole di integrali.\nQui formula_1 denota una costante arbitraria di integrazione che ha senso specificare solo\nin relazione a una specificazione del valore dell'integrale in qualche punto.\nRegole per l'integrazione di funzioni generiche.\nCostante:\nSomma:\nIntegrazione per parti:"}
{"id": "27120", "revid": "1745361", "url": "https://it.wikipedia.org/wiki?curid=27120", "title": "Origami", "text": "Con il termine origami si intende l'arte di piegare la carta (\u6298\u308a\u7d19 \"ori-gami\", dal giapponese, \"oru\" piegare e \"kami\" carta) e, sostantivato, l'oggetto che ne deriva. Il termine \u00e8 di origine giapponese, ma esistono tradizioni della piegatura della carta anche in Cina (Zhe Zhi\" \u6298\u7eb8), tra gli Arabi e in Occidente.\nLa tecnica moderna dell'origami usa pochi tipi di piegature combinate in un'infinita variet\u00e0 di modi per creare modelli anche estremamente complessi. In genere, questi modelli cominciano da un foglio quadrato, le cui facce possono essere di colore differente e continua senza fare tagli alla carta, ma l'origami tradizionale era molto meno rigido e faceva frequente uso di tagli, oltre a partire da basi non necessariamente quadrate. Alla base dei principi che regolano l'origami, vi sono senz'altro i principi shintoisti del ciclo vitale e dell'accettazione della morte come parte di un tutto: la forma di carta, nella sua complessit\u00e0 e fragilit\u00e0, \u00e8 simbolo del tempio shintoista che viene ricostruito sempre uguale ogni vent'anni, e la sua bellezza non risiede nel foglio di carta. Alla morte del supporto, la forma viene ricreata e cos\u00ec rinasce, in un eterno ciclo vitale che il rispetto delle tradizioni mantiene vivo.\nStoria.\nLe origini.\nL'origine degli origami giapponesi \u00e8 strettamente legata alla religione shintoista e la valenza sacrale della carta \u00e8 anche testimoniata dal fatto che in giapponese la parola \"carta\" e \"dei\" si pronunciano entrambe \"kami.\"\nLe prime forme di origami, dette \"go-hei\", erano costituite da semplici strisce di carta piegate in forme geometriche e, unite ad un filo o ad una bacchetta di legno, utilizzate per delimitare gli spazi sacri.\nA causa dell'estrema semplicit\u00e0 di queste prime forme di piegatura della carta, alcuni fanno invece risalire l'origine dell'origami all'epoca Muromachi (1392-1573), riconducendola alle cerimonie del dono augurale del \"noshi-awabi\" ai samurai: questo particolare mollusco, simbolo dell'immortalit\u00e0, veniva offerto all'interno di un astuccio di carta, che con il passare del tempo divenne piegato in modo sempre pi\u00f9 complesso fino ad acquistare dignit\u00e0 di dono in s\u00e9.\n\u00c8 uso giapponese donare un origami a forma di gru. Infatti la gru (per i giapponesi) \u00e8 simbolo di purezza.\nIl periodo Heian.\nIl periodo di affermazione degli origami nella religione shintoista e nella cultura giapponese \u00e8 riconducibile al periodo Heian, durante il quale la corte imperiale raggiunse l'apice della propria raffinatezza. \u00c8 in questo periodo che si afferma, durante quella che sarebbe poi diventata l'Hinamatsuri o festa delle bambine, la tradizione della : una bambola di carta veniva posta su una barca, anch'essa realizzata ad origami, e lasciata trasportare dalla corrente di un fiume fino al mare. Successivamente quest'usanza venne sostituita da quella, pi\u00f9 complessa, di ricostruire ritualmente con l'origami la corte imperiale, con i suoi personaggi negli abiti rituali: per questo tale festa, detta \"festa delle bambine\", viene anche indicata con il termine , appunto. Le , oggi sostituite da vere e proprie bambole in stoffa e porcellana, venivano sistemate su piattaforme di stoffa rossa secondo un rigido ordine gerarchico che vedeva, dall'alto verso il basso:\nAnalogamente, al periodo Heian viene ricondotto anche il coinvolgimento dell'origami nelle cerimonie per la festa , dedicata ai bambini. Il nome originario della cerimonia, , la rende identificabile con una versione giapponese della e fa riferimento ad un chiaro rapporto con l'acqua. Durante la festa, era uso che i bambini fabbricassero bandiere di carta in forma di carpa da appendere fuori dalla porta di casa, usanza conservata ancora oggi. Queste strutture si inseriscono nella tradizione dei kusudama, o sfere medicinali, insieme di ramoscelli ed erbe mediche che veniva appeso fuori dalla porta di casa per tenere lontani gli spiriti maligni e le malattie: anche questa abitudine, con il tempo, si \u00e8 trasformata in un'usanza che coinvolge l'origami. Oggi il kusudami \u00e8 realizzato assemblando vari fiori di carta o, con una tecnica pi\u00f9 complessa, da un unico grande foglio. Inoltre, le feste del \"Kodomo no hi\" e della Hinamatsuri nella sua forma originaria, sono strettamente legate alla festa di Obon, tradizionale festivit\u00e0 primaverile durante la quale venivano affidate alle acque di un fiume tradizionali barchette di carta che, secondo l'usanza, avrebbero recato le anime dei morti tra i vivi per tre giorni di celebrazioni, prima di essere ricondotte al loro mondo.\nUn'altra festa shintoista dedicata ai bambini e durante la quale vengono realizzate offerte ad origami \u00e8 il .\nAnche la rana \u00e8 una tradizionale forma origami di origine Heian, che trova significato nel doppio significato della parola \"kaeru\", che significa sia \"rana\" che \"ritorno a casa\" e che indicava quindi l'animale come un buon augurio per coloro che stavano per intraprendere un lungo viaggio. L'epoca Heian (e il periodo Nara in particolare) vede infine l'importazione del buddhismo di numerose feste cinesi, tra cui il Tanabata, che vede la celebrazione attraverso decorazioni urbane originariamente realizzate ad origami e oggi ricavate dalla plastica, e lo , durante il quale si realizzano lanterne e decorazioni di carta e fiori. Il loto in particolare \u00e8 una forma origami legata al buddhismo e a queste feste.\nIl periodo Edo.\nLa fioritura dell'origami nel periodo Edo \u00e8 generalmente esemplificata con la storia della figura della gru, oggi uno degli origami tradizionali giapponesi pi\u00f9 noti e la cui tecnica venne perfezionata proprio attorno al XVIII secolo: al 1797 appartiene infatti uno dei pi\u00f9 noti libri sull'origami, \"Piegatura delle mille gru\" di Sembazuru Orikata. La pratica fa riferimento al particolare valore della gru come simbolo di immortalit\u00e0 e alla leggenda secondo la quale chiunque pieghi mille gru vedr\u00e0 i desideri del proprio cuore esauditi. Realizzare per s\u00e9 o regalare i tradizionali \"grappoli\" di mille gru (\u6298\u9db4 \"oridzuru\") \u00e8 quindi considerata una pratica simile agli \"ex voto\" della cultura cattolica: l'aneddoto pi\u00f9 noto legato a questa tradizione \u00e8 quello di Sadako Sasaki, una bambina esposta alle radiazioni della bomba atomica di Hiroshima era sul proprio letto di morte a causa della leucemia. La bambina inizi\u00f2 allora a piegare le mille gru, ma mor\u00ec prima di riuscire a portare a compimento la propria opera: le venne eretta una statua nel Parco della Pace di Hiroshima, una ragazza in piedi con le mani aperte ed una gru che spicca il volo dalla punta delle sue dita, ogni anno questo monumento \u00e8 adornato con migliaia di corone di mille gru.\nLa storia di Sadako \u00e8 diventata soggetto di molti libri e film ed ha portato la gru da simbolo di immortalit\u00e0 a simbolo di pace. In una versione della storia, Sadako scrive un haiku che tradotto in italiano suona cos\u00ec:\n \"Scriver\u00f2 pace sulle tue ali\"\n \"intorno al mondo volerai\"\n \"perch\u00e9 i bambini non muoiano pi\u00f9 cos\u00ec\"\nIn un'altra versione, un suo compagno di classe piega il numero restante di modelli in modo che lei possa essere sepolta con 1000 gru: \u00e8 questa la versione riportata nel romanzo \"Il gran sole di Hiroshima\", di Karl Bruckner.\nL'origami conserva inoltre un ruolo preponderante in numerose altre festivit\u00e0 giapponesi. Durante il Capodanno, ad esempio, \u00e8 usanza realizzare a origami e kirigami le cartoline augurali (\u5e74\u8cc0\u72b6, \"nengaj\u014d\"), le buste di denaro per i bambini (\u304a\u5e74\u7389, \"otoshidama\") e i supporti per il \"Kagami mochi\" (\u93e1\u9905): il giorno precedente, l'\u014cmisoka (\u5927\u6666\u65e5), viene celebrato sostituendo gli origami conservati in casa e i pannelli di carta alle pareti. Anche il primo lavoro realizzato durante il nuovo anno (\u4ed5\u4e8b\u59cb\u3081, \"shigoto-hajime\") \u00e8 spesso una figura tradizionale dell'origami. Durante la festa di San Valentino, durante la quale in Giappone sono le donne a eseguire il dono rituale di cioccolatini (\u7fa9\u7406\u30c1\u30e7\u30b3, \"giri-choko\"), gli astucci per i dolci sono spesso realizzati ad origami in una forma che pu\u00f2 riecheggiare il \"noshi\": il corrispettivo maschile \u00e8 il cosiddetto White Day.\nL'opera del giapponese Akira Yoshizawa, un creatore prolifico di origami e scrittore di libri sull'argomento, ha ispirato un moderno rinascimento di questa pratica. L'origami moderno ha attirato un seguito mondiale, con modelli sempre pi\u00f9 intricati e nuove tecniche come il \"wet-folding\", la pratica di inumidire il foglio durante la piegatura in modo che il prodotto finito mantenga meglio la forma, o il \"soft-folding\", in cui la carta viene piegata in modo pi\u00f9 deciso o pi\u00f9 morbido per creare effetti particolari.\nUna variazione dell'origami semplice \u00e8 l'origami modulare, in cui molti modelli sono assemblati per formare un unico insieme decorativo.\nL'origami moderno e l'occidente.\nCome si \u00e8 detto, la diffusione dell'origami in occidente si pu\u00f2 ricondurre al libro di Sembazuru Orikata, affiancato dalla sezione sull'origami del testo enciclopedico \"Kan no mado\" (letteralmente, \"Finestra sulla stagione fredda\"): per il primo libro occidentale sull'origami, tuttavia, bisogner\u00e0 attendere il 1928 con \"Fun with Paperfolding\" di Murray e Rigney, seguito dal \"Paper Magic\" di Robert Harbin (in gran parte basato, a sua volta, sugli studi Gershon Legman). Alla base di questi volumi vi \u00e8 la prima teorizzazione occidentale riguardo all'origami, ad opera di Josef Albers, padre della teoria moderna dei colori e della corrente minimalista. All'interno del proprio progetto pedagogico, insegn\u00f2 l'arte della piegatura degli origami tra il 1920 ed il 1930 adottando fogli circolari che venivano piegati in spirali e forme ricurve. Le sue opere hanno influenzato visivamente gli artisti di origami moderni come Kunihiko Kasahara, mentre le sue teorie si inseriscono nella pedagogia moderna attraverso l'opera di Friedrich Fr\u00f6bel (1782 - 1852), che riconobbe il potenziale educativo degli origami e lo introdusse come strumento nel suo 'kindergarten system' nei primi anni dell'Ottocento.\n\"The Art of Chinese Paper Folding\" di Maying Soong (1948) \u00e8 stato invece il primo libro a individuare le differenze tra l'origami e l'arte cinese di piegare la carta, sostanzialmente riconducibile all'interesse dei giapponesi per gli animali e a quello cinese per oggetti inanimati come le barche e gli edifici. Tra le tecniche di base, la base busta viene individuata come originaria della Cina: tra le forme tradizionali che prendono forma da essa, il pi\u00f9 noto \u00e8 il cosiddetto cappello dello studente.\nL'opera di Akira Yoshizawa ha imposto definitivamente il termine \"origami\" come sinonimo della piegatura della carta e in tutto il mondo solo alcuni ambienti conservatori cinesi utilizzano un altro termine, ovvero l'originario \"Zhe Zhi\". Oggi, l'origami si \u00e8 sviluppato come arte a s\u00e9 ma ha contaminato anche altri ambiti, sia artistici che scientifici.\nL'origami nel mondo.\nOltre che in Giappone e in Cina, l'origami \u00e8 parte integrante anche della cultura di altre parti del mondo:\nPieghe, tecniche e basi.\nIl procedimento per la maggior parte degli origami si pu\u00f2 suddividere in passi pi\u00f9 semplici costituiti da un succedersi di pieghe. Le principali sono:\nInoltre, numerose figure origami prendono le mosse da una forma di base, una figura piana semplice realizzata sempre nello stesso modo e da cui si sviluppa la variazione che porta alla figura completa. Le principali basi sono:\nMateriali.\nPer realizzare un origami l'unico materiale che serve \u00e8 la carta.\nPer gli origami di livello semplice o intermedio pu\u00f2 essere utilizzato quasi qualunque tipo di carta. Si riportano di seguito alcuni tipi di carta di ampio utilizzo presso gli appassionati di origami.\nL'origami nelle arti.\nIn letteratura.\nL'arte di piegare la carta, come si \u00e8 detto, ha un grande ruolo nel libro \"Il gran sole di Hiroshima\".\nSecondo l'autore, l'origami avrebbe inoltre una propria voce nella \"Guida galattica per gli autostoppisti\", guida fittizia creata da Douglas Adams e al centro di una serie di libri di fantascienza omonima.\nNell'universo di Harry Potter, alcuni oggetti magici assomigliano molto all'origami, come la strillettera: nel film \"Harry Potter e l'Ordine della Fenice\", una ragazza del quinto anno realizza una farfalla ad origami e la fa volare in classe, mentre nel precedente \"Harry Potter e il prigioniero di Azkaban\" il personaggio di Draco Malfoy usa una tradizionale gru di carta per mandare un messaggio ad Harry Potter durante la lezione. \nAl cinema.\nNel film \"Blade Runner\", un ruolo rilevante hanno gli unicorni di carta realizzati da Gaff, che (secondo alcune interpretazioni) nelle intenzioni del regista avrebbero dovuto indicare un finale in cui anche Deckard \u00e8 un androide. Sono dediti all'origami anche Hannibal Lecter nel film \"Il silenzio degli innocenti\" e Cameron Poe in \"Con Air\".\nNella cultura di massa.\nL'origami \u00e8 spesso al centro di programmi televisivi per bambini, in cui viene loro insegnato passo per passo come realizzare forme, spesso animali, piegando la carta. Pioniere in questo, come si \u00e8 detto, fu l'inglese Robert Harbin: in Italia, negli ultimi anni, i programmi per bambini che pi\u00f9 si sono distinti per questo approccio sono stati L'albero azzurro e Art Attack. Pionieristica \u00e8 stata inoltre l'opera di Francesco Misseri, che nel 1978 realizz\u00f2 ad origami e in stop motion la serie \"Quaq Quao\", in cui venivano narrate le avventure di una giovane anatra e ogni dettaglio era interamente costituito da carta piegata di fronte alla telecamera. Un suo corrispettivo americano \u00e8 l'episodio \"Napkin Squirrel\" di \"Planet Sketch\", realizzato dagli Aardman Studios. \nL'origami viene citato inoltre in alcune serie televisive:\nNella moda.\nLa borsa Pliage della maison Longchamp \u00e8 ispirata all'arte giapponese dell'origami. Semplice e ingegnosa, \u00e8 diventata un classico in tutto il mondo (AMC).\nNel merchandising.\nL'origami \u00e8 legato ad un grande numero di trademark giapponesi, primo fra tutti il personaggio di Hello Kitty.\nInoltre, la Squaresoft ha iniziato con Final Fantasy VIII a realizzare libri di origami per realizzare i personaggi e gli scenari piegando la carta."}
{"id": "27122", "revid": "640277", "url": "https://it.wikipedia.org/wiki?curid=27122", "title": "Missione spaziale Cassini-Huygens", "text": "Cassini\u2013Huygens \u00e8 stata una missione robotica interplanetaria congiunta NASA/ESA/ASI, lanciata il 15 ottobre 1997 con il compito di studiare il sistema di Saturno, comprese le sue lune e i suoi anelli. La sonda si componeva di due elementi: l\"orbiter\" Cassini della NASA e il \"lander\" Huygens dell'ESA. Prima di raggiungere Saturno, la sonda ha effettuato flyby di Venere (ad aprile 1998 e a luglio 1999), della Terra (agosto 1999), dell'asteroide 2685 Masursky e di Giove (dicembre 2000), mentre l'inserimento nell'orbita di Saturno \u00e8 avvenuto il 1 luglio 2004. La missione \u00e8 terminata il 15 settembre 2017 quando la sonda \u00e8 stata inviata nell'atmosfera superiore di Saturno ed \u00e8 stata distrutta per evitare ogni rischio di contaminazione delle lune di Saturno da parte di microrganismi terrestri eventualmente presenti sulla sonda.\nCassini \u00e8 stata la prima sonda ad essere entrata nell'orbita di Saturno e solo la quarta ad averlo visitato (prima della Cassini erano gi\u00e0 passate la Pioneer 11 e le Voyager 1 e 2). Il lander \"Huygens\" ha viaggiato assieme alla sonda \"Cassini\" fino al 25 dicembre 2004, quando si \u00e8 separato da quest'ultima per atterrare su Titano il 14 gennaio 2005. Sulla superficie, il modulo ha trasmesso dati per 90 minuti.\nAl termine della missione, la sonda \"Cassini\" ha compiuto una serie di passaggi spettacolari e rischiosi tra Saturno e i suoi anelli interni, per ottenere ulteriori dati scientifici prima del termine della missione. Quest'ultima fase della missione \u00e8 stata chiamata \"Grand Finale\".\nLa missione ha avuto un successo ben oltre le aspettative, rivoluzionando le conoscenze del sistema di Saturno, tra cui i suoi satelliti e gli anelli.\nOriginariamente pianificata come una missione di quattro anni, dal giugno 2004 a maggio 2008, essa \u00e8 stata estesa una prima volta fino a settembre 2010 (\"Cassini Equinox Mission\") e successivamente di altri sette anni (\"Cassini Solstice Mission\").\nL\"orbiter\" Cassini prende il nome dall'astronomo italiano Giovanni Domenico Cassini che, verso la fine del Seicento, scopr\u00ec quattro satelliti e la divisione degli anelli che porta il suo nome. Il \"lander\" Huygens prende il nome dall'astronomo olandese del XVII secolo Christiaan Huygens che, utilizzando il proprio telescopio, scopr\u00ec Titano.\nStoria.\nLa missione \u00e8 stata ideata nel 1982, quando la Fondazione europea per la scienza e la National Academy of Sciences formarono un gruppo di lavoro per studiare future missioni spaziali in cooperazione. Due scienziati europei suggerirono una missione congiunta comprendente un orbiter per Saturno e un lander per Titano. Dal 1984 al 1985 la missione venne esaminata dalla NASA e dall'ESA.\nNel 1988 l'ESA selezion\u00f2 la missione congiunta \"Cassini-Huygens\" come missione primaria e l'anno successivo vennero approvati i finanziamenti alla NASA. Questa collaborazione non solo miglior\u00f2 i rapporti tra le due agenzie, ma aiut\u00f2 la missione a sopravvivere ai tagli di bilancio del congresso degli Stati Uniti. Secondo i piani iniziali, la sonda sarebbe dovuta essere lanciata nel 1994 dallo Space Shuttle statunitense, tuttavia a seguito dell'incidente del Challenger del 1986, fu proibito l'utilizzo di stadi Centaur e si ripieg\u00f2 sul lanciatore militare Titan IV. Vennero individuate tre finestre di lancio, dicembre 1995, aprile 1996 e 1997; tra queste venne scelto il 1996 come data di lancio.\nUna prima modifica ai piani iniziali viene fatta nel 1991: il lancio sarebbe stato anticipato al 1995. La sonda spaziale, durante il suo viaggio, avrebbe utilizzato l'assistenza gravitazionale di Venere, della Terra e di Giove e sorvolato l'asteroide 66 Maja. Ma questi piani furono presto sconvolti dai tagli di budget subiti dalla NASA, che ne posticip\u00f2 il lancio al 1997. Nel 1992, per far fronte ai crescenti costi del progetto, si abbandon\u00f2 lo sviluppo di un modulo orientabile a favore di un'antenna direzionale fissa. Queste misure fecero risparmiare 250 milioni di dollari, a costo di un grave degrado delle capacit\u00e0 operative della sonda spaziale, che non avrebbe pi\u00f9 potuto raccogliere dati scientifici e trasmetterli in tempo reale alla Terra. Nella nuova configurazione, il trasferimento dei dati, come l'uso di alcuni strumenti, avrebbe richiesto il riorientamento dell'intera sonda spaziale, riducendone l'agilit\u00e0 e la flessibilit\u00e0 operativa. Per abbassare i costi, la NASA decise di lanciare la navicella spaziale con un software incompleto, il cui sviluppo sarebbe continuato durante il viaggio verso Saturno. Per ridurre ulteriormente i costi, venne stipulato un accordo tra la NASA e l'Agenzia Spaziale Italiana (ASI) affinch\u00e9 quest'ultima si facesse carico dello sviluppo di parte del sistema di telecomunicazioni, del radar e dello spettrometro a luce visibile e infrarossa dell'orbiter (VIMS).\nNel 1994, l'ente aerospaziale statunitense, nuovamente sottoposto a pressioni di bilancio, consider\u00f2 l'annullamento del progetto. L'amministratore della NASA Daniel Goldin aveva appena lanciato il suo programma di missioni interplanetarie a basso costo, con lo slogan \"Faster, Cheaper, Better\" (pi\u00f9 veloci, pi\u00f9 economiche, migliori), che si opponeva a missioni complesse, costose e a lento sviluppo, com'era peraltro quella di \"Cassini\". L'ESA, che aveva gi\u00e0 investito 300 milioni di dollari per \"Huygens\", invi\u00f2 una lettera, tramite il suo direttore Jean-Marie Luton, al vicepresidente degli Stati Uniti Al Gore, per avvisarlo dei rischi che avrebbe comportato la cancellazione di Cassini-Huygens per progetti scientifici congiunti tra Europa e Stati Uniti, sottolineando ancora una volta l'inaffidabilit\u00e0 del partner americano. Questa pressione dell'ESA contribu\u00ec a posticipare la cancellazione della missione in quell'anno e nel successivo, quando il Congresso degli Stati Uniti tent\u00f2 ancora di cancellare la missione. Vennero prese altre misure per risparmiare sui costi, per esempio la fotocamera grandangolare fu presa dai pezzi di ricambio delle sonde Voyager. Viceversa si profilava un costo maggiore per la produzione del tipo di plutonio usato dai generatori termoelettrici a radioisotopi (RTG), poich\u00e9 sarebbe dovuta ripartire la linea di produzione, che era stata abbandonata per mancanza di usi civili.\nObiettivi.\nGli obiettivi della missione Cassini-Huygens erano suddivisi in 5 categorie: Saturno, i suoi anelli, la magnetosfera del gigante gassoso, le lune ghiacciate e Titano, quest'ultimo studiato in particolar modo dal lander Huygens. Le priorit\u00e0 principali di ricerca di NASA ed ESA erano:\nCaratteristiche tecniche.\nLa navicella.\nSviluppata dalla NASA in collaborazione con l'ESA (l'Agenzia spaziale europea) e con l'ASI (l'Agenzia spaziale italiana), la \"sonda Cassini\" \u00e8 un prodigio della tecnologia spaziale del XX secolo, costituita da due componenti distinte: un \"orbiter\" e una sonda secondaria (Huygens).\nAlta 6,7 metri e larga 4, questa sonda da quasi 6 tonnellate (orbiter, sonda Huygens e propellente compreso) era dotata di un'antenna parabolica larga poco meno di 4 metri, un'asta-magnetometro lunga 13 metri, 22.000 connessioni elettriche, 12 chilometri di cavi elettrici, ottantadue unit\u00e0 di riscaldamento a radioisotopi, sedici motori di assetto (\"thrusters\") a idrazina, e la maggior parte dei sistemi era \"ridondata\", ovvero affiancata da un analogo sistema di riserva, per minimizzare le probabilit\u00e0 di guasti, che non avrebbero avuto possibilit\u00e0 di essere riparati: la sonda si trovava nel 2007 a pi\u00f9 di un miliardo di chilometri dalla Terra e i suoi segnali radio, pur viaggiando alla velocit\u00e0 della luce () impiegavano circa 60 minuti per raggiungere la Terra.\nCassini \u00e8 stata l'ultima delle grandi missioni spaziali della NASA. Ne ha tutte le caratteristiche tipiche: grandi dimensioni, grande abbondanza di apparecchiature, lungo tempo di sviluppo e costo elevatissimo: circa 5 miliardi di dollari, comprensivi delle operazioni durante la vita della sonda. Dopo lo sviluppo della sonda Cassini, la NASA pass\u00f2 alla filosofia \"faster, better, cheaper\" (pi\u00f9 veloce, migliore, pi\u00f9 economico), con alterni risultati.\nFonte di energia.\nConsiderando la distanza di Saturno dal Sole, i raggi solari non potevano essere sfruttati come fonte di energia. Per generare abbastanza energia i pannelli solari avrebbero dovuto essere molto grandi e di conseguenza pesanti. Per questo motivo l'orbiter \u00e8 stato alimentato da tre generatori termoelettrici a radioisotopi (RTG).\nAl momento del lancio i generatori atomici della sonda Cassini provocarono numerose polemiche da parte di ambientalisti che sottolineavano il rischio di contaminazione ambientale in caso di incidente. I generatori atomici della sonda Cassini erano unit\u00e0 RTG passive: non avevano reattori atomici, ma sfruttavano semplicemente il calore prodotto dal decadimento radioattivo di una piccola quantit\u00e0 di plutonio per produrre corrente elettrica. In termini semplici, \u00e8 stato usato un piccolo contenitore di scorie nucleari per produrre energia. Nel peggiore dei casi un incidente avrebbe potuto comportare lo spargimento del plutonio nell'atmosfera. La NASA sottoline\u00f2 come le unit\u00e0 RTG fossero rinchiuse in un contenitore progettato appositamente per sopravvivere anche all'esplosione totale del razzo e, se pure esso si fosse rotto, la quantit\u00e0 di plutonio sarebbe stata cos\u00ec piccola da fare aumentare a malapena il livello di radioattivit\u00e0 rispetto al fondo di radioattivit\u00e0 naturale gi\u00e0 presente nella zona. La questione venne messa a tacere dal lancio, che risult\u00f2 perfetto.\n\u00c8 da notare che, in una missione precedente, un'unit\u00e0 RTG simile a quella della sonda Cassini usc\u00ec effettivamente intatta dall'esplosione del razzo che la conteneva. L'unit\u00e0 fu recuperata e le sue condizioni erano talmente buone da essere imbarcata in una missione successiva.\nAlla fine degli undici anni nominali della missione, gli RTG saranno ancora in grado di produrre fra i 600 e i 700 Watt di potenza elettrica.\nL'orbiter.\nL'orbiter viene alimentato da tre generatori atomici, ed \u00e8 la parte principale della sonda, quella, cio\u00e8, che \u00e8 stata messa in orbita attorno a Saturno e che ha compiuto il viaggio dalla Terra.\nHa un peso di oltre 2 tonnellate ed \u00e8 dotato di dodici differenti strumenti scientifici, due registratori digitali di dati, due computer primari e cinquanta computer secondari. La sua strumentazione di bordo comprende camere per immagini operanti sia in luce visibile, che nell'infrarosso e nell'ultravioletto. Le immagini ottenute da questi strumenti sono fondamentali per fornire un'esatta morfologia dei corpi osservati e saranno integrate anche dai dati raccolti dai radar di bordo per costruire una mappa dettagliata della superficie di Titano. La sonda possiede inoltre alcuni spettrografi utili per lo studio della temperatura e della composizione chimica della superficie di Saturno, della sua atmosfera, nonch\u00e9 dei suoi celebri anelli. Altri strumenti, infine, permettono di analizzare le propriet\u00e0 e il comportamento del gas ionizzato all'interno della magnetosfera del pianeta e di risalire, quindi, alle sue caratteristiche e all'intensit\u00e0 del campo magnetico.\nCassini comunica con la Terra principalmente tramite una grande antenna parabolica, costruita per conto dell'Agenzia Spaziale Italiana dall'azienda italiana Alenia Spazio; con un diametro di quattro metri e assistita da un complesso sistema elettronico di bordo, essa gestisce quattro bande di frequenze: X, Ka, S, Ku.\nStrumenti ed esperimenti scientifici.\nGli strumenti scientifici presenti sulla sonda erano: \nComposite Infrared Spectrometer (CIRS).\nIl \"Composite Infrared Spectrometer\" (\"CIRS\") era uno spettrometro che analizzava la radiazione termica emessa, determinando la temperatura, la composizione e la struttura di un corpo celeste. Ad esempio, ha caratterizzato gli strati che compongono le atmosfere di Saturno e Titano e ha misurato le emissioni di vapore acqueo provenienti dalla regione polare di Encelado. \nLe frequenze analizzate dallo strumento erano:\nImaging Science Subsystem (ISS).\nL\"Imaging Science Subsystem\" (\"ISS\") era composto da due camere fotografiche con un sensore di tipo CCD e risoluzione 1 Megapixel (1024 x 1024 pixel). La prima aveva un campo visivo largo e utilizzava delle lenti per focalizzare la luce sul sensore, mentre la seconda aveva un campo visivo ristretto e impiegava degli specchi. Oltre alla banda del visibile, le camere potevano riprendere alcune frequenze della banda infrarossa e della banda ultravioletta.\nUltraviolet Imaging Spectrograph (UVIS).\nL\"Ultraviolet Imaging Spectrograph\" (\"UVIS\") era uno spettrometro che analizzava la luce ultravioletta riflessa da un oggetto, come le nubi di Saturno e/o i suoi anelli, in modo da ottenere informazioni su struttura e composizione. \nProgettato per misurare la luce nelle frequenze da 55,8 a , questo strumento ha contribuito a determinare la composizione, la distribuzione delle particelle nell'aerosol atmosferico e le temperature delle atmosfere. \nLo strumento era costituito da quattro canali di rilevamento distinti: il canale relativo all'ultravioletto lontano (FUV), all'ultravioletto estremo (EUV), lo \"High Speed Photometer\" (HSP) e l\"'Hydrogen-Deuterium Absorption Cell\" (HDAC). Il canale HSP era progettato per osservare la luce stellare che attraversava gli anelli di Saturno (occultazione stellare) per capire la struttura degli anelli.\nI dati sull'occultazione stellare raccolti dai canali HSP e FUV hanno confermato l'esistenza di emissioni di vapore acqueo nell'emisfero inferiore di Encelado.\nVisible and Infrared Mapping Spectrometer (VIMS).\nIl \"Visible and Infrared Mapping Spectrometer\" (\"VIMS\") era uno strumento che riprendeva immagini nella luce visibile e nell'infrarosso per analizzare la composizione della superficie delle lune, gli anelli e le atmosfere di Saturno e Titano. Era costituito da due camere fotografiche, una nella luce visibile e l'altra nell'infrarosso. Lo strumento misurava la radiazione emessa e riflessa dalle atmosfere, dagli anelli e dalle superfici nelle lunghezze d'onda comprese tra 350 e . Gli scienziati hanno utilizzato questo strumento anche in studi a lungo termine del movimento delle nubi e i pattern meteorologici di Saturno.\nCassini Plasma Spectrometer (CAPS).\nIl \"Cassini Plasma Spectrometer\" (\"CAPS\") era uno strumento per la misurazione del flusso delle particelle cariche, in funzione della direzione e dell'energia. La composizione degli ioni era anche misurata utilizzando uno spettrometro a tempo di volo. In particolare, si \u00e8 determinato che la maggior parte degli ioni nel sistema di Saturno proviene dalla luna Encelado, che emette vapore acqueo dalla regione polare. Queste particelle sono catturate e ionizzate dal campo magnetico di Saturno, generato dalla veloce rotazione del suo nucleo, e dal vento solare.\nCosmic Dust Analyzer (CDA).\nIl \"Cosmic Dust Analyzer\" (\"CDA\") era uno strumento che misurava la dimensione, la composizione, la velocit\u00e0 e la direzione dei granelli di polvere presenti nei pressi di Saturno.\nIon and Neutral Mass Spectrometer (INMS).\nLo \"Ion and Neutral Mass Spectrometer\" (\"INMS\") misurava la composizione delle particelle cariche e delle particelle neutre per studiare le atmosfere di Saturno e Titano, oltre ad analizzare le lune ghiacciate e gli anelli. Era costituito da un analizzatore di massa a quadrupolo.\nMagnetometro (MAG).\nIl \"Magnetometro\" (\"MAG\") era uno strumento per misurare l'intensit\u00e0 e la direzione della magnetosfera di Saturno. In questo modo \u00e8 stato possibile sviluppare un modello tridimensionale della magnetosfera di Saturno e misurare per la prima volta il campo magnetico su Titano. Lo strumento era installato su un'asta non metallica lunga in modo da evitare l'interferenza con il campo magnetico generato dalla sonda.\nMagnetospheric Imaging Instrument (MIMI).\nIl \"Magnetospheric Imaging Instrument\" (\"MIMI\") produceva immagini e raccoglieva dati sulle particelle intrappolate nell'intenso campo magnetico di Saturno. \nLo strumento era composto da tre sensori, che assieme, rilevavano le particelle cariche (protoni, elettroni, ioni) nel plasma presente attorno a Saturno, e le particelle neutre. \nI dati hanno permesso di determinare la composizione delle particelle presenti nella magnetosfera e come quest'ultima interagiva con il vento solare.\nRadio and Plasma Wave Science instrument (RPWS).\nIl \"Radio and Plasma Wave Science instrument\" (\"RPWS\") riceveva e misurava i segnali radio generati da Saturno, tra cui onde radio emesse dall'interazione del vento solare con Saturno e Titano. Con questo strumento \u00e8 stato possibile ad esempio rilevare fulmini nell'atmosfera di Saturno, studiare le emissioni radio delle aurore, monitorare e mappare la ionosfera di Saturno.\nLo strumento utilizzava tre antenne lunghe .\nRadar.\nIl radar \u00e8 stato impiegato soprattutto per studiare la superficie di Titano, nascosta dalla sua spessa atmosfera. Lo strumento ha fornito la prima e pi\u00f9 forte evidenza che Titano possiede liquidi sulla superficie, confermando la teoria della presenza di nubi che fanno piovere metano ed etano liquido. Le onde radio infatti sono abbastanza intense da penetrare l'atmosfera. \nLo strumento era in grado anche di effettuare misurazioni radiometriche della temperatura.\nI componenti dello strumento erano:\nRadio Science Subsystem (RSS).\nIl \"Radio Science Subsystem\" (\"RSS\") impiegava l'antenna ad alto guadagno della sonda per trasmettere onde radio verso la Terra, dove erano raccolte dalle antenne del Deep Space Network. Nel loro percorso tra la sonda e le antenne terrestri, le onde potevano interagire con le lune, gli anelli o l'atmosfera di Saturno. A Terra, studiando l'alterazione della trasmissione radio, era possibile ottenere informazioni sulla struttura atmosferica, la composizione e la struttura degli anelli, propriet\u00e0 delle superfici, e altro. L'antenna ad alto guadagno trasmetteva nella banda X delle comunicazioni radio, nella banda S e nella banda Ka.\nPanoramica della missione.\nSonda Huygens.\nMontata all'interno dell'orbiter era presente una sonda secondaria (le sue dimensioni non superano i 3 metri di diametro per 350 kg di peso), Huygens. Prende il nome dall'astronomo olandese del XVII secolo Christiaan Huygens, che utilizzando il proprio telescopio scopr\u00ec Titano. Si \u00e8 staccata dalla sonda principale il 25 dicembre 2004, ed \u00e8 atterrata su Titano il 14 gennaio 2005.\nDopo la fase di avvicinamento \u00e8 entrata nel campo gravitazionale di Titano e ha iniziato la discesa guidata attraverso la sua atmosfera rallentata da un paracadute (solo nella prima fase) e da razzi frenanti. In questa fase (della durata di circa due ore e mezzo) una speciale telecamera ha effettuato una prima ripresa della superficie di Titano, fondamentale per poterne studiare la geologia. Parallelamente i sensori di bordo hanno provveduto ad una costante misurazione della temperatura delle nubi, mentre gli spettrografi hanno misurato la loro composizione chimica e le caratteristiche fisico-chimiche delle particelle di polvere in sospensione nell'atmosfera. Un ulteriore esperimento condotto durante la fase di discesa \u00e8 stata la misurazione della velocit\u00e0 dei venti sulla superficie di Titano (attraverso tecniche Doppler). Al momento dell'atterraggio (in una zona di Titano denominata \"Xanadu\" - ma era stato previsto anche l'ammaraggio in un eventuale oceano di Titano) la sonda aveva energia appena sufficiente per effettuare una seconda volta tutte queste misure. Mezz'ora dopo si \u00e8 spenta definitivamente.\nNella pi\u00f9 ottimistica delle previsioni il piccolo robot della capsula Huygens avrebbe dovuto inviare informazioni per trenta minuti al massimo, invece ha continuato a fare sentire la sua voce per pi\u00f9 di un'altra ora, fino a che Cassini non \u00e8 tramontato dietro al pianeta.\nFlyby.\nFlyby di Venere e Terra e rotta verso Giove.\nLa sonda ha effettuato due flyby di Venere il 26 aprile 1998 e il 24 giugno 1999, per poter aumentare la propria velocit\u00e0 tramite l'effetto di fionda gravitazionale e superare la fascia degli asteroidi.\nIl 18 agosto 1999 la sonda ha effettuato una manovra di fionda gravitazionale con il pianeta Terra. Durante il periodo in cui si \u00e8 avvicinata maggiormente al nostro pianeta ha effettuato una serie di riprese fotografiche di calibrazione.\nIl 23 gennaio 2000, \"Cassini\" ha effettuato il flyby dell'asteroide 2685 Masursky passando ad una distanza di e misurando le dimensioni del corpo celeste, stimate in 15-.\nFlyby di Giove.\nIl punto di avvicinamento maggiore con il pianeta Giove \u00e8 avvenuto il 30 dicembre 2000, durante il quale la sonda \"Cassini\" ha effettuato diverse misurazioni. Nell'arco di sei mesi vennero riprese 26.000 immagini del gigante gassoso, dei suoi anelli e dei suoi satelliti. Venne generata la pi\u00f9 dettagliata immagine a colori di Giove, la cui risoluzione dei pi\u00f9 piccoli dettagli \u00e8 di .\nLo spettrometro ad infrarossi ha permesso di generare una mappa globale delle temperature, calcolando i venti e i gradienti di temperatura.\nTra le osservazioni atmosferiche, la sonda ha ripreso un vortice ovale e scuro, delle dimensioni della grande macchia rossa nei pressi del polo nord di Giove. Chiamata la \"grande macchia scura\", \u00e8 stata scoperta con le immagini riprese dalle camere fotografiche ad ultravioletto. A differenza della famosa macchia rossa, una tempesta ad alta pressione permanente che ha origine nella troposfera, molto al di sotto delle nubi, questo vortice scuro \u00e8 temporaneo, pi\u00f9 superficiale e confinato nella stratosfera superiore. Mentre la sonda \"Cassini\" si allontanava da Giove, la macchia scura stava iniziando a scomparire.\nLe analisi delle particelle che compongono gli anelli di Giove hanno mostrato che sono di forma irregolare, invece di essere di forma sferica, e probabilmente hanno avuto origine da materiale espulso a seguito di impatti di micrometeoriti sui satelliti di Giove, probabilmente Metis e Adrastea.\nFlyby di Febe.\nL'11 giugno 2004 la sonda \"Cassini\" ha effettuato il flyby del satellite Febe. Questo incontro \u00e8 stato l'unico possibile a causa delle meccaniche del sistema di satelliti di Saturno ed \u00e8 stata la prima opportunit\u00e0 di riprendere il satellite (nel 1981 la sonda Voyager 2 ha effettuato un flyby distante del satellite, senza per\u00f2 riprendere immagini dettagliate).\nDalle prime immagini ricevute si \u00e8 compreso come la superficie di Febe risulti diversa dagli asteroidi visitati dalla sonda. Sulla superficie fortemente craterizzata di questo satellite sono presenti regioni molto chiare e si ipotizza che possa esistere una vasta quantit\u00e0 di ghiaccio d'acqua sotto la superficie.\nFlyby di Titano.\nIl primo flyby di Titano \u00e8 avvenuto il 2 luglio 2004, ad una distanza di . Le immagini hanno mostrato delle nubi sul polo sud composte da metano e alcune caratteristiche superficiali.&lt;br&gt; \nIl 27 ottobre la sonda ha eseguito il primo di 45 flyby ravvicinati di Titano, ad una distanza di . In questi passaggi la sonda ha mappato con il radar la superficie, rivelando che \u00e8 relativamente piatta, con altezze massime di . \nSono stati anche rilevati laghi di idrocarburi liquidi (come metano ed etano) di dimensioni variabili tra 1 e 100 km. \nNel 2007 sono state trovate forti evidenze della presenza di mari di metano ed etano nell'emisfero settentrionale del satellite.\nFlyby di Encelado.\nDurante i primi due flyby ravvicinati del satellite Encelado, nel 2005, la sonda \"Cassini\" ha scoperto una deviazione del campo magnetico che si osserva in presenza di una sottile, ma significativa atmosfera. Effettuando altre misurazioni \u00e8 stato determinato inizialmente che era costituita principalmente da vapore acqueo ionizzato. \n\"Cassini\" ha osservato anche geyser di ghiaccio d'acqua eruttare dall'emisfero sud del satellite, che rifornirebbero di particelle l'anello E di Saturno. Gli scienziati ipotizzarono che potrebbero esserci sacche di acqua liquida sotto la superficie che alimentano le eruzioni.\nNel 2008, ad un flyby ancora pi\u00f9 ravvicinato, la sonda \u00e8 passata a soli dal satellite, all'interno del pennacchio creato dai geyser, rilevando con lo spettrometro di massa acqua, anidride carbonica e diversi idrocarburi e mappando con lo spettrometro ad infrarossi le zone della superficie a temperatura pi\u00f9 alta rispetto ai dintorni. L'analizzatore di polveri non ha funzionato a causa di un errore del software.\nA novembre 2009, la sonda \"Cassini\" ha effettuato il suo ottavo flyby di Encelado, avvicinandosi a dalla superficie. Lo spettrometro ad infrarossi ha prodotto una mappa delle emissioni termiche delle caratteristiche fratture presenti nella regione polare sud (chiamate Alexandria Sulcus, Cairo Sulcus, Baghdad Sulcus e Damascus Sulcus).\nIl 3 aprile 2014, dopo quasi dieci anni di osservazioni e misurazioni, \u00e8 stata trovata l'evidenza scientifica di un oceano salato di acqua liquida sotto la superficie di Encelado, che rende questo satellite uno tra i luoghi del sistema solare dove \u00e8 pi\u00f9 probabile la presenza di microrganismi.\nI dati gravitazionali raccolti dalla sonda hanno permesso di analizzare la librazione dell'orbita di Encelado e si \u00e8 scoperto che la superficie del satellite non \u00e8 rigidamente connessa al proprio nucleo. Questa caratteristica ha portato gli scienziati alla conclusione che l'oceano sotterraneo deve essere globalmente esteso sotto la superficie del corpo celeste.\nFlyby di Giapeto.\nGiapeto \u00e8 stato ripreso pi\u00f9 volte da medie distanze dall'orbiter Cassini, tuttavia, la sua grande distanza da Saturno ha reso difficile l'osservazione ravvicinata. Cassini ha effettuato un sorvolo ravvicinato mirato a una distanza minima di 1.227 km il 10 settembre 2007. In quell'occasione, mentre inviava le immagini a Terra, la sonda venne colpita da un raggio cosmico ed entr\u00f2 temporaneamente in safe mode. Successivamente tutti i dati del flyby vennero recuperati.\nL'interesse per Giapeto era capire la causa della sua dicotomia tra i due emisferi, con quello rivolto nella direzione della sua orbita e che ha un'albedo solamente di 0,06, e quello opposto, molto brillante con un'albedo di 0,6. La teoria maggiormente accettata \u00e8 che Giapeto, in rotazione sincrona con Saturno, durante parte della sua orbita attraversi una regione dell'anello di Febe raccogliendone dei detriti che scuriscono la superficie dell'emisfero posto in direzione del suo moto orbitale. Gi\u00e0 prima della scoperta dell'anello di Febe, avvenuta nel 2009, la sonda Cassini aveva rivelato una temperatura molto pi\u00f9 alta nell'emisfero scuro, dovuta probabilmente alla maggiore radiazione solare assorbita da una superficie con bassa albedo. Ci\u00f2 provoca la sublimazione dell'acqua che emigra dalle zone pi\u00f9 calde e si deposita su quelle pi\u00f9 luminose \u00e8 pi\u00f9 fredde, come nei pressi dei poli. Su lunghi tempi geologici questo porta a un contrasto sempre maggiore dell'albedo tra i due emisferi. \nEstensione della missione.\nIl 15 aprile 2008, la missione \"Cassini\" ha ricevuto i finanziamenti per una estensione di 27 mesi. In questo periodo aggiuntivo sono state programmate 60 orbite di Saturno, 21 flyby ravvicinati di Titano, sette di Encelado, sei di Mimas, otto di Teti e un flyby di Dione, Rea ed Elena. La missione originaria \u00e8 stata ribattezzata Cassini Equinox Mission, perch\u00e9 l'inizio della missione coincideva con l'equinozio di Saturno.\nSeconda estensione della missione.\nLa seconda estensione della missione, chiamata Cassini Solstice Mission \u00e8 stata approvata a febbraio 2010, e comprendeva 155 orbite attorno a Saturno, 54 flyby di Titano e 11 flyby di Encelado.\nFlyby di Rea.\nLa sonda Cassini ha effettuato cinque sorvoli ravvicinati a Rea: nel novembre 2005 a una distanza di 500 km, nel 2007 a 5750 km, nel 2010 a 100 km, nel 2011 a 69 km, il pi\u00f9 vicino alla luna, e ancora nel 2013 a 992 km. La luna \u00e8 stata fotografata diverse altre volte da distanze maggiori, l'ultima volta nel marzo 2015, quando dalla distanza di 47.000 km cattur\u00f2 alcune immagini a colori ad alta risoluzione tramite l'utilizzo di una combinazione di filtri.\nFlyby di Iperione.\nIl 10 settembre 2007 la sonda \"Cassini\" ha completato i flyby di Giapeto, da una distanza di . Nel 2015, tra i mesi di febbraio e maggio, ha effettuato l'ultimo flyby di Iperione, ad una distanza di . Iperione era gi\u00e0 stato sorvolato diverse volte da medie distanze; il sorvolo pi\u00f9 ravvicinato avvenne nel settembre 2005 quando sorvol\u00f2 Iperione a una distanza di 500 km.\nFlyby di Dione.\nL'ultimo flyby di Dione avvenne il 17 agosto 2015 ad una distanza di ; altri sorvoli a una distanza di circa 500 km avvennero nel 2005, nel 2010 e nel giugno 2015, mentre nel 2011 si avvicin\u00f2 fino a 100 km.\nOsservazioni e scoperte.\nNuovi satelliti.\nLa sonda \"Cassini\" ha permesso di scoprire sette nuovi satelliti naturali di Saturno. In particolare, tramite le immagini riprese dalla sonda, sono state scoperte nel 2004 le lune Metone, Pallene, Polluce, anche se analizzando successivamente delle vecchie immagini si \u00e8 scoperto che la sonda Voyager 2 aveva ripreso \"Pallene\" nel 1981.\nNel 2005 \u00e8 stato scoperto un nuovo satellite nella divisione di Keeler chiamato Dafni, mentre nel 2007 \u00e8 stato scoperto Antea. Due anni dopo, all'interno dell'anello G, \u00e8 stato osservato per la prima volta Egeone, del diametro di \ne nell'anello B il satellite con nome provvisorio \"S/2009\u00a0S\u00a01\", con un diametro approssimativo di .\nNel 2014, la NASA ha annunciato l'osservazione di una possibile nuova luna di Saturno che era nella fase di formazione all'interno dell'anello A.\nRotazione di Saturno.\nNel 2004, il team scientifico del programma ha annunciato una nuova misurazione del periodo di rotazione di Saturno. Questa misura \u00e8 particolarmente difficile perch\u00e9 non essendoci riferimenti fissi nella atmosfera del gigante gassoso, si misurano le emissioni radio. I nuovi dati raccolti dalla sonda erano in accordo con quelli misurati dalla Terra, ma diversi dal periodo rotazionale misurato per la prima volta dalla sonda \"Voyager 1\" nel 1980. Il periodo risultava pi\u00f9 lungo di 6 minuti. La discrepanza \u00e8 stata attribuita ad una variazione nel campo magnetico che influenza le emissioni radio, e non ad una vera e propria modifica della rotazione del pianeta.\nNel 2019, la rotazione di Saturno \u00e8 stata calcolata attraverso la sismica dei suoi anelli. In particolare, le vibrazioni nell'interno del pianeta causano oscillazioni nel campo gravitazionale, che si propagano come un'onda tra le particelle che formano gli anelli.\nUtilizzando i dati di 20 onde di questo tipo sono stati creati modelli della parte interna di Saturno, che hanno permesso di calcolare il periodo di rotazione, che vale 10 ore, 33 minuti, 38 secondi.\nOccultazione radio degli anelli di Saturno.\nNel maggio 2005, la sonda ha iniziato una serie di esperimenti di occultazione radio, per misurare la distribuzione delle particelle negli anelli di Saturno e compiere misurazioni della sua atmosfera. Per pi\u00f9 di quattro mesi, \"Cassini\" ha effettuato orbite tracciate dai tecnici per poter compiere questo tipo di esperimento. In particolare, la sonda ha attraversato il piano degli anelli di Saturno inviando onde radio verso la Terra. Questi segnali sono stati ricevuti dalle antenne radio terrestri e sono stati analizzati per determinare la struttura degli anelli.\nTempesta del 2010.\nIl 25 ottobre 2012, la sonda ha osservato la tempesta nota come Grande Macchia Bianca, che si verifica periodicamente ogni 30 anni. I dati raccolti dallo spettrometro infrarosso hanno mostrato che la tempesta ha causato un incremento della temperatura nella stratosfera di Saturno di . Simultaneamente \u00e8 stato registrato un incremento notevole di etilene, un gas incolore che \u00e8 molto poco comune su Saturno. Sulla Terra \u00e8 prodotto da processi naturali e artificiali. La tempesta ha creato una concentrazione di etilene di 100 volte il valore che si credeva possibile per Saturno. Osservata per la prima volta da una sonda, la Grande Macchia Bianca \u00e8 considerata la perturbazione pi\u00f9 grande e calda di tutto il sistema solare, essendo inizialmente pi\u00f9 vasta della Grande Macchia Rossa di Giove.\nIl Giorno in cui la Terra sorrise.\nIl 19 luglio 2013, la sonda \"Cassini\" \u00e8 stata orientata verso la Terra per riprendere il nostro pianeta e la Luna assieme al sistema di Saturno e le sue lune. L'immagine \u00e8 stata ripresa nello spettro della luce visibile ed \u00e8 stata la prima volta che la NASA ha informato in anticipo che sarebbe stata ripresa un'immagine a lunga distanza. Il team della Cassini espresse il desiderio che persone sorridessero salutando il cielo, con la scienziata della Cassini Carolyn Porco che descrise il momento come un'opportunit\u00e0 per \"celebrare la vita sul Pale Blue Dot\".\nEsagono polare.\nTra il 2012 e il 2016, la tonalit\u00e0 delle nubi esagonali persistenti al polo nord di Saturno a forma di esagono \u00e8 cambiata da prevalentemente blu a un colore giallognolo. Si ipotizza che sia un cambiamento stagionale: l'esposizione prolungata alla luce solare potrebbe creare foschia mentre il polo ruota verso il Sole. In precedenza fu notato che il colore blu era generalmente meno presente nelle immagini di Saturno prese tra il 2004 e il 2008.\nEt\u00e0 e origine degli anelli.\nLe teorie proposte in passato sull'origine degli anelli erano sostanzialmente due: la prima \u00e8 che sarebbero il risultato di un evento catastrofico, come la distruzione di una luna o di una cometa disintegrata da forze gravitazionali che agiscono entro il limite di Roche, in questo caso sarebbero relativamente giovani. L'altra possibilit\u00e0 \u00e8 che siano le reliquie della formazione del pianeta gigante e risalgano quindi a 4,5 miliardi di anni fa. \nLe misurazioni effettuate durante le ultime orbite della Cassini non consentono di determinare con precisione l'evento catastrofico che ha originato gli anelli tuttavia suggeriscono che l'et\u00e0 degli anelli siano relativamente giovane, da 10 a 100 milioni di anni. Gli anelli sono costituiti da circa di materiale, venti volte inferiore rispetto alle stime precedenti. Questa massa equivale a due quinti della luna Mimas. Gli strumenti di Cassini hanno gi\u00e0 permesso di determinare qual \u00e8 la proporzione di polvere negli anelli e quale volume ne viene periodicamente iniettata negli anelli. Tutte queste informazioni confermano che gli anelli si sono formati da 10 a 100 milioni di anni fa e che probabilmente saranno completamente scomparsi entro 100 milioni di anni. In origine, gli anelli dovevano essere molto pi\u00f9 grandi e molto pi\u00f9 luminosi. Le misurazioni effettuate non consentono di determinare con precisione l'evento catastrofico all'origine degli anelli.\nGrand Finale.\nOrmai priva di carburante, era necessario pianificare per tempo come terminare la missione evitando in qualsiasi modo la contaminazione di batteri terrestri alle lune ghiacciate, in particolare di Titano ed Encelado, potenziali ambienti abitabili. Per la destinazione finale della sonda Cassini vennero prese in considerazione diverse opzioni, tra cui quella di tuffarsi nell'atmosfera di Saturno, come accadde per la sonda Galileo una volta terminata la sua missione su Giove. Tuttavia la stessa opzione non sembrava inizialmente fattibile perch\u00e9 se fosse stata compiuta su una traiettoria attraverso il piano equatoriale del pianeta, la presenza degli anelli avrebbe reso probabile una collisione con le particelle che li compongono, con il rischio della perdita di controllo della sonda. Altre opzioni erano quelle di posizionarlo in un'orbita stabile attorno a una luna, oppure portarlo fuori dal sistema di Saturno per mezzo di ripetuti sorvoli di Titano e immetterlo in un'orbita eliocentrica o dirigerla verso un altro gigante gassoso, come Giove, tuttavia queste ultime opzioni avrebbero richiesto lunghi tempi e diverse manovre correttive.\nLa decisione presa fu quella di inviare la Cassini su un'orbita ad altissima eccentricit\u00e0 che la portasse tra l'atmosfera del pianeta e l'anello D, e dopo 22 orbite farla precipitare su Saturno. Dopo l'ultimo fly-by con Titano l'11 settembre 2017, usato ancora una volta come fionda gravitazionale, la Cassini si immise nell'orbita prevista che l'avrebbe portata a tuffarsi nell'atmosfera di Saturno. Il 14 settembre, il giorno precedente all'impatto, la sonda riprese per l'ultima volta Titano ed Encelado, il polo nord di Saturno e gli anelli.\nEra previsto che il segnale dalla sonda sarebbe stato perso quando si fosse trovata 1500 km sopra la sommit\u00e0 delle nubi; vennero mantenuti in funzione diversi strumenti per la cattura di dati dei suoi ultimi momenti, l'antenna venne mantenuta puntata verso la Terra, tuttavia le telecamere vennero spente poich\u00e9 la trasmissione del segnale era troppo lenta per la cattura e l'invio di immagini. Il 15 settembre 2017 alle 11:55 UTC venne definitivamente perso il segnale della Cassini, 30 secondi dopo il previsto. Si stima che la sonda si sia disintegrata, a causa del calore generato dall'attrito con l'atmosfera, 45 secondi dopo l'ultima trasmissione.\nNel settembre del 2018 la NASA ha vinto un premio Emmy per il miglior programma interattivo per la sua presentazione del \"Grand Finale\". "}
{"id": "27123", "revid": "126257", "url": "https://it.wikipedia.org/wiki?curid=27123", "title": "Monteodorisio", "text": "Monteodorisio (\"Mundr\u00ecsce\" o \"Mundr\u00e8isce\" in abruzzese) \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana Medio Vastese.\nStoria.\nNel \"Catalogus Baronum\", al periodo di Guglielmo II d'Altavilla, risulta per\u00f2 citato con il nome di \"Mons Odorisius\" o \"Monterisi\". Nel 1348 fu concessa ai Camponeschi dell'Aquila che ne ebbero il titolo di contea. In seguito segu\u00ec le vicende del Regno di Napoli, quindi, nel XV secolo, pass\u00f2 ai marchesi D'Avalos.\nAlle porte del paese venne edificato il santuario della Madonna delle Grazie in seguito a presunti eventi miracolosi iniziati nel 1886.\nLa chiesa di San Giovanni Battista conserva dell'originario impianto trecentesco i muri di fondazione e la torre campanaria. La parte pi\u00f9 alta della rocca \u00e8 occupata dal castello, che ospita il museo per l'Economia tra l'Antichit\u00e0 ed il Rinascimento e il centro di documentazione dell'ordine francescano in Abruzzo e Molise.\nMonumenti e luoghi d'interesse.\nArchitetture religiose.\nSita in Via Duca degli Abruzzi. \u00c8 in stile neoclassico.\nSono siti in Via Vittorio Emanuele III. L'impianto originario \u00e8 precedente il 1334. La chiesa fu distrutta per erigere il Municipio mentre il monastero fu distrutto dopo la soppressione dell'ordine dei Frati Regolari Conventuali.\nSono siti in localit\u00e0 San Bernardino. Risale al 1442, L'impianto del convento \u00e8 scomparso, rimane solamente una cappella a navata unica. L'abside \u00e8 a volta mentre nella navata \u00e8 a capriate.\nIl santuario \u00e8 sito in Via Madonna delle Grazie e risale al XIX secolo.\nCastello D'Avalos.\nLa struttura fu costruita dai Normanni come fortino difensivo, successivamente pass\u00f2 alla famiglia dei conti dei Marsi, per poi nel XV secolo essere ceduta ai D'Avalos. Si conservano di originale le cortine e tre delle quattro torri. La torre occidentale \u00e8 impreziosita da beccatelli, con un fregio in rilievo. Il castello oggi ha un aspetto di palazzo gentilizio fortificato, dove \u00e8 ospitata la sede del Museo del Costume Locale.\nArchitetture civili.\nIl borgo fortificato con il castello e l'annesso Museo per l'economia tra l'antichit\u00e0 ed il Rinascimento.\nIl palazzo Suriani si eleva di tre piani fuori terra conclusi dal sottotetto con copertura a falde inclinate. Il disegno, redatto nel 1840 dall'architetto Michelangelo Romano, \u00e8 l'espressione tipica della casa signorile realizzata su impianto rettangolare con rigida distribuzione degli ambienti intorno ad un asse di simmetria che, perpendicolare alla facciata principale, attraversa l'androne, il cortile e la scala. Il fulcro dell'organismo \u00e8 costituito dal cortile, nella funzione appunto di elemento centrale del palazzo che esprime le regole architettoniche diffuse nell'et\u00e0 industriale, basate su parametri di convenienza e di solidit\u00e0. L'organismo deve essere infatti solido nelle strutture, salubre per l'esposizione dei vani e comodo per le forme degli ambienti regolari e simmetrici. All'ampio androne d'ingresso segue il cortile con porticato, scandito da pilastri, antistante alla scala tre rampe su pilastri, da cui si accede agli appartamenti dei piani superiori composti da vani distribuiti sulle quattro facciate. Soltanto alcuni ambienti di servizio hanno l'affaccio sul cortile. Costruito in muratura di mattoni a vista, presente la fronte dell'ingresso esaltata da due registri, che si dipartono dalla parete basamentale listata a fasce orizzontali, scanditi da sei paraste che inquadrano le finestre del primo livello ed i balconi del piano secondo. Il portale archivolato, a lieve aggetto rispetto alla parete, \u00e8 coperto da balcone su mensole con apertura corrispondente al salone di rappresentanza, ambiente questo che, come alcuni altri dell'edificio, \u00e8 finemente decorato, sulle pareti e sulle volte a padiglione, da affreschi eseguiti dal pittore campano Nicola Biondi.\nIl palazzo Fanghella (ora Fanghella - De Cristofaro) fu costruito nel 1880; presenta la fronte principale a fondale di uno slargo dove si raccordano tre strade: via Roma, via dei Rinforzi e la salita di Palazzo. Gli altri prospetti sono orientati verso il vallone dove scorre il fiume Sinello. L'edificio, che si sviluppa su due piani oltre quello semi interrato, denota caratteristiche strutturali, distributive e formali aderenti ad un impianto di tipo rigorosamente geometrico rispetto ad un asse di simmetria che attraversa l'androne, il cortile ed il vano scala. La parete delle scale sul cortile \u00e8 traforata da tre archi a pieno centro su pilastri che anticipano quelli strutturali della scala a tre rampe. La fabbrica si sviluppa quindi intorno al cortile con vani disposti intorno ad esso determinando all'esterno una sequenza ritmica di aperture scandite dalle paraste bugnate ricavate dall'uso sapiente del mattone a faccia vista, di cui \u00e8 costituita peraltro la struttura dell'edificio. Gli ambienti sono tutti coperti da volte del tipo a padiglione, a vela o a botte. Il prospetto principale \u00e8 spartito in tre corpi, dei quali i laterali sono avanzati lievemente rispetto alla parte centrale di pi\u00f9 ampia estensione su cui \u00e8 il portale archivoltato tra semicolonne con capitello pseudo-dorico e architrave da cui sporge un balcone con ringhiera in ghisa. I prospetti laterali dell'edificio, anch'essi nel rispetto del rigoroso disegno distributivo dei vani, sono esaltati da paraste bugnate ad intervalli eguali. Con il colore caldo reso dal mattone, lasciato a faccia vista, il palazzo acquista un carattere di calibrata sobriet\u00e0 peraltro aderente alle espressioni compositive dell'epoca.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Odorisiana Calcio\" che milita nel girone G abruzzese di 2\u00aa Categoria."}
{"id": "27124", "revid": "287204", "url": "https://it.wikipedia.org/wiki?curid=27124", "title": "Mozzagrogna", "text": "Mozzagrogna (\"Li Scav\u00f9ne\" nel dialetto locale) \u00e8 un comune italiano di abitanti della provincia di Chieti in Abruzzo, alla periferia est di Lanciano.\nIl paese, che sorge su una collina rivolta verso la Val di Sangro, si divide nei tre centri abitati di Mozzagrogna, Villa Romagnoli e Lucianetti; la popolazione \u00e8 sparsa fra i tre centri e il rimanente territorio, prevalentemente coltivato a vigna e uliveti.\nStoria.\nScarse sono le notizie storiche del paese anticamente chiamato \"Villa Schiavone\" in quanto fondato da una colonia di Schiavoni (popolazioni provenienti dai Balcani fuggite dai Turchi ed insediatesi in molte aree di campagna tra le Marche e la Puglia) stanziati in questo luogo nel XVI secolo. Essi nel secolo precedente si stanziarono a Lanciano e, tempo dopo, scacciati da Lanciano stessa, furono costretti a porre rifugio nei paesi limitrofi di Santa Maria Imbaro, Santa Vittoria e Pietra Costantina. In seguito, questi tre paesi si staccarono da Lanciano e nel 1807 furono riuniti in un solo comune detto il comune delle Ville (Villa Mozzagrogna, Treglio, Villa Pietra Costantina e Villa Santa Maria Imbaro).\nIl nome attuale deriva da una famiglia di Lanciano che ebbe il paese in feudo. Nel 1816 i due paesi di Santa Maria Imbaro e Mozzagrogna si staccarono mentre Pietra Costantina fu inglobato nel nascente comune di Mozzagrogna. Il paese fu quasi del tutto distrutto durante la seconda guerra mondiale.\nPer la lunga permanenza dei tedeschi a Mozzagrogna la quasi totalit\u00e0 degli edifici del paese furono rasi al suolo e svaligiati.\nMonumenti e luoghi d'interesse.\n\u00c8 sita in Viale Frentano. La chiesa odierna risale, come si pu\u00f2 appurare dall'epigrafe dentro la chiesa, al 1950, ricostruita sopra l'edificio settecentesco che era una cappella privata in origine, assurta poi a parrocchia del paese, danneggiato pesantemente nella seconda guerra mondiale; mentre risalgono al 1990 i lavori di ammodernamento.\nLa facciata \u00e8 suddivisa in due corpi con timpano. Le cornici dei timpani e delle aperture sono in pietra, il resto della facciata \u00e8 ricoperto di intonaco e rifinito con una vernice giallastra. Alla sinistra della facciata \u00e8 posto il campanile composto da una torre in mattoni su cinque piani scanditi all'esterno da altrettanti cornici marcapiano. Le pareti laterali intonacate presentano delle finestre con chiusura ad arco. L'interno \u00e8 a navata unica suddivisa in quattro campate i soffitti sono coperti da volta a botte. Nell'ultima campata a sinistra, sull'arcone, si apre una barconata con un parapetto ligneo. Le pareti sono dipinte di giallo.\n\u00c8 sita in piazza della Vittoria in contrada Villa Romagnoli. La costruzione, come riportato da una targa posta all'interno, venne iniziata nel 1855 e venne lasciata a met\u00e0. La costruzione riprese nel 1889 e conclusa nel giro di qualche anno. Fu danneggiata nella seconda guerra mondiale e venne restaurata solamente nel 1952.\nLa facciata \u00e8 sormontata da un timpano ed \u00e8 suddivisa in tre parti mediante quattro lesene. Il portale principale \u00e8 sormontato da una lunetta. Sulle campate laterali vi sono altrettanti portoni secondari. Alla destra della chiesa vi \u00e8 il campanile suddiviso in tre piani. ai fianchi vi sono delle lesene con trabeazione che funge da marcapiano. L'interno \u00e8 ad aula unica suddivisa da sei campate mediante pilastri Le campate presentano copertura a botte. La volta a botte dell'ultima campata presenta delle lunette. All'ingresso vi \u00e8 un ambone o endonartece sostenuto da due coppie di piccoli pilastri a base quadrati in ordine dorico che sostengono tre arcate a sesto ribassato.\nFu fondato dai Longobardi sul termine dell'VIII secolo, mentre altre fonti lo vogliono costruito tra il IX ed il X secolo; successivamente fu feudo dei conti di Chieti fino alla conquista da parte dei Normanni nell'XI secolo. Nel 1095 il Conte dei Conti normanni, Roberto di Loritello, lo concede in perpetuo al vescovo di Chieti Rainolfo. Nel 1259, re Manfredi don\u00f2 il castello con il suo feudo alla citt\u00e0 di Lanciano. Nel 1268 vi soggiorn\u00f2 il conte Filippo di Fiandra insieme a tutta la sua famiglia. Nel 1308 il conte venne cacciato per arroganza, indi il castello segu\u00ec un periodo di decadenza. Nel 1625 il feudo del castello venne venduto a privati, dapprima agli Anfosso e poi ai Procaccino. Nel 1721 la baronessa Chiara de Osses rimanendo senza eredi, don\u00f2 il castello ad Antonio Genoino, famiglia di cui il castello rimase di propriet\u00e0 fino alla met\u00e0 del 1900 quando l'ultimo erede della famiglia scomparve misteriosamente durante la seconda guerra mondiale. La forma attuale \u00e8 dovuta ad una recente costruzione. Attualmente \u00e8 sede di un hotel dal nome del castello.\nAi lati della facciata vi sono due torrioni con merlatura. Il corpo centrale \u00e8 sormontato da una tettoia. Le pareti esterne sono realizzate interamente in pietra. Una cornice a bugnato corre per tutta la facciata principale che, sopra il portone principale, risulta spezzata e sopraelevata dal resto della cornice. Le varie finestrelle, strette, presentano un archetto a tutto sesto. Tutt'intorno vi \u00e8 un giardino. L'aspetto \u00e8 simil tardo-medievale - rinascimentale.\n\u00c8 sita in piazza San Rocco. Il progetto del palazzo viene attribuito a Gino Copped\u00e8 ipotesi avvalorata dalla somiglianza del palazzo con i Palazzi Pastorino a Genova e Romagnoli a Firenze. La sua realizzazione risale tra l'Ottocento ed il Novecento. Il palazzo \u00e8 in stile liberty. Attualmente versa in uno stato di abbandono.\nNella facciata principale vi \u00e8 una serie di avancorpi serviti da una scala monumentale. Il palazzo \u00e8 suddiviso in tre piani. Sotto il cornicione vi sono delle teste di leone. Completano la facciata principale ed il prospetto nord delle colonne in ordine ionico e delle lesene in stile bugnato. Il portale del prospetto nord \u00e8 a tutto sesto, sulla scala che lo precede vi sono due state raffiguranti due leoni. L'unica balaustra del balcone \u00e8 in pietra."}
{"id": "27125", "revid": "1748167", "url": "https://it.wikipedia.org/wiki?curid=27125", "title": "Ortona", "text": "Ortona (fino al 1938 conosciuta anche come \"Ortona a Mare\", \"Urt\u00f3n\u00eb\" in abruzzese) \u00e8 un comune italiano di abitanti della provincia di Chieti in Abruzzo.\nLa storia antichissima della citt\u00e0 risale al popolo dei Frentani, che usava lo scalo commerciale come principale fonte economica del territorio.\nCitt\u00e0 romana dagli inizi del III secolo a.C. fino al V secolo, fu occupata, dopo la caduta dell'Impero romano d'Occidente, prima dai Goti, poi dai Bizantini, dai Longobardi e infine dai Normanni che la incendiarono (XI secolo). Risorta in epoca sveva torn\u00f2 a fiorire economicamente.\nA partire dal 6 settembre 1258, la citt\u00e0 ospit\u00f2 in maniera permanente nella Cattedrale le reliquie di San Tommaso Apostolo, diventando un punto di riferimento nel campo religioso. Dopo battaglie varie con la citt\u00e0 rivale di Lanciano, Ortona pass\u00f2 in mano a Jacopo Caldora che ricostru\u00ec la cinta muraria. Fu citt\u00e0 cara a Margherita d'Austria, che vi fece costruire il \"Palazzo Farnese\" (seconda met\u00e0 del XVI secolo).\nDurante l'Ottocento fu rappresentata culturalmente da Francesco Paolo Tosti e Gabriele D'Annunzio. Durante la Seconda guerra mondiale Ortona divent\u00f2 capo marittimo della linea Gustav, con estremo opposto a Cassino, e tra il 21-28 dicembre del 1943, con la \"battaglia di Ortona\" visse uno dei periodi pi\u00f9 tristi e tragici della sua storia, con la distruzione di gran parte del centro cittadino dovuta alla guerriglia urbana tra tedeschi e canadesi.\nOggi la citt\u00e0 \u00e8 fortemente sviluppata e ricostruita: scalo marittimo principale della regione Abruzzo con il suo porto, per la presenza di varie riserve naturali marittime nonch\u00e9 per varie volte fregiata della Bandiera Blu.\nGeografia fisica.\nOrtona \u00e8 situata sopra una falesia del litorale adriatico e posta a circa 30\u00a0km a sud-est di Chieti e a 22\u00a0km a sud di Pescara.\nIl territorio di Ortona confina a nord con Francavilla al Mare, ad est con il Mare Adriatico, a sud con Frisa e San Vito e ad ovest con Tollo, Crecchio e Miglianico.\nNella classificazione sismica della protezione civile \u00e8 identificata come \"Zona 3\", cio\u00e8 zona a sismicit\u00e0 bassa, mentre nella classificazione climatica \u00e8 contrassegnata come \"Zona C\".\nStoria.\nLa storia di Ortona inizia nell'epoca italica, quando l'area della Frentania (attuale provincia di Chieti meridionale) era occupata dai Frentani. Ortona era il principale porto commerciale di questo popolo. I commerci erano molto fruttuosi, una delle prime fonti \u00e8 proprio Strabone, che ricorda Ortona come porto dei Frentani: \"Horton epineion frentanos\".\nConquistata dai Romani nel I secolo a.C., Ortona crebbe sempre grazie ai commerci via mare e via terra, anche se oggi non rimane alcuna architettura romana, se non qualche traccia. Nel corso del Medioevo la citt\u00e0 fu occupata dai Bizantini, e usata sempre come porto commerciale; reperti si trovano nel Museo dell'Abruzzo Bizantino Altomedievale di Crecchio, nel VI secolo d.C., durante l'occupazione bizantina, nacque anche la prima sede della diocesi, citata da papa Gregorio Magno, anche se la cattedrale attuale verr\u00e0 riedificata nell'XI secolo, dopo che nel 1075 Ortona viene occupata dai Normanni, e sottratta al controllo dei conti di Chieti.\nLa citt\u00e0 riprende un ruolo centrale nell'economia marittima grazie a Federico II di Svevia e Carlo I d'Angi\u00f2, quando concedono dei benefici per le imposizioni sul porto, tanto che presto Ortona arriva ad essere il primo porto degli Abruzzi. Nel 1258 arrivano in citt\u00e0 le reliquie di San Tommaso Apostolo, portate dalla Grecia dal capitano Leone Acciaiuoli, facendo aumentare di prestigio la citt\u00e0. In questi anni si iniziano anche delle controversie politiche ed economiche con la vicina citt\u00e0 di Lanciano, altra realt\u00e0 a forte vocazione commerciale, molto cara ai sovrani di Napoli e ai mercanti veneziani, tanto che nel 1427 scoppi\u00f2 una vera e propria guerra, ragione per cui dovette intervenire San Giovanni da Capestrano, che sigl\u00f2 il lodo di pace nella cattedrale.\nOrtona dalla met\u00e0 del XV secolo, rendendosi invisa ai sovrani aragonesi, subendo anche un attacco veneziano perch\u00e9 troppo potente nei commerci del porto, viene infeudata sotto il vicer\u00e9 spagnoli. Nel 1566 subisce un grave attacco turco, in una serie di scorrerie che minacciarono le coste abruzzesi, infine nel 1584 viene infeudata alla duchessa Margherita d'Austria, figlia di re Carlo V di Spagna e moglie di Ottavio Farnese marchese di Sulmona. Nel XVII secolo avviene nuovamente una stagnazione economica, Ortona rientra nel corso degli eventi storici soltanto nel 1799, quando nell'ambito delle rivoluzioni francesi contro la monarchia borbonica, proclama il governo liberale, e il 18 febbraio 1799 Ortona viene sottoposta a duro assedio dai generali francesi, mossisi da Pescara quartier generale, per riportare l'ordine nelle citt\u00e0 occupate e ribelli.\nOrtona nel XIX secolo torna ad essere una realt\u00e0 commerciale con i moderni mezzi di organizzazione portuale e commerciale, diventa anche cenacolo culturale grazie alle personalit\u00e0 di Francesco Paolo Tosti, Francesco Paolo Michetti, Gabriele d'Annunzio e Basilio Cascella. Nel 1943 Ortona viene sconvolta dall'occupazione nazista, ancor pi\u00f9 dalla tremenda battaglia durata una settimana dal 20 al 28 dicembre 1943, che ingaggiano nazisti e canadesi alleati per liberarla, dato che la citt\u00e0 \u00e8 il capo orientale della linea Gustav, che attraversa l'Italia fino a Cassino. La citt\u00e0 \u00e8 quasi rasa al suolo, e solo negli anni '60 vede una ripresa economica con lo sviluppo della viticoltura, dell'industria e del turismo estivo.\nMonumenti e luoghi d'interesse.\nOrtona \u00e8 divisa in due rioni storici: Terravecchia e Terranova. La prima porzione \u00e8 quella pi\u00f9 antica formatasi sull'antico abitato italico-romano che aveva l'acropoli presso l'area del Castello Aragonese, e le mura terminanti in Largo Farnese, ossia presso la piazza municipale. Centro delle attivit\u00e0 marinare, Terravecchia si \u00e8 sviluppata nel XII-XIV secolo tra l'area della Cattedrale di San Tommaso Apostolo (1127) il castello aragonese (1452 ca.) e il Palazzo Farnese (1584). La porzione pi\u00f9 antica del rione \u00e8 quella compresa tra Largo Castello, il parco Ciavocco e Corso Matteotti con gli angiporti medievali di vico Bonelli che conducono a Torre Baglioni. La zona compresa tra Corso Matteotti e la Passeggiata Orientale \u00e8 di periodo tardo medievale, la zona di via Acciauoli \u00e8 del XVI-XVII secolo con i palazzi de Benedictis, la cisterna, la scalinata dei pescatori, poi il Palazzo Corvo del XVII secolo, casa natale del compositore Francesco Paolo Tosti, Palazzo Men\u00e8 del XVIII secolo, Palazzo Colangelo con cortile interno, Palazzo Mignotti del XVII secolo, il palazzo Grilli De Sanctis del XVII secolo con i balconi a ferro battuto, Palazzo Pugliesi. Sulla Piazza San Tommaso con la cattedrale si affacciano il Palazzo Rosica De Sanctis della met\u00e0 XVII secolo, il Palazzo Mancini De Sanctis Riccardi dove nel 1586 mor\u00ec Margherita d'Austria, interessante perch\u00e9 ricavato da un torrione medievale chiamato Torre Riccardi, l'ex convento agostiniano di San Domenico, poi biblioteca diocesana, il Palazzo Vescovile del 1770 e il duecentesco campanile dell'ex convento di San Francesco in Piazza Risorgimento. L'ex convento \u00e8 in parte riconoscibile nel Palazzo de Benedictis, dove nacque Luisa, madre di Gabriele d'Annunzio, che conserva il cortile con chiostro interno.\nIl secondo rione di Terranova si \u00e8 sviluppata sul perimetro interno delle mura di Jacopo Caldora, che partivano da Porta Caldari e terminavano in Largo Farnese, attraversando Corso Vittorio Emanuele. La zona era prevalentemente campestre, con orti di propriet\u00e0 delle monache di Santa Caterina e dei frati Cappuccini di Santa Maria delle Grazie. Con l'afflusso di nuovi mercanti, nel periodo del viceregno spagnolo, ancora oggi sono testimonianza valida i palazzi dei Verratti (XVII secolo), dei Licini, dei de Lectis, dei Berardi (1702), dei Petroni, dei Lavalle-Castiglione (XVIII secolo), dei de Fabritiis, dei Mazzoccone (1870), dei baroni Bernardi. Prima del 1943 lungo il corso sopravviveva anche la cappella di San Biagio in stile neoclassico. Nel secondo dopoguerra si svilupparono altri quartieri, quello del Carmine a nord presso l'antica Porta Bucciaria, o del Carmine appunto, poi verso contrada Costantinopoli sul colle che si affaccia sul mare a sud-est.Questo quartiere si popol\u00f2 soprattutto nell'immediato dopoguerra: al fine di ospitare la popolazione della citt\u00e0 distrutta furono realizzate casette a basso costo, che costituiscono il rione di San Giuseppe, attraversato dal viale della Libert\u00e0. Altra zona storica, bench\u00e9 compromessa dall'espansione edilizia, era la Giudecca, il rione degli ebrei che si trova nella zona parallela il corso Vittorio Emanuele ad ovest, dove si trova la chiesa del Sacro Cuore. Di questo tracciato murario del Caldora, del rione Terranova, resta il toponimo di Piazza Porta Caldari all'ingresso del corso, e il bastione fortificato dai via Dommarco, con castello.\nArchitetture religiose.\nBasilica di San Tommaso Apostolo.\nLa chiesa fu costruita nel IX secolo, ma danneggiata dai Normanni nell'XI, quando era dedicata a Santa Maria Regina degli Angeli. Ricostruita completamente nel XII secolo, nel 1258 ospit\u00f2 le reliquie autentiche di San Tommaso, riportate dall'isola di Chio da Leone Acciaiuoli. La cattedrale fu devastata da un terremoto del XV secolo, e ricostruita sotto forma barocca, tranne il portale del Trecento. La cattedrale, danneggiata ancora nel 1799 dai francesi, fu gravemente danneggiata nel 1943 durante la battaglia di Ortona, e ricostruita in aspetto pseudo-neoclassico per quanto riguarda la facciata, rimontando il portale di Nicola Mancino e ricostruendo l'interno nella matrice barocca. La chiesa ha un impianto semi-longitudinale a pianta a croce greca allungata verso il presbiterio e la cripta, con la facciata su Piazza San Tommaso, decorata dal portale rimontato in stile gotico, con lunetta ornata dal gruppo di San Tommaso tra santi, incastonata tra profonde strombature e ghimberga a gattoni; un secondo portale si trova su vico dell'Orologio, dove si trovava la torre fortificata che fungeva anche da faro della citt\u00e0, distrutta nel 1943; e questo \u00e8 il meglio conservato dell'epoca medievale, con profonde e ornate strombature. Il cupolone \u00e8 pi\u00f9 slanciato rispetto all'originario, poggiante su quattro pilastri all'interno della chiesa, e consta di un tamburo possente con finestre, e della calotta circolare con lanterna soprastante. Il campanile \u00e8 una torre in mattoni rossi, edificata abbattendo il vecchio campanile sopravvissuto al 1943, che aveva impianto rettangolare con snelle arcate.\nAl suo interno, oltre alla cripta delle reliquie, vi \u00e8 il Museo Diocesano, dove sono raccolti molti pregevoli dipinti e sculture sacre, facenti parte della storia ortonese. La chiesa \u00e8 quasi prevalentemente ricostruita e sopravvive di storico soltanto la cappella del sacramento dell'Ultima Cena, con importanti fregi e bassorilievi barocchi. Le cappelle in tutto sono quattro, e la seconda di maggior importanza \u00e8 quella di San Tommaso, dove si trova il busto argentato, restaurata ampiamente, con mosaici e affreschi di Tommaso Cascella. Il Cascella ridipinse anche gli affreschi dell'interno della calotta cupolare e dei pennacchi angolari, con disegni allegorici, eccettuato il pennacchio con l'affresco barocco. Dipinse anche gli affreschi dell'abside semicircolare, con simboli massonici. La cripta che si trova sotto l'altare \u00e8 moderna, in cemento armato, e custodisce le spoglie di San Tommaso.\nChiesa della Santissima Trinit\u00e0.\nSi trova all'ingresso del cimitero comunale nei pressi di via Roma. Fu eretta nel XVI secolo insieme all'ex convento dei Cappuccini, e conserva perfettamente l'aspetto barocco. La facciata spoglia \u00e8 preceduta da un portico ad arcate, che si collega internamente al chiostro del monastero Cappuccini, che ha impianto quadrato, con chiostro ad arcate a tutto sesto, a due livelli, e pozzo centrale. Il portale della chiesa \u00e8 datato 1626, l'interno ha impianto lineare a navata unica con tre cappelle sulla sinistra, un altare maggiore in legno lavorata con tabernacolo, che ospitava le tele del pittore teatino Giovanni Battista Spinelli con \"Incoronazione della Vergine\", oggi ospitata nel museo diocesano. Il tabernacolo \u00e8 stata realizzato dai cappuccini Maragoni, l'altare \u00e8 del padre guardiano Giuseppe d'Ascoli (1745).\nChiesa di Santa Maria di Costantinopoli.\nSi trova tra via don Bosco e via Costantinopoli, nella parte moderna a sud di Ortona, del viale della Libert\u00e0. Bench\u00e9 non si direbbe, a causa dei corposi restauri del post 1943, la chiesa risale alla fondazione dei monaci Celestini, che edificarono la chiesa con annesso convento in stile romanico. La chiesa si trovava isolata in una zona di uliveti, venne saccheggiata dai turchi nel 1566 e rifatta nel XVII secolo. Durante la seconda guerra mondiale, il refettorio del convento ospit\u00f2 i tedeschi durante la cena di Natale, e fu oggetto di attacco dei canadesi con bombe incendiarie. Restaurata successivamente, la facciata \u00e8 stata riportata allo stile romanico, anche se di originale resta solo il portale goticheggiante ad arco a sesto acuto, mentre l'interno a navata unica \u00e8 stato ugualmente ampiamente restaurato e di originale resta un affresco della Madonna col Bambino d'ispirazione bizantina, dunque del XIII secolo, mentre di pregio \u00e8 una tela di Giambattista Rusticone del 1583 dell'Annunciazione alla Vergine. Anche il convento annesso \u00e8 stato ampiamente rifatto ed \u00e8 la sede dell'Opera salesiana Don Bosco.\nChiesa di Santa Caterina d'Alessandria.\nSi trova nel centro, tra via Garibaldi e Piazza Teatro, ed \u00e8 una delle pi\u00f9 conservate della citt\u00e0 dopo i danni del 1943. Il monastero di Sant'Anna delle benedettine femmine, con la chiesa di Santa Caterina, fu fondato intorno al 1324, e ospit\u00f2 le monache cistercensi che condividevano la chiesa di Santa Maria di Costantinopoli fuori le mura con i Celestini. Dunque la fondazione \u00e8 profondamente legata all'operato del frate Pietro da Morrone, poi papa Celestino V, che fond\u00f2 anche il monastero dei maschi di Santo Spirito nel 1293, il monastero di Sant'Anna e Santa Caterina nei primi tempi era indissolubilmente legato alle vicende dei Celestini. La chiesa di Santa Caterina venne poi ampliata dall'antica cappella nel XVII secolo, come dimostra l'architettura a stucchi e pennacchi dell'interno. Un medaglione dipinto sulla parete che sovrasta il portone antico romanico mostra il chiaro stemma dei Celestini con la croce sormontata dal serpente.\nIl monastero fu molto florido a Ortona, e prima delle costruzioni del XVIII-XIX secolo, si trovava cinto dalle mura di Giacomo Caldora, e possedeva vari orti, l'apogeo delle rendite ci fu nel 1751, con possedimenti anche nella villa di Caldari. Negli anni successivi, a causa di crisi della citt\u00e0 e di sommosse, come quella del 1799, e poi con le leggi francesi e piemontesi del 1855, il convento fu soppresso, vi venne istituita la Casa del Fascio, e nel 1943 fu danneggiato. Nei primi anni 2000 \u00e8 stata allestita la mostra permanente del MUBA, il Museo della Battaglia di Ortona, mentre nella chiesa di Santa Caterina continu\u00f2 a essere officiata, insieme all'oratorio annesso del Crocifisso Miracoloso, la cui facciata \u00e8 sulla passeggiata \"Francesco Paolo Tosti\".\nLa chiesa ha impianto rettangolare con l'annesso convento che si affaccia sul giardino pubblico e su via Garibaldi, il portale principale della chiesa \u00e8 del XII-XIII secolo, appartenente alla cappella che stava prima della fondazione del monastero, mentre il portico a nartece \u00e8 barocco, cos\u00ec come l'interno a navata unica, con volta a botte lunettata. Alcune tele, specialmente del pittore Spinelli, sono state conservate nel museo diocesano, e tra queste d'interesse c'\u00e8 \"Santa Caterina in estasi\". Il pavimento \u00e8 in cemento decorato, la zona del presbiterio ha balaustra in marmo, l'altare \u00e8 marmoreo come il tabernacolo, presso le pareti laterali ci sono nicchie con cappelline. L'oratorio del Crocifisso ha aspetto quattrocentesco, con volte a crociera e muratura esterna in mattone a vista. Vi si trova l'affresco del XV secolo della Crocifissione, molto famoso perch\u00e9 il 23 giugno 1566 il costato del Cristo avrebbe grondato sangue, testimoniando che di l\u00ec a poco, con l'invasione turca del 1566, il monastero di Sant'Anna sarebbe rimasto inviolato.\nChiesa di San Rocco.\nLa chiesa di San Rocco si trova in Piazza Porta Caldari, all'ingresso del corso Vittorio Emanuele. Probabilmente costruita intorno al XVI secolo come cappella in onore del santo che protesse la citt\u00e0 dalla peste, \u00e8 stata completamente modificata in et\u00e0 barocca del XVIII secolo, allo stile napoletano barocco. Dalle fotografie storiche si comprende che il campanile \u00e8 recente, in stile falso antico, edificato nell'epoca fascista, in sostituzione di uno a vela pi\u00f9 modesto. La chiesa si presenta sostanzialmente ancora intatta, poco danneggiata dalla guerra del 1943, ha impianto a navata unica rettangolare, con facciata movimentata da alcune cornici a contorno bianco a motivi geometrici, finestrone centrale e portale centrale architravato. Il campanile a torre \u00e8 scandito da cornici marcapiano, nel lato mediano tre oculi, e in quello superiore la cella campanaria, mentre la sommit\u00e0 ha una cuspide piramidale isoscele con tegole rosse. L'interno conserva nicchie laterali per gli altarini, ha volta a botte lunettata, e alcuni stucchi e pennacchi decorativi, e altare marmoreo.\nChiesa del Purgatorio.\nSi trova in Piazza della Repubblica, accanto al palazzo comunale. La chiesa risale all'800, ed \u00e8 molto semplice, rimasta pressoch\u00e9 intatta dopo la guerra, ad eccezione di alcuni danneggiamenti al campanile riparati eccellentemente. Infatti proprio il campanile turrito, \u00e8 ci\u00f2 che caratterizza la chiesa, realizzato in mattoni a vista con sommit\u00e0 decorata da loggia di archetti a tutto sesto con due campane nella cella interna \u00e8 ci\u00f2 che caratterizza questa chiesa. La facciata \u00e8 molto semplice, con portale centrale d'ingresso, e l'interno a navata unica ha pianta quadrata, ed \u00e8 stato profondamente restaurato con mosaici in onore di Ges\u00f9, della Madonna, e di Giovanni Paolo II.\nChiesa di Santa Maria delle Grazie o Madonna della Pace.\nLa chiesa come la si vede oggi, in Piazza San Francesco, \u00e8 una ricostruzione totale del vecchio convento del XV secolo, distrutto quasi completamente nel 1943. Nel 1430 in occasione della pace tra Lanciano e Ortona, il frate San Giovanni da Capestrano chiese di edificare per l'occasione anche due chiese, una a Ortona e l'altra a Lanciano. In quest'ultima fu edificato il monastero di Sant'Angelo della Pace sopra una vecchia cappella fuori le mura, che costituisce l'attuale convento dei Cappuccini di Sant'Antonio di Padova, mentre a Ortona nelle vicinanze di Villa Caldari fu prima realizzata una cappella con annesso monastero dedicata a Santa Maria della Pace, successivamente spostato nell'attuale convento di Santa Maria delle Grazie. La chiesa prima della distruzione aveva un aspetto esterno tardoromanico con portico a nartece che precedeva all'ingresso, e facciata a capanna decorata da un solo oculo centrale, e imponente torrione campanario retrostante. L'interno invece era barocco; fu sventrato da cannonate insieme alla facciata nel dicembre del 1943.\nL'aspetto attuale mostra tre corpi di fabbrica che costituiscono il complesso, esternamente rivestito in mattoni rossi: da sinistra a destra si trova il campanile a torre decorato da orologio e da balaustra sommitale, poi la facciata della chiesa vera e propria in stile pseudo-romanico, con portico a nartece incorporato che precede l'ingresso a tre portali, ornati nelle lunette da mosaici a sfondo dorato. La facciata ha una sequenza di tre archi a tutto sesto in vetrate colorate, e la facciata \u00e8 chiusa da un grande timpano triangolare con croce centrale. Il terzo corpo a destra era inizialmente occupato dal convento, e fino agli anni '90 la nuova struttura ospit\u00f2 l'ospedale civile di Ortona, poi ricostruito nel quartiere Fontegrande, e oggi vi si trova l'ASL. L'interno della chiesa \u00e8 a navata unica, in stile misto, tra il neoromanico e il neogotico, con volte a crociera costolonate dipinte in blu cielo stellato. Vi si conservano alcune tele e statue originali della vecchia chiesa.\nChiesa parrocchiale di San Giuseppe.\nSorge nel rione San Giuseppe a sud di Ortona, \u00e8 stata inaugurata nel 1960 dall'arcivescovo Benigno Migliorini, e in origine doveva essere intitolata a papa Pio X. La chiesa mostra un aspetto lineare e regolare, con cemento armato, mattoni e vetro per le finestre. La facciata \u00e8 molto semplificata, con portico d'ingresso, e triplice coronamento sommitale ad architrave triangolare con finestre. Il campanile turrito \u00e8 separato, l'interno a navata unica \u00e8 molto geometrico, a impianto rettangolare, con presbiterio realizzato secondo la riforma liturgica seguita al Concilio Vaticano II, sopra di esso spicca un Crocifisso, poi vi \u00e8 un tabernacolo sorretto da colonna marmorea. Di interesse un battistero in marmo, e il gruppo di 3 statue della Madonna Immacolata, San Giuseppe, San Pio X.\nChiesa della Madonna del Carmine.\nAppartenente alla parrocchia della Cattedrale, si trova in via Roma, in una zona che un tempo era circondata da uliveti e campagne, del feudo del convento dei Cappuccini della Trinit\u00e0. Bench\u00e9 l'aspetto attuale della chiesa sia stato completamente alterato per la ricostruzione postbellica, la chiesa esisteva gi\u00e0 nel 1685, e dava il nome alla Piana del Carmine con la porta che da ovest conduceva a Ortona, in via Cavour. La chiesa con monastero fu gravemente danneggiata dai francesi che nel febbraio 1799 la incendiarono. Nel 1809 con la soppressione dei monasteri, il convento fu adibito a cascina e poi caserma di alloggio delle truppe, mentre nel 1866 fu trasformato in piccolo ospedale. La Congrega della Carit\u00e0 prese in gestione l'ex convento facendolo diventare ricovero dei viandanti e furono avanzati dei progetti affinch\u00e9 divenisse l'ospedale civile della citt\u00e0, ma senza successo. Andato in rovina il convento, rimase solo la chiesa, che per\u00f2 fu interessata dalle distruzioni del 1943, e nuovamente ricostruita.\nOggi ha un aspetto molto semplice, pianta rettangolare con facciata a capanna scandita da un ordine di semplici finestre centrali molto strette, e da un portale centrale. L'interno \u00e8 a navata unica, in stile post-classico, e conserva la statua della SS. Vergine del Carmine.\nResti della basilica longobarda di San Marco.\nSi trova presso l'altura di Punta dell'Acquabella in contrada San Donato. La basilica fu fondata nel IX secolo circa dai Longobardi bizantini, e danneggiata dall'invasione normanna. Nuovamente danneggiata nel XVI secolo dai Saraceni, l'abbazia cadde in abbandono ed oggi rimangono solo i resti delle mura perimetrali della pianta rettangolare, le basi delle colonne delle tre navate e il pavimento. Negli anni '80 sono stati trovati reperti archeologici, fra cui fibule preziose dell'epoca longobarda, che sono stati traslati nel Museo Archeologico Nazionale d'Abruzzo a Chieti.\nAltre chiese.\nQui si trovano le chiese minori di Ortona, e successivamente quelle delle contrade limitrofe.\nArchitetture militari.\nCastello Aragonese.\nIl castello originario fu costruito nel XIII secolo dagli Angioini. Nel XV secolo Jacopo Caldora cacci\u00f2 via gli Angioini e rifond\u00f2 il castello, circondando inoltre la citt\u00e0 di mura possenti. Dopo il decadimento della famiglia, gli Aragonesi conquistarono le coste abruzzesi, e anche Ortona, costruendo il nuovo castello con mura pi\u00f9 possenti nel 1452, a forma di trapezio. Il castello, gestito da Alfonso d'Aragona, pass\u00f2 dal XVII secolo in poi a varie famiglie locali, quali i Baglioni. Nel Novecento risultava in semi-abbandono ed era usato come polveriera dentro le mura. Alcune foto antiche mostrano che il castello all'interno delle mura, possedeva un palazzo del Settecento. Durante la battaglia di Ortona nel 1943, il castello salt\u00f2 in aria, e tutta la parte superiore, incluso il palazzo, and\u00f2 persa. Nel 1946 una frana dello sperone di tufo sopra cui poggia il castello, danneggi\u00f2 ancora di pi\u00f9 il maniero, inghiottendo ampie porzioni di mura e due torri circolari.\nIl castello rest\u00f2 abbandonato fino ai primi anni novanta, quando fu restaurato completamente. Si conservano il fossato verso il borgo di Terravecchia, le due torri possenti a cilindro e le mura perimetrali. L'interno \u00e8 stato adibito a giardino belvedere verso il mare.\nCastello Caldora e Mura Caldoriane.\nLe Mura Caldoriane circondavano tutto il vecchio borgo di Terravecchia (la zona della Cattedrale di San Tommaso Apostolo e del castello aragonese), e della Terranova (zona del Palazzo Farnese e del corso Vittorio Emanuele). Possedevano anche delle porte di accesso, tra le quali Porta Caldari di Piazza Repubblica. Nel XIX secolo tuttavia, per ampliare la citt\u00e0, le mura furono quasi del tutto demolite. Restano ancora alcune tracce in via Gabriele D'Annunzio, legate alle case fortificate del borgo di Terravecchia, nonch\u00e9 la Torre Baglioni. Furono fortificate nel XV secolo dal condottiero abruzzese Jacopo Caldora, su strutture angioine preesistenti, quando conquist\u00f2 il feudo.\nLa carta dell'abate Pacichelli di Ortona mostra come l'opera muraria definiva la citt\u00e0 di Terravecchia con il vertice nel castello aragonese, e anche l'agro di Terranova con il vertice a Porta Caldari. Le mura avevano 6 porte, oggi scomparse, due nel quartiere della Marina presso il castello, poi Porta Bucciaria o del Carmine presso Piazza del Plebiscito. La porta era una delle poche sopravvissute, presente ancora nel 1799, come dimostrano anche le incisioni, avente un arco a tutto sesto e sommit\u00e0 merlata. Proprio da questa porta penetrarono i francesi nel febbraio dell'anno per assaltare la citt\u00e0. Gli altri ingressi erano Porta San Giacomo o Santa Maria, in via Dommarco tra il convento di Santa Maria delle Grazie e il bastione di Giacomo Caldora, poi Porta Caldari all'ingresso del corso Vittorio Emanuele, e Porta Santa Caterina presso il monastero.\nIl Castello Caldora risale al XV secolo, fu costruito da Jacopo Caldora ed \u00e8 situato in via Dommarco. Fa parte delle mura difensive medievali e infatti pi\u00f9 che un castello \u00e8 un bastione fortificato con una robusta torre merlata. Fortunatamente scampato ai bombardamenti della Seconda guerra mondiale, il castello \u00e8 ben conservato e ospita la Cantina Farnese. Possiede anche frantoi ipogei. La base \u00e8 quella di un bastione a scarpa, al cui centro sorge il torrione rettangolare con bucature ad intervalli regolari e merlature in sommit\u00e0. Una parte del bastione \u00e8 visibile anche all'interno del borgo, fuori dalla via delle mura, da dove si accede all'interno. Si accede anche da un portale presso il bastione esterno.\nQuartiere medievale di Terravecchia.\nIl nucleo pi\u00f9 antico di Terravecchia \u00e8 rintracciabile tra il Parco Ciavocco e il corso Matteotti, assieme al Vico Bonelli e alla Torre Baglioni del XIII secolo, lungo il viale Gabriele d'Annunzio. Il vico \u00e8 proprio accanto alla Cattedrale, ed \u00e8 uno snodo stradale tipico delle \"ruette\", le vie di comunicazione pi\u00f9 strette e ardue da percorrere, costruite apposta: se la citt\u00e0 fosse stata assediata, i militari vi sarebbero restati intrappolati. Il Corso Matteotti risale al XV secolo nell'aspetto attuale, assieme alla via di Ripa Grande (1882), poi Passeggiata Orientale. Uno snodo verso il mare \u00e8 la via Leone Acciaiuoli, che comprende il settecentesco Palazzo De Benedictis (Versij-Castiglione), e soprattutto il Palazzo Corvo del XVII secolo, dove nacque il compositore Francesco Paolo Tosti. Vi sono anche i palazzi dei Men\u00e9 (XVIII secolo), dei Colangelo (XVII secolo), dei Pugliesi (met\u00e0 XVII secolo) e il palazzo Rosica-De Sanctis (XVII-XVIII secolo), antistante la Cattedrale. A fianco vi \u00e8 il Palazzo Mancini, del XVI secolo, dove nel 1586 vi mor\u00ec Margherita d'Austria, trasferitasi ad Ortona per l'edificazione del Palazzo Farnese, compiuto qualche secolo dopo la sua morte.\nDominante sul quartiere \u00e8 la Cattedrale di San Tommaso Apostolo. Fu costruita sul sito di un antico tempio romano. Distrutta dai Normanni nel 1060, fu ricostruita. Dopo che un terremoto ne aveva provocato la distruzione, che in quel periodo aveva interessato le regioni meridionali della penisola italica, venne nuovamente ricostruita e riaperta al pubblico il 10 novembre 1127 e dedicata a Santa Maria degli Angeli, come risulta dall'epigrafe conservata nell'annesso museo diocesano. Dal 6 settembre 1258 custodisce le ossa di san Tommaso apostolo. Il navarca ortonese, il pio Leone Acciaiuoli, insieme con i commilitoni, riport\u00f2 sulla galea il corpo dell'Apostolo e la pietra tombale, dall'isola greca di Chio. Chio rappresentava uno spazio del secondo fronte di guerra, dove la flotta ortonese composta da tre galee, si era recato a combattere, al seguito dell'ammiraglio di Manfredi, Filippo Chinardo. Da quella data la basilica diventa centro di preghiera, richiamo di pellegrini, ma anche oggetto di varie distruzioni.\nIl 17 febbraio 1427 in questa chiesa \u00e8 stata solennemente proclamata la pace tra le citt\u00e0 di Lanciano e Ortona patrocinata da San Giovanni da Capestrano. Infatti il borgo, essendosi notevolmente sviluppato, rivaleggiava da almeno un secolo con Lanciano, che bench\u00e9 fosse una citt\u00e0 dell'entroterra, aveva il possedimento di terre nel feudo di Sanctus Vitus (San Vito Chietino), e desiderava costruirvi un porto.\nPer la prima met\u00e0 del Quattrocento il borgo fu propriet\u00e0 del condottiero Jacopo Caldora, appena uscito vittorioso dalla Guerra dell'Aquila contro Braccio da Montone (1423), appoggiando la causa angioina. Jacopo rinsald\u00f2 notevolmente le mura di cinta di Ortona, tanto che furono definite, fino all'800, \"Mura Caldoriane\", che abbracciavano tutta la zona di Ripa Grande e viale D'Annunzio, collegandosi al castello medievale.\nNel 1452 Alfonso d'Aragona ottenne il feudo di Ortona e modific\u00f2 notevolmente l'impianto del maniero sul pizzo, dotandolo di nuove mura e di torri circolari, tipiche delle fortificazioni aragonesi.\nNel 1566 la Cattedrale e tutta la zona di Terravecchia subirono l'assalto dei Turchi di Piyale Pasci\u00e0. Il castello resistette alla distruzione, ma da quel momento il borgo fu fortificato nuovamente, e furono rinsaldate le attuali torri Baglioni-Ricciardi. Nella zona furono costruite la Torre del Moro in localit\u00e0 San Donato, e a Lido Riccio la Torre Mucchia.\nIl quartiere era terra anche dei Padri Conventuali dell'Ordine Francescano. Ne sono conferma l'ex convento agostiniano e il campanile dell'ex chiesa di San Francesco, risalente al XIII secolo. Presso l'ex convento fu costruito l'attuale Palazzo De Benedictis, dove nacque Luisa De Benedictis nel 1839, madre di Gabriele d'Annunzio. Un altro palazzo di rilievo \u00e8 il Gervasoni del XVII secolo.Tali palazzi risalgono all'epoca barocca, quando gi\u00e0 la funzione delle mura e di alcune chiese cominciava a scemare, essendo ormai cessate le scorrerie, ed essendo i centri un feudo stabile del Regno di Napoli. Nell'800 cominci\u00f2 l'abbattimento delle mura, per l'inglobamento nelle case, ancora oggi visibili, nella fusione fra mattoni, mura, laterizio e altro materiale nella via Gabriele d'Annunzio. Rimase in piedi la Porta Bucciara o del Carmine, che collegava il convento di Santa Maria delle Grazie (XVI secolo) alla citt\u00e0, ma poi anch'essa fu smantellata e rimase il toponimo \"Piazza Carmine\".\nDurante la seconda guerra mondiale, nella battaglia di Ortona (20-25 dicembre 1943), gran parte della Terravecchia and\u00f2 irrimediabilmente perduta. Fu danneggiata la zona del Vico Bonelli, nonch\u00e9 met\u00e0 Cattedrale, fatta saltare in aria dai tedeschi per distruggere la Torre Civica, possibile punto d'avvistamento da parte degli alleati. Il castello, usato all'epoca come polveriera, facilmente salt\u00f2 in aria: tutta l'area interna del palazzo baronale fu distrutta, e inoltre nel 1946 uno smottamento della falesia tufacea inghiott\u00ec una porzione del perimetro murario trapezoidale. La Terravecchia, dopo la ricostruzione del 1948, vers\u00f2 in stato di decadenza, fino alla ripresa intorno al 2003, quando fu fondato al Palazzo Corvo l'Istituto Nazionale Tostiano, e partirono i lavori di restauro della torre Baglioni e del castello aragonese, conclusi nel 2009. Un tratto delle mura, quello del cosiddetto \"Castello Caldora\", \u00e8 stato restaurato da privati, e oggi ospita la Cantina Farnese.\nTorre Baglioni.\nSita in via G. D'Annunzio 4, presso la porta della Marina, ai margini delle mura caldoriane. Fu dei Bernardi, dei Salzano-De Luna, infine dei Baglioni. Questi ultimi dopo l'unit\u00e0 d'Italia si trasferirono a Chieti. La torre \u00e8 conosciuta anche come Torrione del Carmine per la presenza del convento e attualmente, dopo il restauro del 2013, \u00e8 detta Torre della Loggia. In antichit\u00e0 dominava Punta Pizzuta della citt\u00e0 frentana, dove si trovava l'approdo portuale, venne realizzata con pietra arenaria e laterizio, appartenne nel XIII secolo ai Bernardi. Presenta un impianto quadrangolare sviluppato su tre livelli, per la continua ricostruzione e fortificazione della stessa, durata sino alla met\u00e0 del XV secolo con il restauro aragonese delle mura. A tale periodo risalgono le archibugiere, le bertesche e le merlature aggettanti per impedire gli assalti.Nel 1780 la torre pass\u00f2 ai marchesi Salzano De Luna, e nell'Ottocento ai Baglioni di Civitella Messer Raimondo. Nel XX secolo fu della famiglia Grilli, e poi dei Valentinetti. Ultimi proprietari furono i Gaetani e i Granata, finch\u00e9 non cadde in abbandono, gi\u00e0 danneggiata nel 1943. La torre fu recuperata nel 2005 con l'acquisto dei De Martino, e in collaborazione con la Soprintendenza, i lavori di restauro si sono conclusi nel 2013.\nLa torre ha due ingressi, uno che conduce a vico Bonelli con gli angiporti medievali, e l'altro si affaccia su via D'Annunzio: esso \u00e8 un fabbricato interconnesso con Palazzo de Bernardis, ed \u00e8 collegata a resti di un recinto murario del pianoro, ossia la cinta fortificata di Giacomo Caldora. Al XIII secolo risale la parte collegata con il palazzo, voluta dai De Bernardis.\nTorre Mucchia.\nSita a 4\u00a0km da Ortona, sul promontorio nei pressi del Lido Riccio, nella Contrada San Marco. \u00c8 a struttura a piramide troncata a base quadrata in mattoni. Fa parte della lunga serie di torri costiere del Regno di Napoli, che difendevano il litorale dalle invasioni ottomane e turche. Fu fatta costruire nella seconda met\u00e0 del XVI secolo dal vicer\u00e9 di Napoli don Pedro Af\u00e1n de Ribera. Nel XVIII secolo venne trasformata come dogana. Da segnalare la notizia che nell'XI secolo (precisamente nel 1055) un Castello di Mucchia, che aveva giurisdizione anche sul porto e sulle attivit\u00e0 di pesca che vi si svolgevano, nonch\u00e9 sull'approdo delle navi commerciali, \u00e8 indicato tra i possedimenti che il conte Trasmondo III di Chieti dona al monastero di San Benedetto di Montecassino; al suo interno si trovava anche una chiesa intitolata a San Biagio; il castello era cos\u00ec importante per l'abbazia di Montecassino che nel 1065 fu rappresentato sulla porta bronzea voluta dall'abate Desiderio tra i principali possedimenti territoriali dell'Italia centrale e nel 1085 il conte di Chieti lo riottiene in enfiteusi dall'abate di Montecassino fino alla terza generazione; nel 1097 \u00e8 di nuovo tra i possedimenti diretti di Montecassino, come attesta la sua presenza nella bolla di conferma dei beni dell'abbazia inviata da papa Urbano II all'abate cassinense Oderisio: il toponimo \u00e8 per\u00f2 qui cambiato in \"castello Mucchia di S. Quirico\" e tale risulta ancora nel 1105.\nTorre del Moro.\nLa torre si trova sull'ansa destra della foce del fiume Moro, in localit\u00e0 San Donato. Fu costruita nel XVI secolo per rispondere agli attacchi turchi, dato che Ortona fu saccheggiata nel 1566, ma essendo fondata in un terreno limaccioso, gi\u00e0 nel secolo successivo fu dichiarata pericolante. Nel Novecento alcune foto la ritraggono in stato di abbandono, ma con un lato ancora intatto, lasciando supporre che fosse a impianto quadrato con mura a scarpa, e coronamento superiore forse con caditoie e merli. Dopo i bombardamenti della battaglia di Ortona nel 1943, rimane solo la parte della base in piedi.\nCimitero militare canadese.\nSi trova in contrada San Donato, ed \u00e8 stato costruito nel 1946 per ricordare le vittime di guerra dei soldati Alleati, impegnati nella battaglia di Ortona del '43 contro i tedeschi. Esso fu realizzato nel gennaio del 1944 dal Corpo canadese, dopo che i caduti militari vennero ammassati in fosse provvisorie in seguito alla fine della battaglia nel 1943. Il cimitero \u00e8 accessibile dall'arco della chiesa di San Donato, composto da mura con un sacrario centrale decorato da croce, e disposizione lineare in file parallele delle tombe, ognuna uguale all'altra, con lo stemma della bandiera canadese, e il nome del defunto. Un cimitero militare coevo, per\u00f2 dei Britanni, si trova nella campagna di Torino di Sangro, verso Vasto.\nSociet\u00e0.\nEtnie e minoranze straniere.\nGli stranieri residenti a Ortona al 1\u00ba gennaio 2014 sono 1.147 e rappresentano il 4,9% della popolazione residente. Gli stranieri provengono maggiormente dalla Romania (35,8% di tutti gli stranieri presenti sul territorio), dall'Albania (19,3%), dalla Polonia (6,1%), dall'Ucraina (3,6%) e dal Kosovo (3,1%).\nCultura.\nOrtona visse un periodo culturale molto forte tra la fine dell'800 e l'inizio del '900 grazie ad artisti quali Francesco Paolo Tosti, Gabriele D'Annunzio e Basilio Cascella. I primi due facevano parte del circolo di Francesco Paolo Michetti, e nella citt\u00e0 ortonese Tosti compose alcune arie nel Palazzo Corvo (oggi sede del Museo Musicale d'Abruzzo), nonch\u00e9 brani per alcune poesie di d'Annunzio: tra le opere si ricordano \"Vorrei morire!\", \"Caro ideale\", \"A vucchella\". Sempre sulla figura del Tosti e di Michetti \u00e8 stato tratto un film di Guido Brignone nel 1939, chiamato \"Torna caro ideal\", dove si ripercorrono le vicende giovanili del compositore tra Roma, l'Abruzzo e Londra, e infine al convento Michetti a Francavilla. Gabriele d'Annunzio, che conoscer\u00e0 il Tosti negli anni '80 dell'Ottocento, ambient\u00f2 anche alcune storie delle \"Novelle della Pescara\" (1902) a Ortona, e un pezzo del romanzo \"Il trionfo della morte\" (1894),\nLa famiglia Cascella invece si occup\u00f2 del settore pittorico, aderendo alla corrente di realismo, tradotta nella tradizione abruzzese della ceramica, in cui Basilio raffigurava scene di vita agreste e bozzetti marinareschi ispirati all'attivit\u00e0 dei pescatori. Il figlio di Basilio, Tommaso Cascella, lavor\u00f2 a Pescara, ma si adoper\u00f2 anche per la pittura ex novo degli interni della Cattedrale, con scene sacre, nella ricostruzione post bellica, ma realizz\u00f2 anche il Monumento ai Caduti Civili della Guerra presso il cimitero comunale, e insieme a Michele progett\u00f2 delle geometrie, che sono state riproposte della nuova pavimentazione del Corso Vittorio Emanuele, realizzata nel 2010-11.\nDopo la guerra, a Basilio Cascella venne dedicata la Pinacoteca d'Arte Moderna nel Palazzo Farnese, che conserva vari suoi dipinti e qualche terracotta, e a Tosti l'Istituto Nazionale Tostiano nel Palazzo Corvo - corso Matteotti.\nLa Maggiolata ortonese.\nLa Maggiolata nacque come festa canora il 3 maggio 1920 a Ortona, nel cosiddetto \"Luned\u00ec del Perdono\" per le feste in onore del patrono San Tommaso apostolo, col nome di \"Piedigrotta Abruzzese\". Nel 1921 fu ribattezzata \"Maggiolata\", perch\u00e9 il festival nacque in maggio. Il 6 maggio 1920, nella conferenza presso la Sala Eden (belvedere Francescopaolo Tosti) nacque l'organigramma del festa, per volere di Annunciata Spinelli (moglie del poeta Luigi Dommarco). Gli autori pi\u00f9 rilevanti della Maggiolata furono Luigi Dommarco, Guido Albanese, Antonio Di Jorio, Cesare De Titta, Evandro Marcolongo e Luigi Illuminati. Il fine della Maggiolata era, da una parte, di conservare le tradizioni abruzzesi, e, dall'altra, di rinnovare le canzoni popolari per filoni, quello della serenata, quello malinconico, quello scherzoso degli stornelli, quello celebrativo ed evocativo. La coppia Albanese-Dommarco scrisse, dal 1914 al '17, grandi successi come \"Camp\u00e8ne a 'llegrezze\", \"Chi sci\u00e0 bbindette Urt\u00f2ne\", \"Ti vuojje bene\" e \"Canzone de la guerre\" (per ricordare gli ortonesi caduti al fronte durante la Grande guerra).\nLe canzoni venivano cantate lungo il corso Vittorio Emanuele partendo da Largo Farnese, e risalendo sino a Porta Caldari, il coro seguiva un pianoforte con il maestro, trascinato da un carretto, le canzoni ottennero un immediato successo, a cominciare da \"Camp\u00e8ne a 'llegrezze\". La canzone \"Che sci\u00e0 bbindette Urtone\" fu cantata presso casa Dommarco, presso l'ex hotel Moderno, e riscosse subito successo. \"Ti vuojje bene\" fu composta per un ballo nella Sala Eden per il capodanno 1915. Purtroppo, specialmente per il sopravvenire della seconda guerra mondiale, che arrec\u00f2 gravi danni a Ortona, il festival della Maggiolata sub\u00ec numerose interruzioni, per concludersi poi nel 1978.\nFu un momento irripetibile per lanciare la cultura popolare musicale abruzzese fuori dal panorama provinciale e regionale, in quegli anni Ortona divenne il centro pulsante, insieme a Francavilla e Pescara, della tradizione abruzzese, con il favore anche di artisti gi\u00e0 affermati, quali Michetti, Cascella, D'Annunzio, e il Tosti, che aveva gi\u00e0 introdotto il tema della Maggiolata alla fine dell'800, rimusicando dei pezzi anonimi d'ambito popolare.\nIstruzione.\nLe principali scuole di Ortona sono:\nTeatro.\nIl principale teatro \u00e8 il \"Teatro Vittoria\", dedicato anche a Francesco Paolo Tosti, che ide\u00f2 il progetto. Esso fu ripreso nel 1922 alla morte del musicista e avviato nel 1929. Ceduto il terreno nell'area dell'ex convento di Sant'Anna, il teatro fu completato nel 1930, divenuto un vero gioiellino artistico nel panorama teatrale abruzzese, ispirato nell'architettura all'accademismo classico diffusosi in quegli anni, progettato dall'ingegner Pincione. La famiglia dell'ingegnere nel 1969 cedette la gestione del teatro ai D'Alleva, che per\u00f2 con la perdita d'interesse per l'opera teatrale negli anni del boom economico, esso cadde in degrado. Dichiarato nel 1990 di importante interesse, fu sottoposto a disposizioni di tutela, e vennero avviati i lavori di restauro, che presero slancio nel 1999. Anche in epoca recente il teatro \u00e8 stato restaurato, con grande partecipazione della cittadinanza ortonese, tornando ad essere un cenacolo culturale e punto di riferimento della citt\u00e0, con concerti anche all'aperto e all'alba in eventi a tema.\nIl teatro ha aspetto eclettico, in stile liberty, progettato come teatro d'opera, e ospita i principali eventi della citt\u00e0. Ha una struttura quadrata con facciata decorata da vetri dipinti e la statua della dea Vittoria al centro, ai lati estremi due avancorpi architravati sono pi\u00f9 aggettanti di quello centrale, e la trabeazione di questi a timpano triangolare corre anche lungo la parte centrale, in modo lineare, con mensoline sottostanti. La porzione del corpo centrale \u00e8 scandita da una cornice marcapiano con balconata che sorregge un piano mediano diviso in tre ingresso finestrati da doppie colonne a capitelli corinzi, e lo stesso vale per i tre ingressi alla base livello piano di calpestio. In cima ai due avancorpi laterali troneggiano statue bronzee di aquile, simbolo del fascismo, mentre appunto al centro si trova la Vittoria.\nEconomia.\nFino agli anni '50 l'economia ortonese si \u00e8 sempre divisa tra l'agricoltura nell'entroterra, nelle zone di Villa Caldari, Villagrande e Villa San Leonardo, successivamente con la fioritura delle industrie, dagli anni '70 in poi le piane di San Martino, Santa Liberata e Lido Saraceni sono diventate centro di produzioni varie, tra cui la succursale della De Cecco di Fara San Martino.L'industria ha intaccato, senza per\u00f2 soppiantarla, anche il settore agricolo della produzione del vino con gli stabilimento di Stazione Caldari, mentre il quartiere Santa Liberata-Fontegrande alla fine degli anni '90 diveniva zona a carattere commerciale con supermarket e grandi magazzini.\nTurismo.\nAlla citt\u00e0 \u00e8 stata conferita la Bandiera Blu d'Europa negli anni 2010, 2011, 2012 e 2013. Dispone del maggiore porto regionale per bacino, dimensione e movimento. Ortona \u00e8 anche citt\u00e0 del vino. Prevalentemente nota per il tursmo balneare, e per le spiagge ancora a forte impatto naturale di Punta Ferruccio e Ripari di Giobbe, il turismo a Ortona \u00e8 anche a carattere religioso per la presenza delle spoglie di San Tommaso apostolo; di recente anche il centro storico \u00e8 stato rivalutato, con operazioni di restauro e recupero, iniziate dal 2009 con il castello aragonese, divenuta una delle principali attrazioni del turismo storico-artistico.\nInfrastrutture e trasporti.\nPorti.\nIl porto di Ortona \u00e8 uno dei pi\u00f9 importanti di tutto l'Adriatico, ed \u00e8 di gran lunga il principale porto dell'Abruzzo, per bacino, fondale e movimento. \u00c8 sede di Capitaneria e Circomare.\nOspedale.\nPer quanto riguarda i presidi ospedalieri, nella citt\u00e0 di Ortona \u00e8 presente l'ospedale Gaetano Bernabeo.\nOltre all'ospedale vi ha sede un distaccamento della A.S.L. 2 Abruzzo che funge da distretto sanitario di base.\nTrasporti.\nFerrovie.\nTramite la stazione di Ortona, posta sulla ferrovia Adriatica. La stazione si trova nella zona del porto, poco distante dal centro. Non ci sono coincidenze con autobus diretti al centro se non prima delle 09.00.\nAutobus.\nTramite la TUA \u00e8 possibile raggiungerla da Pescara, da cui partono autobus ogni 30', ma il tragitto Pescara-Ortona impiega quasi un'ora. Per Chieti ci sono solo tre corse dirette di andata e tre di ritorno, per le altre c'\u00e8 il cambio a Francavilla al Mare. Per muoversi dal centro verso le contrade e viceversa ci sono due ditte private: Napoleone Autolinee e Civitarese \nGeografia antropica.\nLe campagne, nei dintorni del centro cittadino, sono costellate di innumerevoli contrade e frazioni. Degne di nota sono Fonte Grande, Villa Caldari e Villa Grande: esse sono, in ordine decrescente, le pi\u00f9 grandi frazioni attorno alle quali \"orbitano\" tutte le altre.\nUrbanistica.\nIl centro principale di Ortona si divide nella parte storico-medievale che comprende il baricentro di Piazza San Tommaso con la cattedrale e il largo del castello aragonese, con la Passeggiata Orientale, e poi la direttrice del Corso Vittorio Emanuele con i palazzi storici affacciati, il belvedere Francesco Paolo Tosti, e il piazzale di Porta Caldari. La parte pi\u00f9 antica \u00e8 detta \"Terravecchia\", bench\u00e9 il perimetro murario medievale sia stato completamente demolito alla fine dell'800, rimane leggibile la storica circonferenza perimetrale della Passeggiata Orientale (detto anche ex Corso Umberto I o Ripa Grande), che da Largo Farnese dove si trovava anche il convento di San Francesco (Piazza Risorgimento), si allacciava insieme alla cinta di via G. D'Annunzio al castello aragonese, mediante due porte di accesso, una dal Porto, e l'altra dalla Marina. La cinta \"caldoriana\" (perch\u00e9 le mura furono rifatte nel XV secolo dal capitano Giacomo Caldora) \u00e8 ben visibile lungo il tratto di via D'Annunzio, con case-mura, e torri, quali una unita alle case, e la Torre Baglioni, recentemente restaurata; la cinta muraria terminava con Porta Carmine presso Piazza del Plebiscito, nei pressi dell'attuale Palazzo Comunale.Il fulcro principale della Terravecchia \u00e8 Piazza San Tommaso, su cui prospettano la Cattedrale, la Casa di Leone Acciauoli, e il Palazzo Riccardi-Mancini, dove mor\u00ec nel 1586 la duchessa Margherita d'Austria; le altre vie sono caratterizzate da angiporti medievali, la principale strada che attraversa la piazza, che collega il castello alla Piazza del Municipio \u00e8 il Corso Matteotti; altre strade sono via della Fortuna, via Acciaiuoli, via San Domenico e via Morosini.\nLa seconda porzione sviluppatasi nell'Ottocento \u00e8 il quartiere \"Terranova\", attraversato principalmente dal Corso Vittorio Emanuele, e poi dagli assi di via Garibaldi, via Giudea, via della Speranza, via Marconi, via Francescopaolo Cespa, la Passeggiata Francescopaolo Tosti. Sebbene cinta dalle mura di Giacomo Caldora, come ricordano i toponimi di Porta Santa Caterina presso l'omonima chiesa, e Porta Caldari, ossia l'ingresso al corso dal piazzale col Monumento ai caduti e con la chiesa di San Rocco, oggi di queste mura non rimane traccia, se non un grande torrione fortificato in via L. Dommarco. Un'altra porta ad ovest introduceva alla citt\u00e0 da dietro il convento di Santa Maria degli Osservanti, ricostruito dopo i danni della guerra come parrocchia della Madonna delle Grazie, prospettante su Piazza San Francesco, provvista di ASL, ricavata dall'ex monastero, e con di fronte le scuole elementari costruite durante il fascismo.\nI quartieri moderni sono:\nAltra zona residenziale moderna \u00e8 la strada di Viale Civilt\u00e0 del Lavoro, che parte dal Viale della Libert\u00e0, e arriva in contrada Stazione Caldari. Vi si trova la cantina vinicola \"Ortona\", la principale della citt\u00e0.\nFrazioni.\nMolte frazioni, quali Villa Caldari, Villa Torre, Villa San Leonardo, Villa Rogatti, Villagrande, hanno una storia antica, risalente al X secolo, soprattutto per quanto riguarda Caldari e la sua chiesa di San Zeffirino. I \"villaggi\" mantengono ancora oggi la tipica caratteristica di borghi con le case in laterizio e mattone cotto addossate l'una alle altre, eccettuate alcune localit\u00e0 come Santa Lucia, Alboreto, Stazione Caldari, di nuova fondazione. Il nucleo industriale di Ortona per quanto riguarda la produzione agricola e vinicola \u00e8 tutto concentrato lungo la strada statale Ortonese tra Stazione Caldari e San Martino.\nAcquabella, Alboreto, Aquilano, Arielli, Bardella, Bavi, Brecciara, Caldari, Caldari Stazione, Cappellini, Casone, Ciampino, Civitarese, Colle Nudo, Colombo, Cornecchio, Cristo Re, Croce di Bavi, Cucullo, Feudo, Fontegrande, Fonticelli, Foro di Ortona, Fossato, Gagliarda Alta, Gagliarda, Ghiomera, Granciaro, Lazzaretto, Madonna degli Angeli, Madonna delle Grazie, Madonna delle Vasche, Moretti, Moro, Morrecine, Peticcio, Piana Grande, Polidoro, Postilli, Quercia Antonucci, Ranchini, Riccio, Ripari, Ripari di Giobbe, Ruscitti, San Donato, San Giuliano, San Marco, San Martino, San Pietro, Santa Liberata, Santa Lucia, Sant'Andrea, Sant'Elena, Saraceni, Savini, Schiavi, Tamarete, Taverna Nuova, Torre di Mene, Torre Foro, Torre Mucchia, Torre Pizzis, Vaccari, Villa Carlone, Villa Deo, Villa Grande, Villa Iubatti, Villa Iurisci, Villa Magna, Villa Panaro, Villa Pincione, Villa San Leonardo, Villa San Nicola, Villa San Tommaso, Villa Sarchese, Villa Torre, Villa Rogatti.\nSport.\nPallavolo.\nLa pi\u00f9 importante societ\u00e0 sportiva ortonese \u00e8 la Pallavolo Impavida Ortona, che milita in serie A2 nella stagione 2019-2020.\nCalcio.\nLe principali squadre di calcio sono l'Ortona Calcio e la Virtus Ortona 2008, che militano nel campionato provinciale di Promozione 2019-2020.\nPallacanestro.\nLa principale societ\u00e0 \u00e8 l\u2019Intrepida Basket Ortona, che milita nel campionato di serie D regionale.\nMotori.\nNel territorio ortonese si trovano due circuiti, tra cui il Circuito Internazionale D'Abruzzo."}
{"id": "27127", "revid": "1748167", "url": "https://it.wikipedia.org/wiki?curid=27127", "title": "Paglieta", "text": "Paglieta (\"Paj\u00e9te\" in abruzzese) \u00e8 un comune italiano di abitanti della provincia di Chieti in Abruzzo.\nStoria.\nLe origini del paese sono molto antiche: fu dapprima avamposto Frentano, poi colonia romana. Da alcune fonti risulta gi\u00e0 abitato in epoca romana. La prima menzione, tuttavia, viene documentata nel 1087, quando compare tra i sette Castelli oggetto di una compravendita tra il monastero di S. Giovanni in Venere, che lo riceve, e la Diocesi di Chieti, che lo cede; sul finire del XII secolo viene citata come \"Palletum\" e \"Castrum Palletae\", termini che provengono da \"palea\" (tipo di foraggio e/o legumi) o da \"pagliara\" (casa in argilla, come le case del primo nucleo del paese, di cui gli abitanti vennero dispersi dalle scorrerie dei Saraceni).\nDel secolo seguente risultano essere le mura, di cui rimangono alcuni torrioni, l'arco ogivale della porta d'accesso e la torre campanaria, indi, dal 1312 al 1533 il paese appartenne a Lanciano, come dono di Carlo V a Rodorico Arripalda. Successivamente dal 1577 all'estinzione dei feudi fu della famiglia Mormile-Pignatelli.\nIl paese partecip\u00f2 ai moti dell'Unit\u00e0 d'Italia con Giuseppe Tretta che fu maggiore garibaldino.\nSub\u00ec l'occupazione delle truppe tedesche prima e di quelle inglesi successivamente, ma senza subire danni nonostante fosse posizionata lungo il tracciato della Linea Gustav (seconda guerra mondiale).\nSimboli.\nLo stemma e il gonfalone del comune di Paglieta sono stati concessi con decreto del presidente della Repubblica del 14 aprile 1980.\nMonumenti e luoghi d'interesse.\nArchitetture religiose.\nDel XII secolo, rimaneggiata nel XIX secolo.\nFu quasi completamente ricostruita dopo la seconda guerra mondiale, in stile pseudo classico. Ha pianta rettangolare a capanna di con l'accesso preceduto da un portico a tre arcate. L'interno molto semplice \u00e8 a navata unica.\nDel XVI secolo \u00e8 sul corso Garibaldi, con rimaneggiamenti del XIX secolo. Durante la seconda guerra mondiale fu adibita a stalla ed arsenale di guerra. La chiesa venne costruita nel XVI secolo. Dei lavori vennero fatti nell'Ottocento. Nel 1975 venne restaurato il solaio e vennero rinforzate le fondamenta con cemento armato.\nLa facciata \u00e8 completamente intonacata e suddivisa in tre parti mediante quattro lesene collegate da una modanatura e terminanti in un timpano.\nAlla destra della facciata \u00e8 un piccolo campanile a base quadrata. L'interno ha un'unica navata con volta a crociera presso il presbiterio.\nDel XVI secolo. \u00c8 sita in Via Capocroce, dentro il borgo medievale, ed \u00e8 la chiesa parrocchiale. Di originale \nsi conserva la monumentale torre di accesso al borgo, prospettante su piazza Roma, con la parte superiore restaurata nel XVIII secolo. Un'iscrizione andata smarrita attestava che la chiesa fu costruita tra il 1807 ed il 1841 dov'era un'antica cappella. Nel 1956 due sagrestie vennero abbattute e dei lavori di restauro del pavimento e degli altari.\nLa facciata \u00e8 in mattoni scoperti dalla copertura preesistente. Il portale \u00e8 sormontato da un timpano curvilineo in laterizio. Le tre navate sono suddivise da pilastri che a loro volta sono uniti da archi a tutto sesto. La navata centrale presenta volta a botte mentre le laterali sono coperte da volte a vela.\nUltimata ed inaugurata nell'anno 2004, fiore all'occhiello dell'allora parroco Don Loreto Grossi e della generosit\u00e0 dei cittadini delle contrade circostanti. La chiesa \u00e8 in cemento armato, \u00e8 in stile moderno, ma conserva aspetti classici dell'impianto rettangolare a navata unica, con facciata a capanna. Si trova nella contrada a valle di Sant'Egidio, a ridosso della strada Nazionale Frentana.\nArchitetture civili.\nFu possesso dell'Abbazia di San Giovanni in Venere.\nNon \u00e8 un vero e proprio castello, bens\u00ec il perimetro murario medievale del Borgo antico di \"Castrum Palletae\"; oggi \u00e8 percorribile grazie a cartelli esplicativi, essendo molte parti state manomesse nel XVIII secolo con le costruzioni. Si accede ancora dalla vecchia Porta della Torre, attraverso ossia il campanile della chiesa parrocchiale di Santa Maria Assunta, ricavato da una torre medievale. Una seconda torre \u00e8 quella cilindrica in via delle Torri. Le abitazioni civili sono del Settecento di in stile rurale.\n\u00c8 una torre campanaria e dell'orologio sita a Piazza Roma.\nSi tratta del campanile della chiesa di Santa Maria Assunta, ed \u00e8 ornato da merlature e beccatelli, suddiviso in tre settori da cornici marcapiano.\n\u00c8 sita in via delle Torri. Faceva parte anticamente parte della cinta muraria, attualmente \u00e8 adibita ad abitazione.\nRisale al XIV secolo quando fu costruita la cerchia muraria. Nel Settecento quando fu sopraelevata e quando fu inglobata alle altre abitazioni che man mano presero il posto delle vecchie mura. Attualmente il palazzo \u00e8 molto degradato e fatiscente.\nLa parte bassa \u00e8 in mattoni, la parte alta, invece, \u00e8 intonacata ed ha delle finestre e lesene.\nCon impianto a blocco a tre piani, si trova in Corso Vittorio Emanuele. Trattasi di un piccolo palazzo i cui locali sono adibiti ad abitazioni private.\nLa costruzione viene fatta risalire al XIX secolo ma verosimilmente \u00e8 stato rimaneggiato per le esigenze dei vari inquilini che si sono succeduti.\nIl palazzo \u00e8 in muratura e i 3 piani sono scanditi da cornici marcapiano. Il piano terra \u00e8 a stile bugnato. L'ingresso \u00e8 sormontato da un arco a tutto sesto con due lesene che sorreggono il balcone del piano nobile. Due finestre al piano terra sono in mattoni rossi e gialli con cornice. I piani superiori hanno una finestra grande centrale con le due laterali pi\u00f9 piccole.\nCon impianto a blocco rettangolare a tre piani, si trova tra via San Canziano e Piazza Martiri Lancianesi.\nAlcuni vani dell'edificio sono disabitati come dimostrano alcune finestre all'ultimo piano senza infissi e murate.\nLa costruzione viene fatta risalire tra l'Ottocento ed il Novecento.\nIl piano terra \u00e8 in stile bugnato come le cinque paraste. Il portale \u00e8 sormontato da un arco a tutto sesto. Le finestre sono in asse con le soprastanti.\nParticolare \u00e8 una struttura a C ne retro che racchiude una rampa di scale cilindrica e finestre sormontate da un arco a tutto sesto e parzialmente murate.\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Paglieta Calcio\" che, dopo alcune stagioni in 1\u00aa Categoria, a seguito del fallimento della societ\u00e0 nel 2019/20 \u00e8 stata costretta a ripartire dal livello pi\u00f9 basso, la Terza Categoria, dove tuttora milita.\nPallavolo.\nLa principale squadra, la Virtus Volley Paglieta, milita nel campionato nazionale di Serie B. La squadra gioca le sue gare interne al Palazzo dello Sport sito in via Sandro Pertini."}
{"id": "27129", "revid": "92723", "url": "https://it.wikipedia.org/wiki?curid=27129", "title": "Palmoli", "text": "Palmoli (\"P\u00e0lmere\" in abruzzese) \u00e8 un comune italiano di abitanti della provincia di Chieti in Abruzzo, facente parte dell'unione dei comuni del Sinello.\nOrigini del nome.\nIl paese si chiam\u00f2 \"Palmula Monteverde\" quando gli abitanti, lasciando i vari \"vicus\" si insediarono sul monte ricoperto degli ulivi silvestri dalle foglie di colore verde scuro.\nStoria.\nLe origini del paese vanno ricercate quando la zona fu abitata dai Frentani divenendo in seguito dipendenza romana. Verso l'anno 1000 gli abitanti si arroccarono sul monte attuale. In questo periodo venne costruito il castello. Viene citato come \"Palmulam\" nel \"Catalogus Baronum\" del XII secolo, fu possedimento di Philippus Grandenatus feudatario del conte di Loreto. Nella prima met\u00e0 del XV secolo fu feudo di Paolo di Sangro ed in seguito dei Severino-Longo.&lt;ref\"Palmoli - Il castello\" in Guida ai Castelli d'Abruzzo, Pescara, Carsa Edizioni, 2000, p. 142 ISBN 88-85854-87-7&lt;/ref&gt;\nCultura.\nCucina.\nTra i prodotti tipici ricordiamo:"}
{"id": "27130", "revid": "1564499", "url": "https://it.wikipedia.org/wiki?curid=27130", "title": "Palombaro (Italia)", "text": "Palombaro \u00e8 un comune italiano di abitanti della provincia di Chieti in Abruzzo. Faceva parte fino al 2013 della Comunit\u00e0 montana della Maielletta, poi soppressa dalla Regione Abruzzo.\nOrigini del nome.\nVerosimilmente il nome del paese deriva dal latino \"palumbus\" che significa colombo col suffisso \"-arius\" che indica un luogo dove covavano i colombi. Altre ipotesi sono il nome derivi da \"palumbarius\" una specie di falcone che si nutriva di colombe o, altrimenti, da \"palummane\" che, nel gergo dialettale, era un palo che si teneva in mano, ipotesi avvalorata dallo stemma del paese ove viene rappresentato un braccio nudo di un uomo che regge, con la mano, una clava (forse Ercole).\nStoria.\nDegli scavi archeologici in un sito italico hanno portato alla luce una statuetta di Ercole nell'atto di assalire risalente all'epoca tardo-ellenistica; sulla base di un'iscrizione rinvenuta in zona lo storico tedesco Theodor Mommsen ipotizz\u00f2 che l'attuale centro abitato di Palombaro sorgesse sul sito dell'antica \"Romulea\", citt\u00e0 sannitica distrutta nel III secolo a.C.. Altri reperti archeologici, in localit\u00e0 Piano Laroma, provano che la zona era abitata gi\u00e0 dall'epoca romana; tali scavi hanno scoperto un teatro, degli edifici e delle strade lastricate, probabilmente riferibili alla citt\u00e0 di \"Cluviae\". Successivamente, il \"Castrum Laromae\" fu distrutto dagli Ungari nel 1417. Alcuni vogliono la fondazione del paese in epoca romana, tuttavia, i primi documenti storici sono del XII secolo, quando \u00e8 feudo, col nome di \"Palumbarium\", di due militi e gestito da \"Odorisius filius Berardi de Quadris\", personaggi di origine franca e discendenti dei conti di Valva. Nel XIV secolo fu ricordato per le decime del 1308 e del 1326 per i clerici dei castri Palumbini e per i clerici de Palomarii. Nel XV secolo fu feudo della signoria De Letto ed, in seguito, dei baroni D'Ugno mentre, nel XVII secolo di Giovanni Battista Borghese e nel XVIII secolo dei Castiglione di Penne."}
{"id": "27131", "revid": "123123883", "url": "https://it.wikipedia.org/wiki?curid=27131", "title": "Pennadomo", "text": "Pennadomo (\"La P\u00e8nne\" in abruzzese) \u00e8 un comune italiano di abitanti della provincia di Chieti in Abruzzo. Fa anche parte della Comunit\u00e0 montana Aventino-Medio Sangro.\nOrigini del nome.\nIl nome del paese deriva da \"Penna in Domo\" (\"penna\" da \"pinna\" significante masso affiorante dal terreno e da \"domus\" non nel significato di casa ma nel significato di territorio cio\u00e8 i feudi del X secolo tra cui Torricella Peligna, Palena, Lama dei Peligni, Taranta Peligna e Pizzoferrato, con Juvanum capitale della regione romana).\nStoria.\nPreistoria.\nMolti reperti trovati nel territorio comunale attestano stanziamenti unami sin dall'Eneolitico.\nMedioevo.\nNel XII secolo il castello di Pennadomo risulta distante 12 miglia da Roccamontepiano. Nel 1114 viene citata come \"Domo in pinna\" quando il vescovo di Chieti Roberto cede a un certo Alessandro dell'eremo di San Salvatore a Maiella le decime sia dei morti sia dei vivi di Gissi, Pennadomo e Altino: nel 1320 il valore del paese risulta essere di tre once, 13 tari e 15 grani. Nel XIV secolo il paese viene citato per le decime dovute da alcuni clerici negli anni 1308, 1324 e 326.\nIl Rinascimento e l'Evo Moderno.\nNella prima met\u00e0 del XV secolo Pennadomo fu feudo di Raimondo d'Annecchino e nel XVII secolo fu dei Malvini-Malvezzi, duchi di Santa Candida originari di Bologna e parenti dei Medici di Firenze.\nMonumenti e luoghi d'interesse.\nFonte vecchia.\n\u00c8 una fonte con abbeveratoio per usi domestici con tre cannelle sita in via Roma. \u00c8 stata ricostruita nel XX secolo con riutilizzo dei materiali precedenti. \u00c8 a due vasche esagonali concentriche. La vasca superiore ha un maggiore sviluppo in altezza della inferiore dove viene raccolta l'acqua proveniente dalla vasca superiore. La struttura \u00e8 in blocchi di pietra appositamente modellati. La parte retrostante \u00e8 dipinta.\nChiesa di San Lorenzo.\n\u00c8 una chiesa recente. La struttura portante dell'edificio \u00e8 in cemento armato. La facciata principale \u00e8 preceduta da una scalinata. Una cornice marcapiano divide due registri.\nChiesa di San Nicola di Bari.\n\u00c8 sita in via di San Nicola. \u00c8 stata costruita mel XVI secolo ma rimaneggiata in seguito. Davanti alla facciata c'\u00e8 una scalinata d'accesso. Il prospetto laterale \u00e8 suddiviso mediante tre campate. L'abside \u00e8 sovrastata da una copertura a calotra. La navata principale \u00e8 suddivisa anch'essa in tre campate, le prime due con volta a botte con lunette mentre la terza a cupola. Alla sinistra di questa lunetta vi sono tre cappelle, di cui l'ultima con volta a botte. La navata minore \u00e8 separata da quella principale da tre arcate, di cui una pi\u00f9 bassa rispetto alle altre. Al lato di questa navata vi sono due cappelle, una per campata. In questa chiesa sono presenti tre nicchie con statue.\nChiesa di Sant'Antonio Abate.\n\u00c8 sita in via Roma. Venne costruita sul luogo di una preesistente cappella seicentesca verso il 2\u00ba decennio del Settecento. La facciata anteriore ha coronamento ad arco ed \u00e8 rivestita in cemento. Il portale \u00e8 sormontato da un timpano. L'interno \u00e8 composto di una singola navata con copertura a botte. Un ambone \u00e8 posto all'ingresso. Le pareti sono bianche e beige mentre i capitelli sono decorati con stucco dorato.\nPalazzo De Ritiis.\n\u00c8 sito in via Peligna. L'edificio \u00e8 pianta a \"L\" ed \u00e8 a due piani. Non si conosce l'epoca della costruzione mancando documenti che ne attestano l'anno di costruzione. La facciata principale \u00e8 in pietra smussata. Il portale \u00e8 affiancato da due piedritti in pietra con capitelli che sorreggono un arco a tutto sesto. Su di un lato poggia una loggia ad archi.\nPalazzo Troilo-Valignani.\n\u00c8 sito in via Orientale. L'edificio \u00e8 a pianta rettangolare. Attualmente \u00e8 adibito ad abitazione. Verosimilmente \u00e8 del XIV secolo come appare studiando il torrione circolare ma mancano documenti che datano precisamente il palazzo, tuttavia un restauro ha interessato gran parte delle mura esterne, l'unico lato non restaurato \u00e8 quasi totalmente privo dell'intonaco che lo ricopriva e il relativo cornicione \u00e8 lesionato. Due tiranti sono posti al balcone dell'ultimo piano, mentre alcune arcate sono rafforzate da mattoni, mentre le ringhiere di ferro del terzo piano sono state sostituite da ringhiere in alluminio. Sul lato di via Orientale il palazzo si sviluppa in due piani, mentre nel retro su quattro. Anteriormente, la facciata \u00e8 ornata in pietra smussata tenuta insieme con abbondante malta. Il portale di sinistra sormontato da arco a tutto sesto con chiave di volta scolpita, ai lati vi sono due piedritti con capitelli. Le finestre del piano superiore sono di dimensione diversa. Le due facciate laterali sono percorse da altrettante rampe di scale. La facciata posteriore \u00e8 suddivisa da due lesene, mentre delle finestre sono sbarrate da grate di ferro.\nVista sul lago di Bomba.\nChiamato su cartelli stradali locali Lago di Pennadomo.\nForra della Gran Giara.\nSi tratta di una grande apertura nella roccia causata dall'erosione dal torrente di San Leo, affluente del Sangro.."}
{"id": "27133", "revid": "1748167", "url": "https://it.wikipedia.org/wiki?curid=27133", "title": "Perano", "text": "Perano \u00e8 un comune italiano di abitanti della provincia di Chieti in Abruzzo.\nGeografia fisica.\nPerano sorge su un'ondulazione collinosa alla destra del fiume Sangro. Il suo territorio si estende per 6,28\u00a0km\u00b2 su un'area intensamente coltivata.\nHa una superficie di 6,2 chilometri quadrati per una densit\u00e0 abitativa di 267,10 abitanti per chilometro quadrato.\nFa parte della provincia di Chieti e dista 65\u00a0km dal capoluogo.\nIl territorio del comune risulta compreso tra i 88 e i 351 metri sul livello del mare.\nL'escursione altimetrica complessiva risulta essere pari a 263 metri.\nStoria.\nLe prime notizie storicamente certe risalgono al IX secolo quando Perano entr\u00f2 a far parte dei possedimenti dell'abbazia di San Clemente a Casauria. Il borgo rimase per lungo tempo sotto la giurisdizione di varie abbazie come quella di Santa Maria di Tremiti nell'XI secolo o quella di San Giovanni in Venere nel XII secolo. Nel XVI secolo fu della congregazione di Filippo Neri di Roma. Nel XVIII secolo torn\u00f2 nei possedimenti del Regio Demanio.\nToponimo.\nL'origine del nome \"Perano\" \u00e8 tutt'oggi dibattuta. Secondo Alessio Pellegrini e altri si rifanno ad un ipotetico \"Perius\", proprietario del tenimento e a una terminazione aggettivale \"-ano\". Secondo il Pellecciotta il nome Perano \u00e8 una voce composta dal suffisso \"per\u00ec\" che in greco significa \"oltre\", \"al di l\u00e0 di\" ed un suffisso \"-ano\", residuo del termine latino amnis (fiume), perci\u00f2 \"oltre il fiume\".\nLa tradizione popolare, ma senza alcun fondamento storico e letterario, fa derivare il nome dalle pere, i cui alberi avrebbero coperto l'intera collina del paese.\nMonumenti e luoghi d'interesse.\nChiesa parrocchiale di san Tommaso Apostolo.\nDati certi mancano sulla sua costruzione, ma un'iscrizione su una trave della copertura attesta che la chiesa \u00e8 stata gi\u00e0 terminata nella seconda met\u00e0 del Settecento . La facciata del lato del campanile \u00e8 del XIX secolo. La facciata \u00e8 decorata con delle volute ed intonacata. La facciata \u00e8 separata in due parti da una cornice marcapiano. Per accedere al portale bisogna salire per una rampa di scale. Sopra il portale vi \u00e8 una bifora con architrave.\nIl campanile \u00e8 a quattro piani. L'interno \u00e8 a croce latina. La volta a botte \u00e8 a cassettoni. Sulla calotta sferica che \u00e8 all'incrocio delle due navate vi sono degli affreschi di quattro evangelisti. \nChiesa di San Giuseppe Artigiano.\nCostruita nel 1959 per volont\u00e0 del parroco don Vito del Curto, \u00e8 stata restaurata internamente nel 2007; l'esterno \u00e8 in pietra a blocchi irregolare senza il concio, mattoni e con un portico esterno in cemento armato dall'aspetto romanicheggiante ad archi a tutto sesto, tetto a capanna a falde; piccolo campanile laterale a vela, l'interno retrangolare presenta un'aula unica e nicchie con le statue di san Giuseppe e della Madonna Ausiliatrice. Nel presbiterio compare un rosone in vetro lavorato con l'immagine della colomba dello Spirito Santo.\nChiesa di Sant'Antonio di Padova.\nCostruita nel 1852, un tempo presentava il pavimento ribassato rispetto al piano stradale ed \u00e8 costruita in pietra semplice. Fu la cappella del primo cimitero, edificato dopo l'editto di Saint Cloud di Napoleone. Fu ampliata nel 1970 dal parroco don Vito Del Curto, sfruttando le mura perimetrali del vecchio cimitero. Conserva le immagini di sant'Antonio di Padova e dell'Immacolata Concezione.\nChiesa evangelica.\nLa presenza di comunit\u00e0 protestanti inizi\u00f2 sul finire dell'Ottocento, favorita da coloro che, emigrati, erano poi tornati nei loro paesi d'origine, diffondendo la loro nuova fede. Tra le prime comunit\u00e0 ci fu quella di Perano, fondata dai Metodisti Episcopali nel 1899, che rimase fino alla met\u00e0 degli anni cinquanta del secolo scorso. La chiesa fu costruita nella prima met\u00e0 del XX secolo. Oggi appartenente a privati.\nArchitettura civile.\nNon si hanno documenti certi che parlano della sua costruzione, tuttavia alcuni documenti narrano l'esistenza di questo palazzo a partire dai primi anni del Settecento. originariamente veniva chiamato \"casale\" o \"casone\" in seguito venne definito palazzo. Fonti non del tutto certe lo vogliono edificato per porre un rifugio alle persone di Perano colpite dalla malaria. Due stanze erano adibite ad abitazione dei Padri Filippini provenienti dalla vicina Abbazia di San Giovanni in Venere quando essi dovevano fare una visita al paese per riscuotere le tasse. . Anticamente al piano superiore si accedeva al piano superiore tramite due scalinate esterne ora distrutte. Il perimetro del palazzo \u00e8 rettangolare. Il portale ha un rilievo in bugnato. Due finestre ai suoi lati sono a sesto ribassato. Al secondo piano vi \u00e8 un loggiato a sei arcate a sesto poco ribassato suddivise da paraste. Il portale, il loggiato, le paraste, le piattabande e le cornici sono realizzate in laterizio.\nSociet\u00e0.\nEvoluzione demografica.\nIl comune di Perano ha fatto registrare nel censimento del 1991 una popolazione pari a 1.679 abitanti. Nel censimento del 2001 ha fatto registrare una popolazione pari a 1.656 abitanti, mostrando quindi nel decennio 1991 - 2001 una variazione percentuale di abitanti pari al -1,37%."}
{"id": "27134", "revid": "964", "url": "https://it.wikipedia.org/wiki?curid=27134", "title": "Pietraferrazzana", "text": "Pietraferrazzana \u00e8 un comune italiano di abitanti della provincia di Chieti in Abruzzo, facente parte dell'unione dei comuni montani del Sangro. Nel 1923 perse temporaneamente la sede comunale divenendo frazione di Colledimezzo. Torn\u00f2 autonomo nel 1963.\nIl paese \u00e8 sito a ridosso della roccia da cui prende il nome.\nStoria.\nIl primo documento che cita Pietraferrazzana fa parte dal \"Catalogus Baronum\" (1150-1168) che cita i feudatari ed i loro vassalli durante il regno normanno di Guglielmo il Malo, documento che impone loro di fornire milizie per la difesa del suo regno in difesa di qualsiasi minaccia, piccola o grande che essa sia.\nPoi, controllando i feudi della Contea di Simone di Sangro, si scopre che il signore assoggettato, un certo Filippo il Guasto pare, a Simone di Sangro era in possesso di \"Rosellum\" (l'attuale Rosello) e \"Petram Garanzanam\" (l'attuale Pietraferrazzana), ambedue facenti parte della zona detta \"in Terra Burrellensis\" (il feudo controllato dai Di Sangro di Borrello). Tutti e due i paesi dovevano consegnare un \"miles\" cadauno, cio\u00e8 un militare a cavallo seguito da dei \"servientes\" a piedi. In questo periodo, secondo l'Antinori, a Pietraferrazzana vi sono 24 famiglie che corrispondeva a 140-170 abitanti.\nNel Secolo XV \"Petraguaranzana\"\napparteneva ai Riccio, nel Cinquecento fu dominio di un'altra famiglia napoletana, i Caracciolo: da essi il borgo pass\u00f2 ai de Tino, ai Niccol\u00f2, sino a pervenire nel Settecento al casato Ariani.\nSimboli.\nLo stemma del Comune di Pietraferrazzana \u00e8 stato concesso con decreto del presidente della Repubblica del 5 aprile 2006."}
{"id": "27136", "revid": "367445", "url": "https://it.wikipedia.org/wiki?curid=27136", "title": "Pila (informatica)", "text": "La pila (dall'inglese \"stack\"), in informatica, \u00e8 un tipo di dato astratto che viene usato in diversi contesti per riferirsi a strutture dati, le cui modalit\u00e0 d'accesso ai dati in essa contenuti seguono una modalit\u00e0 LIFO, ovvero tale per cui i dati vengono letti in ordine inverso rispetto a quello in cui sono stati inseriti scritti.\nCaratteristiche.\nIl nome di questa struttura dati \u00e8 infatti la stessa parola inglese usata, per esempio, per indicare una \"pila di piatti\" o una \"pila di giornali\", e sottende per l'appunto l'idea che quando si pone un piatto nella pila lo si metta in cima, e che quando si preleva un piatto si prelevi, analogamente, quello in cima (da cui la dinamica LIFO), anche se \u00e8 possibile inserire o prelevare elementi dalla coda; pi\u00f9 in generale, la pila \u00e8 un particolare tipo di lista in cui le operazioni di inserimento ed estrazione si compiono dallo stesso estremo.\nUtilizzo.\nIl termine \u00e8 usato in informatica in modo pi\u00f9 specifico in diversi contesti:"}
{"id": "27137", "revid": "73843", "url": "https://it.wikipedia.org/wiki?curid=27137", "title": "Dinamica molecolare", "text": "Si identifica in generale con il termine dinamica molecolare quell'insieme di tecniche computazionali di simulazione che, mediante l'integrazione delle equazioni del moto, permette di studiare la dinamica di evoluzione di un sistema fisico e chimico a livello atomico e molecolare. \nSchema generale di un codice MD.\nLo schema generale di un codice di dinamica molecolare \u00e8 riportato nella figura sottostante:\nTipologie di dinamica molecolare.\nIl modo di descrivere le interazioni (ovvero la scelta del potenziale interatomico) e il modo di descrivere le traiettorie delle particelle (classico o quantistico) caratterizza fortemente il tipo di dinamica molecolare. Essa potr\u00e0 suddividersi in: \nUna dinamica molecolare classica \u00e8 adatta a trattare sistemi semplici e ben noti, almeno a livello del comportamento chimico delle singole specie in gioco. Data la sua forte parametrizzazione permette, a fronte della semplificazione del modello, di studiare un elevato numero di atomi (dell'ordine delle centinaia di miglia di atomi, con picchi oltre il miliardo) con finestre temporali fino al microsecondo. Queste caratteristiche permettono alla tecnica di studiare tipicamente propriet\u00e0 meccaniche (es. fratture) di sistemi estesi su scala nanometrica e, in casi limite, micrometrica.\nUna dinamica molecolare \"ab initio\", al contrario, ha il vantaggio di descrivere dettagliatamente le propriet\u00e0 elettroniche, chimiche e fisiche del sistema senza porre alcuna forte ipotesi iniziale sul comportamento chimico delle singole specie in gioco; per questo motivo si adatta molto bene allo studio di reazioni di catalisi o all'identificazione di modelli per sistemi fortemente metastabili e chimicamente reattivi. Un cos\u00ec elevato grado di complessit\u00e0 nella descrizione a livello atomico del comportamento chimico delle specie implica un elevatissimo costo computazionale con conseguente riduzione delle dimensioni dei sistemi simulabili (dai 15000 ai 40 a seconda dell'approssimazione) e delle rispettive finestre temporali di osservazione (inferiori al ns). \nDinamica Molecolare Classica.\nIl termine dinamica molecolare classica indica una estensione al caso dinamico della meccanica molecolare classica: le molecole vengono caratterizzate computazionalmente in funzione di parametri che esprimono le loro caratteristiche fisiche per mezzo delle leggi che appartengono al mondo della fisica classica. L'estensione al caso dinamico della meccanica molecolare avviene semplicemente per mezzo della equazione di Newton del moto:\ne la sua accelerazione viene definita come\ne da questa ottenere la velocit\u00e0 per integrazione, \nriuscendo cos\u00ec a descrivere l'oggetto cinematicamente e dinamicamente.\ne da questa, come precedentemente mostrato, si possono ricavare accelerazione e velocit\u00e0, ricavandone le informazioni dinamiche (dando il nome della tecnica) sul sistema.\nQuanto mostrato fino a qui \u00e8 solo un esempio relativo ad un punto in uno spazio monodimensionale: ovviamente la dinamica molecolare studia oggetti nello spazio non puntiformi, per cui la complessit\u00e0 della trattazione appare subito evidente nell'implementare algoritmi efficienti e veloci per valutare correttamente le forze e i contributi di ogni singolo atomo alla generazione di forze.\nInoltre, per ottenere una progressione del sistema nel tempo, sono stati sviluppati opportuni algoritmi con lo scopo di raggiungere un tempo successivo a quello del calcolo partendo da quest'ultimo, procedimento che viene iterativamente ripetuto fino a raggiungere il tempo desiderato (tipicamente dell'ordine dei 1-10 nanosecondi su un singolo processore e diverse centinaia di nanosecondi per i supercomputer/cluster di processori).\nIl vantaggio di una siffatta tecnica \u00e8 la sua estrema agilit\u00e0 matematica e l'esiguo costo computazionale se confrontata con i metodi quantomeccanici, che richiedono un apparato matematico pi\u00f9 rigoroso: per converso, mancando del rigore dei metodi quantomeccanici, i calcoli effettuati in tal modo contengono una forte approssimazione di alcune propriet\u00e0.\nGrazie ai suoi vantaggi, la dinamica molecolare classica nell'ultimo ventennio ha trovato grandi applicazioni nello studio delle proteine, dei lipidi e dei polimeri, ovvero sistemi grandi il cui costo computazionale per un eventuale studio quantomeccanico sarebbe stato addirittura incalcolabile.\nLa dinamica molecolare \u00e8 uno strumento che si \u00e8 rivelato di grande utilit\u00e0 nella scienza dei materiali e assume attualmente un ruolo sempre pi\u00f9 importante in svariate discipline specialistiche. Esse vanno dalla chimica teorica alla fisica delle superfici, allo studio delle biomolecole alla stessa informatica teorica offrendo la possibilit\u00e0, con le attuali potenze di calcolo raggiungibili, di simulare esperimenti con un elevato livello di complessit\u00e0 e realismo.\nNel campo della scienza dei materiali essa permette di simulare caratteristiche strutturali ed energetiche di sistemi complessi, quali ad esempio, solidi amorfi, leghe, liquidi, difetti in semiconduttori, superfici e dinamiche di crescita di film sottili per fare solo alcuni esempi. \nLe prime simulazioni di dinamica molecolare risalgono agli anni 50 e 60 ad opera di Alder, Rahman, Wainwright, Gibson e Verlet; per quanto riguarda sistemi molto grandi come proteine e polimeri, invece, si dovette attendere la seconda met\u00e0 degli anni ottanta, soprattutto per l'avvento di macchine calcolatrici considerevolmente efficienti e performanti proprio in quegli anni. Ricordiamo tra tutti il lavoro pionieristico di Aneesur Rahman all'Argonne National Laboratoriy, che nel 1964 verific\u00f2 con successo e straordinaria precisione le propriet\u00e0 dell'argon liquido.\nDinamica Molecolare Quantistica.\nLa Dinamica Molecolare Quantistica si distingue dalla Dinamica Molecolare Classica per il modo di descrivere le traiettorie delle particelle associando ad ognuna di esse una funzione d'onda soluzione dell'equazione di Schr\u00f6dinger a molti corpi. Tale metodo di calcolo risulta essere parecchio oneroso dal punto di vista computazionale: \u00e8 infatti possibile risolvere correttamente l'equazione di Schroedinger analiticamente ed in modo esatto solo per tre corpi, per cui di fatto qualsiasi calcolo basato su tale descrizione fisica necessita un elevato livello di elaborazione numerica per la ricerca di soluzioni approssimate in modo corretto a dispetto della loro non analiticit\u00e0.\nDinamica Molecolare Quantistica \"ab initio\".\nL'idea base di una simulazione di dinamica molecolare secondo i principi della meccanica quantistica applicata \"ab initio\" \u00e8 quella di derivare le forze interatomiche direttamente dalla struttura elettronica del sistema simulato in modo autoconsistente conoscendo esclusivamente le specie atomiche in gioco. Addentrarsi qui nei dettagli di una trattazione teorica di modello \"ab initio\", data la sua complessit\u00e0 e il livello altamente specialistico, va oltre gli scopi di questo paragrafo: \u00e8 per\u00f2 necessario tuttavia chiarire che al momento lo \"schema\" maggiormente diffuso per la trattazione computazionale di tale dinamica \u00e8 il metodo \"Car-Parrinello\", cos\u00ec denominato dal nome dei due fisici (Roberto Car e Michele Parrinello) che, a met\u00e0 degli anni ottanta del secolo scorso, lo idearono. Essi si basarono sull'utilizzo di onde piane per la trattazione degli elettroni di valenza degli atomi presi in considerazione, mentre per la trattazione degli elettroni di core fu scelto l'utilizzo di pseudopotenziali.\nI diritti sul codice sorgente del software necessario per effettuare studi basati su questo schema di dinamica molecolare quantistica \"ab initio\" (detto, per l'appunto, Car-Parrinello Molecular Dynamics, CPMD) \u00e8 al momento posseduto congiuntamente dall'IBM e dalla Max Planck Geselleschaft di Stoccarda: \u00e8 tuttavia distribuito previa autorizzazione al sito www.cpmd.org.\nDinamica Molecolare Quantistica Semiempirica.\nUna dinamica molecolare quantistica semi-empirica (es. tight binding semi-empirico) si differenzia, rispetto ad una \"ab initio\", per la parametrizzazione di una parte del potenziale inter-atomico per mezzo del fitting di alcune grandezze caratteristiche a partire da dati esterni (simulazioni \"ab initio\" e dati sperimentali).\nQuesta parametrizzazione fa perdere di generalit\u00e0 il modello, ma permette al tempo stesso di ridurre notevolmente il carico computazionale, dando accesso allo studio di sistemi dell'ordine del migliaio di atomi ed oltre (es. TBMD O(n3) attorno ai 600 atomi, O(n) arriva oltre 20000 atomi), del tutto impensabili per tecniche \"ab initio\". \nAnche qui, tralasciamo i dettagli di una trattazione teorica del modello semi-empirico."}
{"id": "27138", "revid": "547034", "url": "https://it.wikipedia.org/wiki?curid=27138", "title": "Meccanica molecolare", "text": "La meccanica molecolare \u00e8 la descrizione dei sistemi molecolari tramite l'uso della meccanica classica. La meccanica molecolare sfrutta una serie di caratteristiche delle molecole che possono essere descritte mediante le leggi della fisica classica, nonostante siano sistemi quantomeccanici.\nIl vantaggio di questa tecnica consiste nell'evitare un formalismo complesso e dispendioso come quello della meccanica quantistica e permette cos\u00ec di trattare con facilit\u00e0 e senza costi computazionali eccessivi molecole grandi come polimeri e proteine, o molecole per cui una trattazione quantomeccanica \u00e8 troppo complessa.\nLa meccanica molecolare si basa sul calcolo dell'energia delle molecole e dei solidi mediante funzioni empiriche contenenti parametri. L'insieme di queste funzioni e parametri prende il nome di Force field o \"campo di forze\", ossia un potenziale che descrive l'energia di un sistema chimico in funzione delle coordinate spaziali di tutti i suoi atomi. Il campo di forze include anche i campi elettrici e le interazioni intermolecolari che la molecola genera attorno a s\u00e9: in questo modo \u00e8 possibile valutare le propriet\u00e0 di interazione della molecola in esame rispetto ad un particolare ambiente, in una certa conformazione, o rispetto ad un'altra molecola. La limitazione principale della meccanica molecolare \u00e8 la sua dipendenza dalla disponibilit\u00e0 di parametri empirici per i legami/atomi che si intendono studiare, a differenza dei metodi computazionali cosiddetti \"ab initio\" che fanno uso solo di costanti fondamentali della natura come parametri. \nL'immediata estensione della meccanica molecolare \u00e8 la dinamica molecolare, ovvero l'utilizzo del \"Force field\" al fine di valutare il comportamento dinamico di una molecola.\nFormulazione dell'energia.\nApplicando il campo di forze \u00e8 possibile calcolare l'energia potenziale di una data molecola che possiede una certa conformazione considerando la somma di singoli contributi energetici dati dal legame chimico covalente e da interazioni non di legame. Quindi l'energia \"E\" risulta data dalla somma\ndove i singoli contributi energetici sono dati rispettivamente dalle somme\ne\nIl procedimento adottato per eseguire i calcoli dipende dal tipo di programma utilizzato per effettuare la simulazione. I termini formula_4 e formula_5, ovvero le energie di stretching e bending del legame chimico, sono generalmente ricavati utilizzando l'espansione in serie di Taylor del potenziale armonico sulla base di lunghezze di legame di equilibrio ricavate da calcoli basati su dati sperimentali o su metodi ab initio. L'uso del potenziale di Morse, che descrive in modo corretto lo stiramento all'infinito del legame, permette la riproduzione accurata degli spettri vibrazionali ma di contro ha elevati costi computazionali. Il termine formula_6, ovvero l'energia di torsione attorno ad un legame per formare un nuovo angolo diedro, possiede tipicamente minimi multipli e quindi non pu\u00f2 essere determinato utilizzando il modello dell'oscillatore armonico. Questo termine viene normalmente calcolato utilizzando l'espansione in serie di Fourier della funzione periodica formula_7, dove formula_8 \u00e8 l'angolo diedro formato e \"n\" la periodicit\u00e0 (n=1 360\u00b0, n=2 180\u00b0, e cos\u00ec via).\nI termini energetici non di legame richiedono un maggiore costo computazionale per il loro calcolo, coinvolgendo contemporaneamente pi\u00f9 atomi rispetto al legame chimico. Il termine legato all'energia elettrostatica, formula_9, viene calcolato utilizzando il potenziale di Coulomb. formula_10, ovvero il termine legato alle Forze di Van der Waals, viene invece calcolato utilizzando comunemente il potenziale di Lennard-Jones; vengono utilizzati anche il potenziale di Buckingham-Hill, pi\u00f9 accurato di quello di Lennard-Jones, e il potenziale di Morse (particolarmente adatto per piccoli sistemi).\nLa limitazione principale di questo metodo di calcolo dell'energia consiste nel fatto che essa dipende da una enunciazione a priori della topologia e della natura dei legami chimici presenti nel sistema chimico in esame. Per questo motivo non pu\u00f2 essere in genere utilizzata per lo studio della reattivit\u00e0, che comporta la variazione dei legami. Tuttavia sono stati sviluppati forcefield e algoritmi di calcolo per superare questa limitazione mediante regole empiriche di interazione e ricalcolo della topologia molecolare. Un esempio \u00e8 ReaxFF"}
{"id": "27139", "revid": "174925", "url": "https://it.wikipedia.org/wiki?curid=27139", "title": "Pietra serena", "text": "La pietra serena \u00e8 una pietra arenaria di colore grigio particolarmente utilizzata nell'architettura e in parte anche nella scultura. \u00c8 tipica dell'architettura storica toscana, ed in particolare di Firenze, dove non viene solitamente usata per il taglio dei blocchi da muratura, ma per elementi isolati o decorativi come colonne, cornici e costoloni.\nCaratteristiche.\nLa Pietra Serena ha una granulometria variabile, che a seconda delle cave passa da medio-fine a grossa. La tessitura della pietra \u00e8 gradevolmente omogenea, con puntini lucenti dovuti alla presenza di scagliette di mica. Presenta talvolta laminazioni e gradazioni (cio\u00e8 variazioni della granulometria nello stesso blocco). Talvolta vene di calcite spatica possono dare origini a punti di debolezza. Il carico di rottura perpendicolare non \u00e8 particolarmente resistente: circa 700\u00a0kg/cm2.\nIl punto debole della Pietra Serena \u00e8 la riduzione di resistenza se posta a contatto con gli agenti atmosferici ed in particolare l'acqua e i cambiamenti di temperatura: nei casi peggiori si pu\u00f2 rendere necessaria la sostituzione dopo poche decine di anni, ma non mancano le eccezioni (come agli Uffizi). Il degrado si manifesta con formazione e cadute di croste parallele alla superficie a vista (esfoliazione), polverizzazione, stacchi, fessurazioni, ecc.\nTalvolta la decomposizione dei cloriti porta la pietra ad assumere una colorazione avana, e a una rapida decomposizione per disfacimento.\nViene lavorata in diversi modi: scalpellato, levigato, fiammato, bocciardato, rigato, sabbiato.\nZone di estrazione.\nLe due variet\u00e0 principali sono l'arenaria di Monte Modino, a grana medio-fine, che presenta cave a Fiesole, Vincigliata, Settignano, Valle del Mugnone e un po' tutte le localit\u00e0 a nord di Firenze, e l'arenaria Macigno, a grana medio-grossa, frequente nelle zone a sud-ovest di Firenze (Gonfolina nel comune di Carmignano, Lastra a Signa, Montebuoni, Tavarnuzze presso Impruneta, ecc.). \nLa variet\u00e0 pi\u00f9 pregiata veniva chiamata \"del Fossato\" e proveniva da una ristretta area nella valle della Mensola, alle pendici del colle di Settignano. Si trattava di una cava \"bandita\", riservata cio\u00e8 alla committenza pubblica. Con questa pietra venne realizzato per esempio lo scalone della biblioteca Laurenziana.\nIn effetti gli architetti e gli artisti rinascimentali erano molto attenti alla provenienza della pietra perch\u00e9 diverse erano le prestazioni e la durabilit\u00e0 del materiale a seconda della cava, probabilmente a causa della diversa percentuale di cemento calcitico.\nFuori dall'area fiorentina si trova al Monte Orsaro presso l'Abetone, sul Monte Albano e nel Chianti fino al Monte Cetona.\nAttualmente la quasi totalit\u00e0 della produzione proviene da Firenzuola, dove si cavano circa 50.000 m\u00b3 annui ed esiste anche un \"Museo della Pietra Serena\". Tuttavia deve essere precisato che la Pietra di Firenzuola, effettivamente commercializzata col nome Pietra Serena, non ha niente a che vedere con l'arenaria proveniente dalla Formazione del Macigno o dalla Formazione delle Arenarie del Monte Modino storicamente usate nei monumenti fiorentini. Questa proviene infatti dalla Formazione Marnoso Arenacea presente appunto a Firenzuola e in tutto l'Appennino emiliano e umbro depositatasi in un altro bacino sedimentario milioni di anni dopo le arenarie succitate (arenaria di Monte Modino, arenaria Macigno) che provengono tutte dalla formazione del Macigno. Questa confusione nasce dal fatto che la Pietra di Firenzuola ha un aspetto esteriore molto simile alla Pietra Serena di Firenze quasi indistinguibile ad un occhio non esperto, ma diversa da un punto di vista geologico e petrografico.\nUn'altra zona storicamente molto attiva nell'estrazione della Pietra Serena \u00e8 quella di Vellano nel comune di Pescia (PT). Alla met\u00e0 del XX sec. erano attive pi\u00f9 di dieci cave che producevano materiale lavorato per opere pubbliche e private oltre che per i restauri di edifici storici. \nUna variet\u00e0 di Pietra Serena di ottima qualit\u00e0, affine all'arenaria Macigno, proviene dalle colline di Tuoro sul Trasimeno, dove sono presenti due cave attive per l'estrazione della stessa.\nStoria e uso.\nGiorgio Vasari la cita nel 1568, Filippo Baldinucci nel 1681 e Giovanni Targioni Tozzetti nel 1773, mentre Agostino del Riccio la chiamava \"pietra delle colline di Fiesole\" e Dante Alighieri, sempre a proposito di Fiesole, la nomina forse \"macigno\" (Inf. XV, 63).\nGli etruschi vi costruirono le mura di Fiesole e le tombe di Comeana, mentre i romani la usarono a Firenze per il tempio di Marte. Il trionfo della pietra serena si ebbe per\u00f2 con Filippo Brunelleschi, che la us\u00f2 nei suoi capolavori a Firenze come la chiesa di San Lorenzo o la basilica di Santo Spirito (per citare solo due casi), valorizzando il contrasto tra l'uniforme grigio della pietra posta sugli elementi portanti e gli intonaci bianchi a coprire la muratura. Da allora l'uso della dicromia grigio/bianco nell'architettura rinascimentale divenne canonico; venne per esempio ancora usata da Michelangelo per la biblioteca Medicea Laurenziana. \nBrunelleschi introdusse l'uso della pietra serena anche nelle murature interne della cupola, nei nodi a cui riconosceva una maggior rilevanza strutturale, richiedendo per tale uso la pietra estratta nella cava di Trassinaia, oggi abbandonata. Fu il primo ad utilizzarla anche in facciata, nell'ospedale degli Innocenti, e dopo di lui il materiale, nonostante i problemi di durabilit\u00e0, fu utilizzata all'esterno; esempi sono il loggiato degli Uffizi, i loggiati di piazza Santissima Annunziata o la facciata della chiesa di San Giovannino degli Scolopi.\nNell'Ottocento fu riutilizzata in modo massiccio da Giuseppe Poggi, soprattutto per i bugnati nelle facciate dei palazzi.\nSe la pietra \u00e8 a grana fine \u00e8 possibile scolpirla con molti dettagli: per questo fu usata sia nelle decorazioni architettoniche, sia in sculture autonome, come fece Donatello con il \"Marzocco\" o l\"Annunciazione Cavalcanti\" di Santa Croce a Firenze.\nLa variet\u00e0 detta commercialmente \"macigno\" viene usata anche nella pavimentazione, per la sua maggior resistenza. Firenze, Siena e Arezzo e molti centri storici toscani sono pavimentate in gran parte con lastre di tale pietra. Questo utilizzo sembra molto antico se un tratto del \"Cardo maximus\" della Firenze romana, venuto alla luce in via Vacchereccia, era pavimentato in lastre di arenaria posizionate ad \"opus incertum\"."}
{"id": "27140", "revid": "2166030", "url": "https://it.wikipedia.org/wiki?curid=27140", "title": "Martin Lutero", "text": "Inizialmente presbitero agostiniano e docente universitario, dalla personalit\u00e0 vigorosa e decisa, diede vita a una nuova teologia in cui sostenne la non necessariet\u00e0 dell'intercessione della Chiesa ai fini della salvezza dell'anima, considerata \u00abun libero dono di Dio\u00bb (giustificazione) accordata all'uomo per sola fede senza l'ausilio delle opere della legge in una particolare interpretazione del pensiero di Paolo e di Agostino.\nQuesta, e altre posizioni pesantemente critiche contro la chiesa di Roma, come per esempio la condanna della nota vendita delle indulgenze praticata dai papi Giulio II e Leone X, lo indussero a formulare nel 1517 le \"95 tesi\", considerate dagli storici l'inizio \"de facto\" dello scisma dal cattolicesimo (ufficializzato nel 1521 nel corso della Dieta di Worms) e, contestualmente, della riforma protestante.\nInvitato a ritrattare le sue tesi e le sue posizioni critiche contro Roma, Lutero rifiut\u00f2 e nel 1521 fu scomunicato per eresia da Leone X con la bolla \"Decet Romanum Pontificem\". La confessione cristiana basata sulla sua dottrina teologica \u00e8 chiamata \"luteranesimo\" o protestantesimo luterano.\nBiografia.\nInfanzia e formazione.\nMartin Lutero nacque a Eisleben (nell'odierno \"Land\" di Sassonia-Anhalt) nella notte del 10 novembre 1483, \u00abundici ore dopo il tramonto\u00bb, cio\u00e8 verso le cinque del mattino.\nI suoi ascendenti erano contadini: \u00abSono figlio di contadini\u00bb, ricorda il riformatore in uno dei suoi \"Discorsi a tavola\", aggiungendo che \u00abci sono stati per\u00f2 contadini che sono diventati re e imperatori\u00bb. Lutero era figlio di Hans Luther (1459-1530) e Margarethe Ziegler (figlia di Johannes Lindemann e Margaretha Lindemann) (1459-1531). Hans, non avendo ereditato terra, era andato a lavorare in miniera, costruendosi una discreta fortuna, senza che questo ne facesse un uomo ricco; la moglie, infatti, doveva portare la legna dal bosco vicino.\nL'ambiente in cui crebbe Lutero era cattolico e severo, ma anche rozzo e volgare. Nella fede dei genitori vi era infatti una componente di superstizione popolare, attinta soprattutto dal paganesimo germanico.\nUn anno dopo la nascita di Martin, la famiglia si trasfer\u00ec a Mansfeld, dove il bambino cominci\u00f2 a frequentare la scuola, esercitandosi nel canto sacro.\nNel 1497 Lutero frequent\u00f2 la scuola di latino a Magdeburgo, presso i Fratelli della vita comune, un'associazione religiosa d'origine medievale. Per volont\u00e0 del padre si iscrisse poi all'Universit\u00e0 di Erfurt (1501), dove consegu\u00ec il titolo di Baccalaureus artium.\nNell'ordine agostiniano.\nFu nella biblioteca di questo istituto che lesse per la prima volta la Bibbia: \u00abMi piacque moltissimo\u00bb -disse- \u00abe volevo ritenermi abbastanza fortunato da possedere un giorno quel libro\u00bb. Un evento del luglio 1505 indirizz\u00f2 il suo futuro: mentre era in viaggio fu sorpreso da un violento temporale alle porte di Stotterheim, un villaggio sassone. Caduto a terra per gli effetti di un fulmine poco distante, rivolse una promessa a sant'Anna; se si fosse salvato, avrebbe abbracciato la vita monastica.\nIl 17 luglio 1505, a ventidue anni, entr\u00f2 nel convento agostiniano di Erfurt, dove approfond\u00ec e studi\u00f2 con cura le lettere di san Paolo e gli scritti religiosi di sant'Agostino.\nQui, nel 1507, fu ordinato sacerdote, nonostante la contrariet\u00e0 del padre (non convinto della seriet\u00e0 della sua vocazione). Il giovane monaco agostiniano si dedic\u00f2 agli studi teologici e alla pratica delle virt\u00f9 monastiche, a cominciare dall'umilt\u00e0. Johann von Staupitz, colpito dalle sue capacit\u00e0 e dalla sua disciplina, lo segnal\u00f2 a Federico III di Sassonia, che aveva appena fondato l'Universit\u00e0 di Wittenberg e cercava nuovi docenti.\nPertanto, nel 1508, Lutero inizi\u00f2 a insegnarvi dialettica e fisica, leggendo e commentando l\"'Etica Nicomachea\" di Aristotele, e passando in seguito a dirigere le \"disputationes\" degli studenti. Negli anni seguenti prosegu\u00ec i suoi studi di teologia e delle Sacre Scritture. Nel 1510 fu inviato a Roma (in rappresentanza del suo convento, per questioni interne all'Ordine) dove, a differenza di quanto riportato da diverse fonti, non rimase affatto scandalizzato per la condotta del clero, risultando invece entusiasta per il fervore artistico e culturale che in quegli anni investiva il centro della cristianit\u00e0. Una leggenda dice che, entrando in piazza del Popolo, sia caduto in ginocchio esclamando: \u00abSalve Roma santa, citt\u00e0 di martiri, santificata dal sangue che essi vi hanno sparso\u00bb.\nIl 19 ottobre dell'anno seguente si laure\u00f2 in teologia e nel 1513 inizi\u00f2 a tenere lezioni sui Salmi, poi pubblicate nel 1519. Nell'anno 1515 Lutero fu nominato, dal capitolo degli Agostiniani, vicario generale dei numerosi conventi del distretto della Misnia e della Turingia. Il vicario generale Staupitz, secondo la consuetudine del tempo, lo accompagn\u00f2 a visitare molti di questi importanti monasteri. Nello stesso anno inizi\u00f2 le lezioni sull'Epistola ai Romani, il cui manoscritto fu scoperto e pubblicato nel 1908.\nLa dottrina della giustificazione per fede.\nL'ultimo dei medievali, il primo dei moderni.\nNegli anni passati a Wittenberg la riflessione luterana sul rapporto tra Dio e uomo si fece sempre pi\u00f9 intensa. Lutero viveva una religiosit\u00e0 di tipo medioevale. Egli non condivideva la crisi della religiosit\u00e0 tradizionale, tipica di una cultura rinascimentale che non gli apparteneva: era un uomo del passato e viveva la fede come i suoi antenati. Si pu\u00f2 dire che quasi senza volerlo egli si trov\u00f2 ad essere l'inconsapevole elemento catalizzatore di un enorme fenomeno storico. Affermando la libert\u00e0 della fede da ogni imposizione dogmatica Lutero fu d'altra parte anche \u00abuomo del mondo moderno, in quanto esprime la fede nella sua purezza come aveva appreso dalla Bibbia\u2026\u00bb.\nIustus ex fide vivit.\nTra la fine del 1512 e l'inizio del 1514 Lutero prov\u00f2 l'esperienza della torre (\"Turmerlebnis\"): un'improvvisa rivelazione, cio\u00e8 l'assioma fondamentale della religione protestante, come egli stesso racconta gli venne in mente mentre si trovava nella torre del convento, leggendo e meditando sulla lettera di San Paolo ai Romani. In uno dei discorsi a tavola\ntenuto nel 1532 il riformatore racconta del terrore che gli ispiravano due parole: \"iustus\" e \"iustitia\" che gli facevano pensare che se Dio \u00e8 somma giustizia non c'\u00e8 scampo alla dannazione eterna per il peccatore.\nMa riflettendo su alcuni passi delle Lettere di San Paolo, in particolare su: \necco allora che quelle due terribili parole gli diventarono \u00ab\"dulcia et iucunda\"\u00bb e che la soluzione del suo dramma religioso era stata un dono dello Spirito Santo.\nLo studio della Bibbia, la preghiera e la meditazione aiutarono dunque Lutero a pervenire a un intendimento diverso di come Dio considera i peccatori.\nDa qui deriv\u00f2 l'idea che il favore di Dio non \u00e8 qualcosa che si possa guadagnare, ma viene concesso per immeritata benignit\u00e0 a coloro che manifestano fede. Nella teologia paolina infatti l'apostolo sostiene che se noi avremo fede saremo giustificati da Dio per i meriti di nostro signore Ges\u00f9 Cristo. Dio, e lui solo, ci dar\u00e0 la grazia, la salvezza giustificandoci. \u00c8 questo il punto centrale di tutta la dottrina Luterana: egli infatti intende giustificati in senso letterale (iustum facere): essere resi giusti da ingiusti come per natura siamo.\n\u00c8 l'onnipotenza divina che \u00e8 in grado di fare questo: trasformare il nero in bianco, rendere giusto ci\u00f2 che per sua natura \u00e8 profondamente ingiusto. \u00c8 inutile che l'uomo \"con le sue corte braccia\" tenti di raggiungere Dio. L'uomo non pu\u00f2 lusingare Dio con le buone opere, tanto pi\u00f9 che il peccato originale lo porter\u00e0 di nuovo irrimediabilmente a peccare. Tutto dipende da Lui, che interviene direttamente sull'uomo. Non c'\u00e8 pi\u00f9 bisogno del mediatore tra Dio e l'uomo: il sacerdote (il \"sacerdos\", colui che d\u00e0 il sacro) ma \u00e8 Dio che nella sua onnipotenza salva chi ha deciso \"ab aeterno\" (dall'eternit\u00e0) di salvare.\nLutero riesamin\u00f2 mentalmente l'intera Bibbia per determinare se questa nuova conoscenza fosse in armonia con altre dichiarazioni bibliche, e ritenne di trovarne ovunque la conferma, poco importa se nei Vangeli sinottici invece Ges\u00f9 dichiarava non abolita la Legge e dunque le opere come possiamo leggere in Matteo 5,17-20, o le non indifferenti ammonizioni rivolte ai farisei, forti nella fede ma ipocriti nelle opere. La dottrina della giustificazione, o salvezza, per fede e non mediante le opere, o la penitenza, rimase il pilastro centrale degli insegnamenti di Lutero, che erano comunque derivati da quelli di Wyclif e di Hus.\nDifferenza con la teologia cattolica.\n\u00c8 dunque esclusivamente Dio che salva poich\u00e9, in quanto onnipotente, \u00e8 in grado di trattare come giusto ci\u00f2 che per sua natura \u00e8 ingiusto. Tuttavia per i protestanti \u00e8 solo la grazia di Dio che salva, attraverso la fede. La Chiesa cattolica, in merito al problema della giustificazione, crede nella necessit\u00e0 sia della grazia divina che della cooperazione umana, fatta di fede e opere: l'uomo \u00e8 s\u00ec corrotto dal peccato originale, ma il suo libero arbitrio non \u00e8 completamente annullato, e dunque trova, con l'aiuto della grazia divina, la forza per risorgere. L'affermazione che per ottenere la salvezza sono necessarie, oltre alla fede, anche le opere di bene viene fondata su Matteo 25, 31-46 e Giovanni 2,14-16. Ma per capirli correttamente, bisogna tener conto anche dei chiari passaggi di San Paolo nelle sue lettere, ad esempio Romani cap. 3, dove spiega che, s\u00ec, la salvezza sarebbe per opere, ma quelle nostre sono tutte macchiate dal peccato, come gi\u00e0 sostenuto da Agostino, con il concetto di \"massa damnationis\", nel \"De diversis quaestionibus ad Simplicianum\". Quindi, la teologia luterana, echeggiando le Sacre Scritture, afferma la salvezza per opere, non quelle nostre perch\u00e9 macchiate, ma unicamente per quelle di Cristo, e attraverso unicamente la fede in Lui, per pura grazia e misericordia di Dio.\nUna seconda differenza sta nel fatto che per la teologia cattolica posteriore al Concilio di Trento la giustificazione \u00e8 un effetto reale operato nel fedele dalla grazia di Dio, mentre per la teologia luterana, e per parte della teologia cattolica anteriore al Concilio di Trento, la giustificazione del fedele \u00e8 la stessa grazia di Dio, ossia \u00e8 uno dei modi in cui Dio pu\u00f2 decidere di considerare un peccatore: il modo di considerarlo come giustificato. Resta fermo che per i teologi di entrambe le confessioni l'uomo non merita, da s\u00e9, la grazia di Dio. E se non lo merita, la salvezza non pu\u00f2 essere per opere del fedele.\nMentre il cattolico, tramite i sacramenti, pu\u00f2 presumere di avere ottenuto il perdono ed essere in grazia di Dio, il luterano ne \u00e9 certo, basato sulle stesse promesse divine nelle Scritture, il cui Autore, Dio stesso, non pu\u00f2 mentire. Tuttavia il protestante non pu\u00f2, in vita, sapere se la sua fede \u00e8 stata \"salvifica\", perch\u00e9 nemmeno la fede dell'uomo \u00e8 un suo merito. \nAl presente, tuttavia, secondo la parte della comunit\u00e0 internazionale luterana meno legata alle confessioni luterane e pi\u00f9 incline all'ecumenismo, \u00e8 difficile individuare gli effettivi punti di disaccordo tra teologia luterana e teologia cattolica. Il 31 ottobre 1999 ad Augusta il Pontificio consiglio per la promozione dell'unit\u00e0 dei cristiani e la Federazione mondiale luterana hanno sottoscritto una \"Dichiarazione congiunta sulla dottrina della giustificazione\" e si afferm\u00f2, da entrambe le parti, che la teologia \u00e8 una sia per i protestanti in genere, sia per i cattolici o per gli ortodossi, convenendo che la giustificazione \u00e8 ottenuta per fede - come gi\u00e0 proposto dal cardinale Gasparo Contarini nei Colloqui di Ratisbona del 1541.\nUn'altra parte dei luterani, cosiddetti confessionali, tra cui quelli dell'International Lutheran Council, non l'hanno sottoscritto, e rimangono fermi nella confessione della salvezza solamente per grazia di Dio, solamente per fede e fede in Cristo soltanto, cosa che la chiesa cattolico-romana non ha mai accettato, nemmeno nel documento sulla giustificazione del 1999.\nI punti fondamentali della dottrina luterana.\nI capisaldi della dottrina luterana possono essere cos\u00ec sintetizzati:\nLa predica contro le indulgenze.\nLa dottrina luterana si rifaceva a un'interpretazione letterale del pensiero di San Paolo che mal si conciliava con la consuetudine ecclesiastica di concedere tramite la Chiesa, depositaria dei \"tesori di Cristo\", il perdono ai peccatori pentiti con la vendita dell'indulgenza che simboleggiava il sincero pentimento e le buone opere (in questi casi il denaro o la cessione di altri beni) da compiere per essere perdonati e ottenere una remissione delle pene. All'epoca si credeva generalmente che dopo la morte i peccatori venissero puniti con le sofferenze in Purgatorio, per un determinato periodo di tempo, a seconda della gravit\u00e0 del peccato. Tuttavia questa permanenza in Purgatorio poteva essere abbreviata anche grazie alle indulgenze concesse con l'autorizzazione del papa in cambio di denaro.\nLa predicazione contro la vendita delle indulgenze fu, quindi, il primo atto \"riformatore\" intrapreso da Lutero, giacch\u00e9 proprio a Wittenberg il principe Federico aveva impiantato tale pratica, avendo ottenuto da Roma il permesso di esercitarla una volta l'anno il giorno di Ognissanti. In tre occasioni, nell'anno 1516, Lutero parl\u00f2 contro le indulgenze, affermando che il semplice pagamento non poteva garantire il reale pentimento dell'acquirente n\u00e9 che la confessione del peccato costituisse di per s\u00e9 una sufficiente espiazione. La situazione degener\u00f2 nell'anno seguente (1517) quando un altro esempio di vendita delle indulgenze dalle amplissime ramificazioni richiam\u00f2 l'attenzione di Lutero.\nTutta la questione era nata due anni prima con la bolla \"Sacrosancti Salvatoris et Redemptoris\", emessa il 31 marzo 1515 da papa Leone X, con la quale questi nominava il principe Alberto di Brandeburgo commissario delle indulgenze per un tempo di otto anni. Scopo del principe era quello di ottenere la prestigiosa carica di arcivescovo di Magonza che effettivamente ottenne (nel 1516) dietro un pagamento di diecimila ducati finanziati dalla casa d'affari della famiglia Fugger. Con met\u00e0 dei redditi generati dalla vendita delle indulgenze (inizialmente non prevista per la Germania nord-orientale), poi, Alberto avrebbe risarcito i suoi creditori, mentre l'altra met\u00e0 avrebbe costituito un'ulteriore offerta alla Chiesa di Roma per l'edificazione di San Pietro.\nSempre nel 1516 Lutero inizi\u00f2 le lezioni sull'Epistola ai Galati, e visit\u00f2 le comunit\u00e0 dell'ordine agostiniano di Dresda, Neustadt, Orla, Erfurt, Gotha, Bad Langensalza e Nordhausen. Nel 1517 il principe Alberto di Brandeburgo, ora anche arcivescovo di Magonza, incaric\u00f2 il monaco domenicano Johann Tetzel di predicare le indulgenze nei suoi domini. Tale predicazione era accompagnata da stravaganti asserzioni, di cui Lutero ne cita una alla tesi n\u00ba 27: \"come il soldino nella cassa risuona, ecco che un'anima il purgatorio abbandona\".\nIl principe Federico e il suo confinante, il duca Giorgio di Sassonia \"il Barbuto\", vietarono a Tetzel l'ingresso nelle loro terre, soprattutto per difendere i propri interessi dalla concorrenza del frate, dato che entrambi godevano dell'autorizzazione papale per la vendita delle indulgenze nei rispettivi territori. Tuttavia, quando il monaco domenicano giunse a J\u00fcteborg (Brandeburgo) nelle vicinanze di Wittenberg, i parrocchiani di Lutero si misero in viaggio per acquistarle. Di conseguenza, al momento della confessione, i fedeli presentavano la pergamena benedetta sostenendo che non dovevano pi\u00f9 pentirsi dei loro peccati poich\u00e9 il documento sanciva la remissione plenaria delle pene.\nLutero giudic\u00f2 la predicazione di Tetzel assurda sotto ogni punto di vista e decise di contrastarla per iscritto. Vuole la tradizione che il 31 ottobre 1517 Lutero (o pi\u00f9 probabilmente i suoi studenti, addirittura all'insaputa del maestro) abbia affisso sulla porta della chiesa di Wittenberg, com'era uso a quel tempo, 95 tesi in latino riguardanti il valore e l'efficacia delle indulgenze. Il testo era indirizzato, oltre che al suo ordinario, il vescovo del Brandeburgo Hieronymus Schulz, proprio all'arcivescovo Alberto, a cui Lutero intendeva mostrare il pessimo comportamento del suo incaricato Tetzel.\nLo scontro con le alte gerarchie ecclesiastiche fu inevitabile. La fama del monaco ribelle si diffuse in tutta la Sassonia elettorale: teologi, semplici religiosi, artigiani, studenti, il principe elettore e la sua corte. Due elementi, pi\u00f9 di ogni altra cosa, contribuirono a questo rapido successo: l'interesse generale che suscitava questa disputa, giacch\u00e9 trattava tematiche molto vicine alle esigenze materiali e spirituali della popolazione; in secondo luogo la stampa a caratteri mobili, che consent\u00ec la stesura e la diffusione in migliaia di copie delle tesi luterane e dei successivi scritti.\nIl confronto con il papato.\nNel gennaio del 1518 giunse a Roma l'annuncio della discussione proposta da Lutero con le sue tesi. Papa Leone X ordin\u00f2 la trasmissione dell'incartamento al generale vicario dell'ordine degli agostiniani con l'annotazione di tenere tranquillo Lutero. All'inizio la curia romana pensava si trattasse di una delle solite dispute fratesche e non attribu\u00ec eccessiva importanza alla contestazione di Lutero.\nJohann Tetzel attacc\u00f2 duramente il \"Sermone sull'indulgenza e la grazia\" scritto in tedesco dal teologo di Wittenberg, ma il sermone ebbe subito un notevole successo con ben ventuno ristampe prima del 1520. Il popolo prest\u00f2 ascolto alla nuova teologia scritta in lingua volgare che si diffuse con rapidit\u00e0 sorprendente.\nNell'aprile del 1518 Lutero fu invitato a comparire davanti al capitolo dell'ordine agostiniano a Heidelberg, dove triennalmente si riuniva, ma la cosa si risolse in un nulla di fatto, giacch\u00e9 la rivalit\u00e0 con i domenicani, sostenitori del loro confratello Tetzel, non invogli\u00f2 i superiori di Lutero a ridurlo in silenzio. E nella disputa del 26 aprile egli passava ad illustrare in 40 tesi le sue teorie: la \"teologia della croce\". Contemporaneamente egli dava alle stampe le \"Risoluzioni riguardo alle 95 tesi\", un testo in cui le affermazioni del 1517 venivano ridiscusse in modo pi\u00f9 articolato attraverso citazioni e riferimenti alla Sacra Scrittura.\nLe \"Risoluzioni\" furono inviate a Roma per essere esaminate da papa Leone X, il quale questa volta autorizz\u00f2 l'apertura di un processo nei confronti del monaco ribelle.\nLutero ebbe sessanta giorni di tempo per presentarsi a Roma e contestare l'accusa di aver diffuso idee erronee. Tuttavia, la paura fondata di essere arrestato e condannato senza alcuna possibilit\u00e0 di spiegare le proprie ragioni, spinse Lutero a rivolgersi al principe Federico per ottenere garanzie e protezione. Fu quindi deciso di spostare il processo in Germania, ad Augusta, dove in quel periodo si sarebbe tenuta la dieta omonima. Lutero sarebbe stato ricevuto dal legato pontificio il cardinale Tommaso De Vio detto il \"Caetano\". Onde tutelare l'incolumit\u00e0 di Lutero, il principe Federico ottenne un salvacondotto dal futuro imperatore Carlo V che ne garantiva l'intoccabilit\u00e0 fino al ritorno a Wittenberg. Il colloquio si svolse a met\u00e0 ottobre.\nIl cardinal Caetano cerc\u00f2 di ottenere da Lutero una pubblica e completa ritrattazione, ma poich\u00e9 quest'ultimo non si considerava un eretico, rifiut\u00f2 la richiesta del legato invocando inizialmente la protezione del Papa contro i calunniatori e i nemici. Va detto, infatti, che fino a quel momento Lutero non aveva mai auspicato una frattura del mondo cristiano e tutti gli scritti di quel periodo dimostrano un chiaro intento di riformare dall'interno la dottrina della Chiesa, che ai suoi occhi aveva smarrito la missione assegnatale da Cristo. Non deve quindi stupire il suo appello al Papa, come non deve stupire il fatto che tale appello venne rifiutato e le tesi di Lutero respinte dal Caetano. Poi, incalzato abilmente da quest'ultimo, Lutero si spinse fino a negare la supremazia del Papa: \"non solo un concilio \u00e8 superiore al papa, ma lo \u00e8 qualunque credente che sia fornito di maggiore autorit\u00e0 e ragione\". Lutero si sentiva forte del sostegno popolare e della protezione dell'elettore Federico III di Sassonia, ed evit\u00f2 un arresto imminente fuggendo di notte.\nLeone X e Federico il Saggio.\nNel gennaio del 1519, alcuni mesi dopo il ritorno di Lutero a Wittenberg, si verific\u00f2 un importante fatto politico, che avrebbe concesso al monaco ribelle un breve periodo di tranquillit\u00e0: la morte dell'imperatore Massimiliano.\nPer molti anni l'imperatore era stato un buon alleato della Chiesa di Roma e il suo improvviso decesso costrinse Leone X a cercare un candidato da appoggiare alla dieta dei grandi elettori dell'impero. La scelta non era semplice giacch\u00e9 si erano candidati il re di Francia Francesco I e il re di Spagna Carlo d'Asburgo (futuro vincitore di questa contesa che salir\u00e0 al trono col nome di Carlo V), e chiunque fosse stato il vincitore, per la Chiesa ci\u00f2 avrebbe significato un enorme rischio (come poi effettivamente sar\u00e0) per i propri domini in Italia e quindi per l'autonomia del papato.\nLa scelta pi\u00f9 conveniente era dunque quella di sostenere un candidato tedesco e Leone X propose Federico il Saggio, il quale temporeggi\u00f2 per un breve periodo fino a rifiutare la candidatura offertagli, costringendo il papa ad accettare l'elezione di Carlo - preferito agli altri candidati anche per l'oro dei Fugger che convinse i principi elettori - che avvenne il 28 giugno 1519 a Francoforte. Tuttavia il nuovo imperatore non pot\u00e9 essere consacrato prima dell'autunno del 1520, nel mentre Federico di Sassonia, come ex aspirante al titolo imperiale, restava la figura di maggior prestigio in Germania. In conseguenza di questi eventi la Chiesa non procedette contro Lutero per un altro anno e mezzo.\nIl confronto con gli intellettuali.\nIn questo periodo di relativa calma Lutero radicalizz\u00f2 sempre pi\u00f9 le proprie opinioni, sostenendo che l'unica fonte di verit\u00e0 fosse la Sacra Scrittura, e non i papi o i concili (che, a suo dire, si erano contraddetti nel corso dei secoli). Contemporaneamente la sua fama continu\u00f2 a crescere e ad attirare molti curiosi a Wittenberg; tra questi spiccava la figura di Filippo Melantone, che a soli ventuno anni era gi\u00e0 uno studioso affermato della lingua greca. Diversamente da Lutero, che era stato un monaco agostiniano e aveva ricevuto l'ordine sacro, Melantone era un laico. Differente da Lutero anche come carattere, Melantone era un umanista di indole pacifica, alla ricerca di soluzioni equilibrate ai problemi che sconvolgevano la vita religiosa europea del tempo.\nDi opinioni del tutto contrarie era invece un altro intellettuale che ader\u00ec al movimento riformatore: Andrea Carlostadio. Pi\u00f9 anziano di Lutero (fu lui a conferirgli il dottorato) era aperto sostenitore della ribellione armata contro la nobilt\u00e0 e il clero tedeschi, cosa che infine causer\u00e0 la rottura tra i due e l'allontanamento forzato di Carlostadio dalla Sassonia elettorale. Le tensioni tra gli intellettuali favorevoli o contrari alle tesi luterane erano giunte a un punto tale che pochi avrebbero potuto sottrarsi al nascente dibattito e non certamente l'umanista Erasmo da Rotterdam che era proprio al culmine della propria fama letteraria. Il doversi per forza schierare e la partigianeria erano contrarie sia al suo carattere sia ai suoi costumi.\nNelle sue critiche al clero e ai presunti abusi di alcuni membri della Chiesa egli aveva sempre protestato di non volere attaccare la Chiesa come istituzione e di non essere mosso da inimicizia nei confronti del clero. Erasmo condivideva, in effetti, molti punti della critica luterana alla Chiesa cattolica. Egli aveva il massimo rispetto per Martin Lutero e, a sua volta, il riformatore manifest\u00f2 sempre ammirazione per la superiore cultura di Erasmo. Lutero sperava di potere collaborare con Erasmo in un'opera che gli sembrava la continuazione della propria.\nErasmo, invece, declin\u00f2 l'invito a impegnarsi, affermando che se egli avesse accettato, avrebbe messo in pericolo la propria posizione di guida di un movimento puramente intellettuale, che egli riteneva essere lo scopo della propria vita. Soltanto da una posizione neutrale, riteneva Erasmo, si poteva influenzare la riforma della religione. Erasmo rifiut\u00f2 dunque di cambiare confessione, ritenendo che vi fossero possibilit\u00e0 di una riforma anche nell'ambito delle strutture esistenti della Chiesa cattolica.\nA Lutero tale scelta parve un mero rifiuto ad assumersi le proprie responsabilit\u00e0, motivato da mancanza di fermezza o, peggio, da codardia. Nonostante la parziale tranquillit\u00e0 di cui godeva in quel momento il gruppo riformatore, il papato non abbandon\u00f2 completamente la questione. Verso la fine del 1518 (quindi gi\u00e0 prima della morte dell'imperatore Massimiliano) fu inviato a Wittenberg il giovane nobile sassone Karl von Miltitz, parente del principe Federico, con l'incarico di convincere Lutero a rinunciare alla polemica pubblica, in cambio del silenzio degli avversari di Lutero in Germania, garantito dal papato.\nIl monaco riformatore accett\u00f2 e promise di pubblicare uno scritto per invitare tutti a rimanere obbedienti e sottomessi alla Chiesa cattolica; questo testo fu intitolato \"Istruzione su alcune dottrine\" (1519). A fare le spese di questo accordo fu il predicatore domenicano Tetzel, accusato da von Miltitz di condurre una vita dispendiosa e di avere due figli illegittimi: fu costretto a ritirarsi permanentemente in convento, dove mor\u00ec di crepacuore poco tempo dopo. La tregua formale non dur\u00f2 che qualche mese giacch\u00e9 le altre universit\u00e0 cattoliche della Germania continuarono ad attaccare l'opera di Lutero e dei suoi seguaci, i quali replicavano per iscritto o partecipando a dispute teologiche in luoghi prestabiliti.\nIl pi\u00f9 noto di questi confronti accademici fu quello svoltosi a Lipsia nel febbraio del 1519 tra Lutero, Carlostadio e un professore proveniente da Ingolstadt, Johann Eck. L'importanza di questo dibattito risiede nell'ammissione che comp\u00ec Lutero di condividere alcuni punti della dottrina hussita. Ci\u00f2 gli valse la condanna da parte del papa, giacch\u00e9 cento anni prima il Concilio di Costanza aveva giudicato le proposizioni hussite come eretiche. Tornato a Wittenberg, Lutero si rese conto del pericolo che stava correndo e cerc\u00f2 di spiegare meglio la sua posizione con un opuscolo, le \"Resolutiones Lutherianae super propositionibus suis Lipsiae disputatis\", ma non sort\u00ec alcun effetto.\nI principi contro l'Impero.\nNel gennaio del 1520 si riun\u00ec a Roma il primo concistoro contro Lutero, e il 15 giugno fu emanata la bolla \"Exsurge Domine\" che intimava a Lutero di ritrattare ufficialmente le sue posizioni o di comparire a Roma per fare altrettanto, pena la scomunica. \nNell'agosto dello stesso anno Lutero replic\u00f2 pubblicando la lunga lettera \"An den christlichen Adel deutscher Nation von des christlichen Standes Besserung (Alla nobilt\u00e0 cristiana della nazione tedesca: del miglioramento dello Stato cristiano)\", con la quale invit\u00f2 i nobili, i capi, i tutori della Germania alla lotta contro la Chiesa di Roma contestando l'infallibilit\u00e0 del papa (che all'epoca non era ancora un dogma di fede ma una tradizione ben consolidata), il monachesimo e il celibato sacerdotale, e in cui nuovamente stigmatizza i mali di Roma e confessa di aver voluto \u00abassalire violentissimamente il papa, come l'Anticristo\u00bb.\nA questo scritto segu\u00ec, in ottobre, il trattato teologico \"De captivitate babylonica ecclesiae praeludium\" (Preludio alla cattivit\u00e0 babilonese della chiesa), nel quale Lutero passa in rassegna i sette sacramenti, accettandone soltanto tre: battesimo, eucaristia e penitenza (ossia la confessione), ma tutti, soprattutto l'ultimo, in forma molto relativizzata (vedi luteranesimo). Ancora nel 1520 Lutero pubblic\u00f2 un trattato destinato ad avere grande importanza nel pensiero politico dei secoli a venire: \"Von Freiheit eines Christenmenschen\" (Della libert\u00e0 del cristiano), in cui egli stabilisce una ferma scissione tra la vita spirituale, completamente libera, e quella corporale, soggetta all'amore per il prossimo e quindi vincolata.\nLa situazione era ormai irreversibile, in molte citt\u00e0 della Germania i testi di Lutero venivano arsi nelle piazze, mentre in altre aree dell'Impero si alimentavano focolai di rivolta. A questi fatti si aggiungevano i nuovi propositi di alcuni principi tedeschi i quali, accogliendo le teorie riformatrici di Lutero, non erano disposti a vedere condannata e dispersa la sua opera; tra essi vi era anche Federico il Saggio. Nel novembre 1520 il nuovo imperatore Carlo V d'Asburgo, cattolico ma geloso delle prerogative, pretese dall'elettore di Sassonia che Lutero comparisse dinanzi alla Dieta imperiale di Worms per cercare di dirimere la questione. \nIl 10 dicembre dello stesso anno Lutero fece bruciare nella piazza di Wittenberg i testi del diritto canonico, la bolla papale e alcuni scritti, tra i quali la \"Summa Theologiae\" di Tommaso d'Aquino e la \"Summa Angelica\" di Angelo da Chivasso, ai quali facevano riferimento i suoi avversari.\nLa scomunica e la rottura con Roma.\nIl 3 gennaio 1521 con la bolla \"Decet Romanum Pontificem\", Leone X scomunicava Martin Lutero con l'accusa di eresia hussita. Lutero aveva gi\u00e0 spregiativamente bruciato in pubblico la bolla papale \"Exsurge Domine\" (15 giugno 1520) con la quale era stato minacciato di scomunica se non avesse desistito dal proprio intento (\"in suo pravo et damnato proposito obstinatum\").\nQuasi in risposta alla scomunica papale e in polemica con il libello \"l'Anticristo\" (1521) del domenicano Ambrogio Catarino Politi, nello stesso anno 1521 Lutero pubblicava, con la collaborazione di Filippo Melantone e di Lucas Cranach il Vecchio per la parte grafica, il \"Passional Christi und Antichristi\"\ndove veniva rappresentata per immagini con didascalie l'antitesi tra Cristo e il papa nelle vesti dell'Anticristo. Il \"Passional\" ebbe un successo enorme in un mondo a maggioranza analfabeta grazie all'efficacia delle immagini, che riuscirono a semplificare e rendere accessibili a tutti le istanze del riformatore diffondendole ampiamente grazie alla stampa.\nFatto del tutto eccezionale era che alla scomunica non seguisse l'intervento del braccio secolare per eseguire la condanna dell'eretico ma Carlo V, all'atto dell'elezione imperiale, aveva promesso che nessun suddito sarebbe stato condannato senza prima esser sottoposto a processo e il principe Federico il Saggio aveva ottenuto dall'imperatore la promessa che a Lutero, una volta giunto a Worms, non sarebbe stato fatto alcun male e che gli si sarebbe stato consentito di esporre le sue ragioni.\nIl 16 aprile del 1521 Lutero giunse alla dieta salutato festosamente dalla popolazione. Nel corso dei successivi due giorni il monaco riformatore spieg\u00f2 i contenuti dei suoi scritti all'assemblea composta dall'imperatore e dai principi, compresi alcuni delegati papali. Cio nonostante gli fu imposto di abiurare, ma Lutero rifiut\u00f2 e Carlo V lo condann\u00f2 come nemico della cristianit\u00e0 tedesca ed eretico.\nIl giorno dopo la Dieta venne informata delle decisioni dell'Imperatore: egli si dichiarava disposto a rispettare il salvacondotto che aveva concesso a Lutero e quindi gli concedeva d'allontanarsi; nel contempo per\u00f2 affermava di essere deciso ad \u00abagire contro di lui come contro un eretico notorio\u00bb e chiedeva agli ordini che tenessero fede alla promessa che gli era stata fatta, cio\u00e8 che avrebbero collaborato alla cattura del monaco qualora si fosse rifiutato di ritrattare.\nIl salvacondotto imperiale che il principe Federico aveva ottenuto per il suo protetto imped\u00ec l'immediato arresto di Lutero a Worms. Per salvarlo dalla condanna che ormai era stata emessa, il principe organizz\u00f2 un falso rapimento di Lutero allo scopo di tenerlo nascosto nel castello di Wartburg, ad Eisenach, dove rimase per dieci mesi, nel corso dei quali si dedic\u00f2 alla sua pi\u00f9 importante opera: la traduzione tedesca del Nuovo Testamento, partendo dal testo greco redatto pochi anni prima da Erasmo da Rotterdam. Pubblicata anonima nel settembre 1522, divenne nota come il \"Nuovo Testamento di Settembre\". Costava un fiorino e mezzo, pari al salario di un anno di una domestica. In dodici mesi se ne stamparono 6.000 copie in due edizioni e almeno altre 69 edizioni seguirono nei successivi 12 anni.\nCon Lutero assente, la responsabilit\u00e0 di portare avanti il movimento riformatore ricadde su Melantone e Carlostadio mentre sia a Wittenberg che in altri luoghi della Germania iniziarono a scoppiare disordini e si riscontravano comportamenti contrari alla dottrina cattolica da parte dei sacerdoti. L'8 maggio 1521 Carlo V proclam\u00f2 l'editto di Worms, con il quale le tesi luterane venivano ufficialmente condannate e perseguite in tutti i territori dell'impero. Lutero era considerato un fuorilegge e un nemico pubblico, chiunque poteva ucciderlo impunemente, sicuro dell'approvazione delle autorit\u00e0. La situazione di Lutero si fece estremamente pericolosa e c'era chi temeva, e chi sperava, che l'intera vicenda si concludesse, come tante altre volte in passato, col rogo. Il 1\u00ba dicembre 1521 era intanto morto papa Leone X. Nel marzo 1522 Lutero rientr\u00f2 a Wittenberg.\nLe rivolte dei cavalieri e dei contadini.\nIl 1522 e i seguenti anni furono particolarmente sanguinari: impressero al movimento riformatore una svolta in senso rivoluzionario, seguita poi da una tendenza reazionaria. In questa fase si colloca la figura di Thomas M\u00fcntzer (o \"Muentzer\"), un teologo allievo di Lutero che aveva aderito alle tesi riformatrici, protagonista di un aperto scontro col maestro. Il contrasto in questione lo port\u00f2 ad abbandonare la causa moderata, per mettersi alla testa di una delle numerose bande armate che si stavano costituendo. Esse avevano l'intento di affermare (con la forza) un nuovo ordine cristiano, proto-comunista, basato sull'eguaglianza di tutti gli uomini. Lutero, borghese e ora vicino ai nobili protettori della Riforma, era molto contrariato; sostenne sempre la versione paolina del cristiano libero dentro ma buon suddito fuori, secondo il detto evangelico \"date a Cesare quello che \u00e8 di Cesare e a Dio quello che \u00e8 di Dio\".\nIn questo contesto si colloca anche la Rivolta dei cavalieri (\"Ritterkrieg\"). Esponenti della nobilt\u00e0 di spada guidati da Franz von Sickingen (Cavaliere del Sacro Romano Impero e uomo d'arme) e Ulrich von Hutten (eclettico personaggio appartenente ad una famiglia della piccola nobilt\u00e0, avviato alla carriera ecclesiastica che aveva abbandonato divenendo umanista e seguace di Lutero) attaccarono le terre dell'elettorato di Treviri. Le motivazioni dalle quali scatur\u00ec tale offensiva erano eterogenee e comprendevano ragioni di tipo ideale quanto pratico. Le pi\u00f9 importanti tra queste erano riconducibili alla perdita di prestigio sociale, parallelamente alla diminuzione del peso politico ed economico. La classe dei cavalieri vide le proprie prerogative e fonti di reddito gi\u00e0 ridotte a causa dell'avvento degli eserciti moderni, composti in prevalenza da mercenari, ulteriormente erose dalle decisioni della Dieta di Worms, che aveva bandito le guerre private, una delle principali fonti di reddito di tale classe sociale. Tra le proposte elaborate dai leader della rivolta troviamo l'abolizione dei principati indipendenti, l'unificazione delle terre di lingua tedesca, la secolarizzazione dei principati e delle propriet\u00e0 ecclesiastiche e infine la creazione di un regime a guida monarchica ma che prevedesse la partecipazione su base paritaria di tutti gli esponenti dell'aristocrazia. I cavalieri si battevano anche per partecipare all'espropriazione delle terre della Chiesa di Roma, e ottenere un feudo (da cui, in quanto figli \"cadetti\" erano rimasti esclusi). La situazione rimase tale per alcuni anni, durante i quali la riforma protestante and\u00f2 diffondendosi oltre i territori dell'impero. In questo periodo Lutero continuava la sua opera teologica, pubblicando nuovi scritti. I suoi lavori, in conformit\u00e0 con le teorie agostiniane da lui mai rinnegate, invocavano la pace e la separazione delle faccende temporali da quelle spirituali. \nHutten e Sickingen, vicini alle idee di Lutero, diedero alla rivolta ulteriori connotazioni di rivolta contro le gerarchie ecclesiastiche. I cavalieri attaccarono con un pretesto l'arcivescovo di Treviri Richard von Greiffenklau zu Vollrads, ponendolo sotto assedio. Non riuscendo a penetrare le difese della citt\u00e0 e non avendo ottenuto il supporto sperato dalla popolazione, i leader della rivolta si ritirarono dopo una settimana, accampandosi a Ebernberg. Nel frattempo Sickingen veniva colpito da un bando imperiale dichiarato dal consiglio imperiale di reggenza. Rinforzato dall'arrivo di truppe fresche guidate da Filippo I d'Assia e Ludovico V del Palatinato l'arcivescovo di Trier pass\u00f2 all'offensiva, ponendo Sickingen sotto assedio nel suo castello di Landstuhl, dove questi si era ritirato. Hutten era invece fuggito a Zurigo sotto la protezione di Huldrych Zwingli (sarebbe morto pochi mesi dopo di sifilide in un monastero). Il 6 maggio del 1523 Sickingen si arrese ai tre principi dell'impero, morendo il giorno successivo a causa di ferite ricevute nel corso dell'assedio.\nBench\u00e9 temporalmente vicina alla rivolta dei contadini e caratterizzata da alcuni elementi comuni, la rivolta dei cavalieri rimase un fenomeno fondamentalmente distinto, i cui obiettivi erano di natura conservatrice e tesi alla preservazione dell'ordine feudale minacciato dall'emergere di nuove dinamiche sociali ed economiche. \nDegno di menzione \u00e8 il fatto che sebbene i leader della rivolta dei cavalieri avessero avuto un atteggiamento simpatetico nei confronti della riforma luterana, la reazione di Lutero a tale episodio fu di assoluta condanna, espressa nel suo trattato \"Sull'autorit\u00e0 secolare\" del 1523. In tale scritto, che riprendeva e elaborava elementi del suo precedente Alla nobilt\u00e0 cristiana della nazione tedesca, Lutero esortava alla pace e all'obbedienza alle autorit\u00e0 secolari.\nNel frattempo, nel maggio del 1524 le episodiche insurrezioni contadine divennero una vera e propria ribellione, che si diffuse in tutta la Germania meridionale e centrale. Questi moti vennero poi indicati con l'appellativo di \"guerra dei contadini tedeschi\". Secondo la narrativa luterana gli svevi avevano accolto il messaggio religioso luterano come un proclama politico di uguaglianza e liberazione.\nNei loro \"Dodici articoli\", manifesto del loro movimento di ribellione, essi chiedevano una fiscalit\u00e0 meno oppressiva, l'abolizione del privilegio che permetteva ai nobili di attraversare i campi (seminati o pronti al raccolto) per inseguire la selvaggina, e la restituzione delle terre destinate agli \"usi comuni\" dei loro villaggi (che i principi avevano invece inglobate nei possessi espropriati alla Chiesa romana).\nNell'aprile del 1525 Lutero pubblic\u00f2 l\"'Esortazione alla pace a proposito dei dodici articoli dei contadini di Svevia\". In questo scritto, con cui dimostrava di aver scelto ormai definitivamente l'alleanza coi signori feudali, egli prendeva le distanze da quel movimento, esortando i principi tedeschi alla soppressione delle \"bande brigantesche ed assassine dei contadini\", che \u00abdisobbedendo all'autorit\u00e0 costituita, si macchiano di tali peccati da meritare di essere uccisi come cani rabbiosi.\u00bb\nFu un gesto importante e dalle terribili conseguenze (le fonti dell'epoca parlano di 100.000 morti); con esso Lutero aveva garantito la sopravvivenza della Riforma, ponendola al riparo dalle posizioni estremiste e garantendole la protezione di un buon numero di pr\u00ecncipi tedeschi. Hanns Lilje, vescovo luterano di Hannover, osserv\u00f2 che questa risposta cost\u00f2 a Lutero \u00abla perdita della straordinaria popolarit\u00e0 di cui aveva goduto fino a quel momento tra la gente\u00bb. Occorre ricordare che anche papi (in occasione di Crociate) o re e santi cattolici come Luigi IX di Francia si espressero o si comportarono con gli eretici come i catari con altrettanta durezza, avendone il potere, e non si tratta di un tratto crudele del carattere di Lutero ma rientrante nel tipico quadro delle tragiche guerre di religione a sfondo politico, unito al pragmatismo e al carattere talvolta duro del riformatore tedesco; l'unico modo per salvare la Riforma dal papato era difatti avere l'appoggio dei principi. Sempre per la necessit\u00e0 di proteggere la sua Riforma, Lutero, che pure aveva proclamato l'inutilit\u00e0 della Chiesa come mediatrice e il principio che ognuno poteva essere \"il sacerdote di se stesso\", acconsent\u00ec alla formazione delle \"Landeskirchen\", delle Chiese territoriali tedesche con le quali i principi potranno esercitare la loro autorit\u00e0 anche sulle faccende religiose. M\u00fcntzer fu poi catturato e ucciso, mentre Andrea Carlostadio, anche lui sostenitore dei contadini, nel frattempo aveva ritrattato chiedendo aiuto a Lutero, il quale gli perdon\u00f2 l'appoggio alla rivolta e lo nascose in casa propria per molti mesi, salvandogli cos\u00ec la vita.\nLa nascita e il consolidamento della nuova Chiesa.\nIl 15 maggio 1525 gli ultimi insorti della guerra dei contadini, guidati da Thomas M\u00fcntzer, furono annientati a Frankenhausen dal langravio Filippo I d'Assia. M\u00fcntzer venne ucciso. Dieci giorni prima era morto Federico il Saggio, cui era succeduto il fratello Giovanni. Nello stesso anno Lutero decise di abbandonare la vita pubblica e la veste religiosa. In giugno spos\u00f2 Katharina von Bora, nata sedici anni dopo di lui, il 29 gennaio 1499, a Hirschenfeld, nei pressi di Mei\u00dfen, nella famiglia di un nobile cavaliere decaduto. una monaca che aveva dismesso l'abito in conseguenza della riforma. Fu un gesto di grande importanza che contribuiva alla formazione della nuova teologia luterana. In molti scritti Lutero loda il matrimonio, nonostante non lo considerasse come un sacramento. I due furono molto legati e uniti, ed ebbero sei figli; la loro casa fu uno dei principali centri irradiatori delle idee riformatrici (basti pensare ai 6596 paragrafi dei \"Discorsi conviviali\" tenuti da Lutero nella sua casa e accuratamente registrati dai suoi allievi).\nSempre nel 1525 vengono pubblicati \"La Messa tedesca\" e \"Del servo arbitrio\", quest'ultimo in risposta a uno scritto di Erasmo, \"Del libero arbitrio\", pubblicato l'anno precedente, nel quale il grande umanista olandese invitava il monaco ribelle a ritornare sui propri passi riesaminando le concezioni espresse sul rapporto tra l'uomo e il suo destino. La conseguenza fu la definitiva rottura tra i due intellettuali.\nRespingendo le nuove idee dell\"'umanesimo\" rinascimentale sulla centralit\u00e0 dell'uomo, Lutero manifestava un modo di pensare tutto improntato alla mistica medioevale e alla teologia paolina e agostiniana. Gli anni che vanno dal 1525 al 1530 videro Lutero, ma soprattutto i suoi seguaci, impegnati nel duplice obiettivo sia di consolidare la dottrina riformata, contrastando le repliche e i contrattacchi della Chiesa romana, sia di proteggerla da possibili derive estremiste.\nNel 1527, intanto, in rotta politica col papato, Carlo V mosse verso Roma dove le truppe dei mercenari lanzichenecchi, in maggioranza luterani e antipapisti, la saccheggiarono gravemente. Fu una delle prime guerre di religione tra cattolici e protestanti, bench\u00e9 alcuni cattolici francesi e spagnoli combattessero assieme ai luterani (lo stesso Carlo V era cattolico e re di Spagna come Carlo I).\nOltre a pubblicare libri Lutero compose in questo periodo diversi inni per la nuova liturgia riformata. Il pi\u00f9 celebre \u00e8 \"Ein' feste Burg ist unser Gott\" composto fra il 1527 e il 1529 traendolo dal Salmo 45 e tradotto in numerose lingue tra cui in italiano (\"Forte rocca \u00e8 il nostro Dio\").\nNel 1529 condusse con Melantone i Colloqui di Marburgo, importante confronto con l'altro grande riformista Ulrico Zwingli sui temi principali dei rispettivi sistemi teologici, che per\u00f2 si aren\u00f2 di fronte al problema dell'eucaristia, sul cui significato le divergenze erano significative. Zwingli mor\u00ec quindi nel 1531, durante la battaglia di Kappel, contro i cantoni cattolici svizzeri.\nNel giugno 1530 venne presentata la \"Confessione augustana\" che rappresenta la definitiva sistemazione dottrinale del luteranesimo. \u00c8 la prima esposizione ufficiale dei princ\u00ecpi del protestantesimo che sar\u00e0 poi detto luterano, redatta da Filippo Melantone per essere presentata alla Dieta di Augusta alla presenza di Carlo V.\nNel febbraio del 1531 venne conclusa tra i nobili e le citt\u00e0 protestanti la Lega di Smalcalda. Nello stesso anno il monaco riformatore pubblic\u00f2 l\"'Avvertimento del dottor M. Lutero ai suoi cari Tedeschi\". Nel 1534 usc\u00ec la Bibbia completamente tradotta in tedesco da Lutero. Intanto veniva eletto papa Alessandro Farnese, con il nome di Paolo III. Gli anabattisti presero il potere a M\u00fcnster in Vestfalia, ma nel giugno del 1535 la citt\u00e0 fu riconquistata dal vescovo Francesco di Waldeck con l'aiuto di Filippo d'Assia.\nLutero dett\u00f2 le linee generali per l'organizzazione della Chiesa evangelica della Sassonia, fornendo il modello fondamentale alle altre chiese luterane. Negli ultimi anni della sua vita Lutero approfond\u00ec la distanza dal cattolicesimo con lo scritto del 1537 \"Gli Articoli di Smalcalda\", difese la propria dottrina sulla presenza di Cristo nell'eucaristia nell'opera \"Breve confessione intorno al Santissimo Sacramento\" (1544) ed espresse una condanna violenta e definitiva del cattolicesimo con l'operetta polemica \"Contro il papato istituito a Roma dal diavolo\" (1544).\nLa vecchiaia e la morte.\nLo studioso Roland Bainton, pur essendo un suo devoto biografo, riconosce come \u00abil suo [di Lutero] altero atteggiamento di sfida dei primi tempi fosse degenerato, trasformandosi nell'umore stizzoso di un uomo tormentato dalla malattia, dalle fatiche e dallo scoramento\u00bb, tuttavia, riferisce sempre Bainton, \u00absino all'ultimo miglior\u00f2 la sua traduzione della Bibbia (\u2026), e parecchi brani riportati in questo libro [sul sacrificio di Isacco] per illustrare i suoi principi religiosi e morali provengono dal suo ultimo periodo.\nIn confronto a Melantone, sempre sottile e pacato nei giudizi, tanto rozzo e vendicativo apparve divenuto Lutero, al punto da scadere spesso nel turpiloquio. D'altra parte, come sostiene sempre Bainton, \u00abLutero guazzava nel sudiciume meno di molti altri letterati del suo tempo\u00bb, tra i quali lo stesso Erasmo, che non evit\u00f2 di descrivere dei dialoghi tra popolani in cui si parlava del fetore che promanava dalle loro merci. Nel complesso, le grossolanit\u00e0 di Lutero furono esigue e vi sono interi tomi in cui le parole pi\u00f9 indecenti sono quelle di San Paolo, che sopport\u00f2 la perdita di tutte le cose \u00abreputandole come tanta spazzatura al fine di guadagnare Cristo (Filip. III, 8)\u00bb. \nAveva anche preso a mangiare e bere con generosit\u00e0, vuotando in pi\u00f9 occasioni interi boccali di birra, \u00abma non \u00e8 mai stato riportato che Lutero avesse sorpassato la semplice allegria\u00bb.\nLa sua salute intanto si era andata deteriorando progressivamente (soffriva di acufeni, cataratta, sindrome di Meni\u00e8re, dolore reumatico e altri disturbi, forse anche di cardiopatia), fino a che si ammal\u00f2 gravemente di ulcera e venne infine colpito da un ictus fatale a 62 anni. Secondo quanto \u00e8 stato tramandato, il 18 febbraio 1546 a Eisleben, quando Lutero era sul letto di morte, gli amici gli chiesero se era ancora convinto di ci\u00f2 che aveva insegnato. Rispose: \u00abS\u00ec\u00bb, e poco dopo spir\u00f2. La salma di Lutero venne in seguito inumata nella chiesa del castello di Wittenberg (Schlosskirche) dove si trova ancora oggi.\nIl contributo di Lutero.\nLa Riforma, promossa da uomini come Lutero, Melantone e poi Giovanni Calvino e Zwingli, determin\u00f2 la formazione di un nuovo movimento religioso nell'Europa Occidentale detto protestantesimo. Il maggiore contributo di Lutero fu il suo insegnamento principale: la giustificazione per fede. Nel giro di poco tempo ciascun principato tedesco si schier\u00f2 per la fede protestante o per quella cattolica. Il protestantesimo si diffuse e ottenne larghi consensi in Scandinavia, Svizzera, Inghilterra e Paesi Bassi.\nAncora oggi centinaia di milioni di persone, in tutto il mondo, si professano aderenti a questi insegnamenti. In un testo scritto dal professor Kurt Aland si legge: \"Ogni anno escono almeno 500 nuove pubblicazioni su Martin Lutero e la Riforma in quasi tutte le maggiori lingue del mondo\". Il contributo di Lutero nell'inaugurare un nuovo modo di vivere il cristianesimo, che consisteva nell'indipendenza dalla Chiesa e nella conseguente rottura dell'unit\u00e0 dei cristiani a Occidente, fu senz'altro notevole; egli stesso con le sue esitazioni mostrava di rendersi conto della responsabilit\u00e0 enorme che si assumeva.\nLa sua opera fu inoltre fondamentale per aver contribuito a formare la lingua tedesca: si pu\u00f2 dire che Lutero fu per la Germania ci\u00f2 che Dante era stato per l'Italia. Passati i primi secoli immediatamente successivi alla Riforma, dopo essere stato giudicato assai negativamente, la sua figura \u00e8 stata in parte rivalutata anche in alcuni ambiti cattolici, almeno per quanto riguarda la tempra intellettuale del primo Lutero.\nControversie.\nSulla vocazione.\nSono ancora contrastanti i giudizi emessi dagli storici sulla conversione di Lutero. La tradizione vuole (e lo stesso Lutero nei suoi \"Discorsi a tavola\" sembra confermarlo) che a causa del forte spavento causatogli da un fulmine che lo fece cadere a terra durante un forte temporale, egli abbia fatto voto di prendere l'abito sacerdotale se si fosse salvato. In base a ci\u00f2 che egli stesso racconta, da giovane fu indotto a meditare sull'ira divina a causa della morte prematura di un compagno di studi, Hieronymus Buntz. Lo storico protestante Dietrich Emme afferma che questi fu ucciso in un duello dallo stesso Lutero, rifugiatosi poi in convento per sfuggire alla condanna.\nQuesta ipotesi \u00e8 stata confutata dal teologo cattolico Otto Hermann Pesch, perch\u00e9 nessuna fonte antica menziona il duello ed inoltre gli annali dell'universit\u00e0 di Erfurt riportano la notizia che Hieronymus Buntz mor\u00ec di pleurite poco prima di sostenere l'esame. Un'altra leggenda vuole che l'amico di Lutero sia morto a causa del fulmine.\nIl duello \u00e8 quindi ritenuto una leggenda infondata.\nL'antisemitismo di Lutero.\nAltri scritti di Lutero, contro gli ebrei che rifiutavano di convertirsi al cristianesimo, in particolare \"Degli ebrei e delle loro menzogne\" (\"Von den Juden und ihren L\u00fcgen\", 1543) nel quale si espresse con toni acerrimi, hanno indotto molti a tacciarlo di antisemitismo. In realt\u00e0 l'antisemitismo di Lutero si inquadrava nel generale atteggiamento di intolleranza e diffidenza verso il giudaismo (anche in ambito cattolico come mero antigiudaismo teologico) che percorreva la cultura europea, sia laica che religiosa, e che culminer\u00e0 nel XX secolo con la tragedia della Shoah. Teorie e suggestioni che descrivono Lutero quale anticipatore dell'antisemitismo moderno sono quindi alquanto discutibili.\nIn realt\u00e0 Lutero ebbe un atteggiamento tollerante nei confronti degli ebrei almeno fino agli ultimi anni di vita, che per\u00f2 condizionava alla loro conversione al cristianesimo poich\u00e9 se era vero, secondo Lutero e il cristianesimo medievale tutto, che il giudaismo era un crimine che doveva essere sradicato, la colpa originaria era stata quella di aver dato un cattivo insegnamento della dottrina cristiana. Il testo \"Ges\u00f9 Cristo \u00e8 nato ebreo\" (1523) punta infatti a difendere gli ebrei dai pregiudizi e dall'intolleranza.\nTuttavia il fallimento di questa auspicata conversione degli ebrei, dato che la maggioranza non accett\u00f2 il battesimo, port\u00f2 Lutero a un aperto antisemitismo, seppur non di tipo razziale. Nel 1543, ormai vicino alla fine della sua vita, Lutero pubblic\u00f2 il \"pamphlet\", \"Contro gli ebrei\" noto poi come \"Degli ebrei e delle loro menzogne\", dove proponeva di bruciare le sinagoghe, abbattere le case degli ebrei, distruggere i loro scritti, confiscare il loro denaro e uccidere i rabbini che predicavano il giudaismo. Nonostante ci\u00f2, ebrei tedeschi convertiti alla religione luterana in diverse epoche, come Heinrich Heine - che nel \"Rabbi di Bacharach\" denunci\u00f2 le persecuzioni medievali tedesche - hanno comunque ammirato Martin Lutero (si veda \"Zur Geschichte der Religion und Philosophie in Deutschland\" del 1834, cio\u00e8 \"Esposizione del pensiero tedesco da Lutero a Schelling\"), venerato talvolta \"come un santo\", un precursore della rivoluzione francese. Questa opinione fu condivisa da molti apologeti cattolici quali Joseph de Maistre (per la rottura del primato papale effettuata dalla riforma), nonostante l'avversione di Lutero per le ribellioni popolari e il fatto che la maggioranza dei luterani tedeschi e svedesi (nonch\u00e9 i protestanti britannici) combatt\u00e9 contro la Francia rivoluzionaria e contro Napoleone; si veda anche l'ammirazione verso Lutero del rivoluzionario Camille Desmoulins e la confusione sull'appoggio - attaccato dal papa - dei protestanti francesi alla Rivoluzione (essi erano per\u00f2 calvinisti ugonotti, membri della Chiesa Riformata di Francia). Per Heine fu anche un importante linguista e filosofo tedesco precursore di Hegel e del patriottismo tedesco ottocentesco.; secondo lo studioso della Riforma Piero Stefani, Heine vede in Lutero come \u00ab\"uomo completo\", \"uomo assoluto\", capace di riunire le dimensioni di spirito e materia precedentemente scisse per mano della dottrina cattolica e [lodato] la sua battaglia per la libert\u00e0 di pensiero\u00bb; cos\u00ec come al contempo molti protestanti moderni specie dopo la seconda guerra mondiale hanno preso le distanze dagli scritti antisemiti del riformatore, e sono spesso vicini alle istanze delle comunit\u00e0 ebraiche. \nVa inoltre ricordato che tali anatemi intolleranti erano subordinati alla conversione degli ebrei, non al loro sterminio, e la tolleranza religiosa era assente anche fra cristiani, in un mondo in cui vigeva il \"cuius regio, eius religio\" (ognuno doveva seguire la religione del proprio sovrano), e ci\u00f2 era considerato comunque una conquista essendo garantito ai dissidenti il diritto di emigrazione. Lutero si espresse contro i capi giudaici ma voleva che i semplici ebrei fossero costretti a lavorare, senza imporre loro segni discriminatori come fecero i papi e alcuni sovrani cattolici, senza essere espulsi (sebbene in un passo li inviti pesantemente a \"tornarsene in Giudea\") ma senza svolgere lavori \"parassitari\" come il banchiere o il prestito di denaro a interesse.\nLutero manifest\u00f2 infatti un forte disprezzo anche per ogni forma di commercio, da lui giudicato \"uno sporco affare\", e condann\u00f2 - in linea con il cristianesimo medievale- l'interesse come usura, nel Medioevo interdetta ai cristiani e quindi spesso appannaggio degli ebrei. Il suo sogno sarebbe stato di perpetuare la societ\u00e0 rurale in cui era nato, per questo egli si considerava pi\u00f9 un restauratore che un innovatore. Tali eccessi reazionari erano divenuti sempre pi\u00f9 marcati man mano che invecchiava e la sua salute peggiorava.\nLutero e l'Islam.\nOltre a ci\u00f2, nel 1541 aveva autorizzato una nuova traduzione in lingua latina del \"Corano\", a cura di Theodor Bibliander, che doveva essere indirizzata, come spiegava Lutero (convinto anti-islamico) nell'introduzione, \"a gloria di Ges\u00f9, al bene dei cristiani, a danno dei turchi, a irritazione del demonio\".\nSulla morte.\nLutero mor\u00ec nel 1546 nella natia Eisleben, dove si era nuovamente stabilito; malato di ulcera, venne rinvenuto morto da alcuni amici nel suo letto, probabilmente a causa di un ictus. \nL'oratoriano Thomas Bozius (1548-1610), nel suo \"De Signis Ecclesiae Dei\", Coloni\u00e6, 1592, scrive di avere appreso da \"fonte degna di fede\" che un domestico di Lutero, tale Ambrogio Kuntzell (o Kutfeld), successivamente convertito al cattolicesimo (\"superioribus annis ad nostros se recepit\"), affermava che il suo padrone fu trovato impiccato alle colonne del letto, dopo che era stato portato a dormire ubriaco la sera prima.\nIl testo di Bozius fu ripreso nel 1606 dallo scienziato Henricus Sedulius (1547-1621) in uno scritto polemico contro gli eretici.\nIl filosofo cattolico Jacques Maritain scrive nel 1925 che il dottor de Coster, subito accorso, avrebbe constatato che la bocca di Lutero era contorta, che la parte destra del suo viso era nera e che il collo era rosso e deforme, come se fosse stato appunto strangolato, ma non parla di impiccagione. Questa sua diagnosi sarebbe riportata su un'incisione, riportata nella sua opera, che Lucas Fortnagel fece subito il giorno dopo la morte di Lutero, ma la presenza di de Coster alla morte di Lutero non trova riscontro nelle fonti.\nLa tesi del suicidio fu riproposta da Paul Majunke nel 1890 e confutata da Georges Claudin, nel 1895 che ha pubblicato il testo latino e la traduzione francese della presunta \"deposizione\" del domestico.\nAltri documenti a confutazione della tesi sono stati pubblicati dal teologo cattolico Nikolaus Paulus nel 1898.\nTali dicerie sul suo suicidio furono diffuse solo vent'anni dopo la sua morte; i resoconti ufficiali della morte del riformatore testimoniano una morte naturale, alla presenza di un gruppo di persone oppure nel sonno, e la sua maschera mortuaria non riporta segni compatibili con un'asfissia violenta. Secondo una pubblicazione vicina all'ortodossia cattolica, \"La riforma protestante\", dello storico cattolico Roberto Coggi \"molto probabilmente Lutero mor\u00ec per una sua vecchia malattia di cuore\"; malattia della quale per\u00f2 non si hanno altre notizie.\nAnche la leggenda del suicidio di Lutero \u00e8 quindi considerata non fondata dagli storici, e diffusa in funzione anti-luterana (seppur ancora oggi riportata talvolta in ambienti cattolici tradizionalisti), insieme ad altre dicerie diffamatorie non veritiere: \"\u00abLe dicerie di un suicidio di Lutero, diffuse vent'anni dopo, vanno scartate come infondate\u00bb\".\nOggi si ritiene che Lutero sia morto di ictus.\nPersonalit\u00e0 e psicologia di Lutero.\nSecondo alcuni critici l'ansia e la paura avrebbero costituito un importante elemento nelle scelte di Lutero, e forse avrebbero fatto maturare nella sua mente la scelta di entrare nel convento agostiniano di Erfurt. Persino la psicoanalisi si \u00e8 interessata a Lutero. \nSi \u00e8 detto certo suo modo di esprimersi triviale e a volte con volgare turpiloquio quando era a tavola rilassato non fosse un tratto psicologico (coprolalia) ma derivante dal suo gergo rozzo e popolare di \"contadino sassone\", di cui egli stesso si scusa (\"nei libri di Sant\u2019Agostino si trovano molte parole che furono pronunciate dalla carne e dal sangue, e devo confessare che io dico molte parole che non sono parole di Dio, sia quando predico sia a tavola.\"). Cos\u00ec come riguardo alla sua passione per la birra casalinga dice \"anch'io bevo. Non tutti per\u00f2 devono imitarmi, perch\u00e9 non tutti sopportano le mie fatiche\"; come si \u00e8 detto, l'immagine di un Lutero ubriaco \u00e8 una semplice esagerazione diffamatoria di apologeti cattolici.\nSecondo alcuni psicologi nel riformatore si riscontravano \u00ab\"eredit\u00e0 di alcolismo, amore anormale per sua madre, educazione in un clima di paura, tendenza alla malinconia, ossessioni sessuali (sublimate, \u00e8 vero, con una potente attivit\u00e0 intellettuale) sono gli elementi che spiegherebbero... perch\u00e9 e come Lutero \u00e8 giunto a rifiutare il valore salvifico delle opere\"\u00bb. Sebbene alcuni storici abbiano osservato che tali interpretazioni sarebbero fondate su insufficienti e incerte testimonianze, l'immagine di un Lutero afflitto da sofferenze psicologiche - spesso non diverse da quelle riscontrate in personalit\u00e0 complesse come quelle di santi, religiosi, uomini di potere - culminate in malinconia, depressione, ossessioni e compulsioni a sfondo religioso-mistico e di scrupolosit\u00e0 (immagini intrusive blasfeme, sessuali o aggressive), rasserenate in parte dalla sua teologia della giustificazione per \"sola fide\", ha spesso avuto ampio credito presso la storiografia su di lui e contro di lui.\nL'equivoco del \"pecca fortiter\".\nPer rassicurare il timoroso e preoccupato Melantone, Lutero gli avrebbe suggerito un paradosso che insiste sul valore della fede sulle opere: \"pecca con vigore, e credi ancora pi\u00f9 fortemente\" (\"pecca fortiter et crede fortius\"), sullo stile del motto agostiniano \"ama e fa' ci\u00f2 che vuoi\". Il senso fu distorto spesso dagli antiluterani cattolici in \"pecca pi\u00f9 che puoi\", accusando Lutero di cripto-libertinismo ma si tratta in realt\u00e0 di un'iperbole estrapolata: \"pecca pur fortemente (perch\u00e9 essendo uomo non puoi non peccare) ma ogni volta credi sempre di pi\u00f9\" \u00e8 il senso che si inquadra bene nella teoria luterana di servo arbitrio e depravazione totale. La frase si trova in una lettera:"}
{"id": "27141", "revid": "115398367", "url": "https://it.wikipedia.org/wiki?curid=27141", "title": "Clock", "text": "Il termine clock, in elettronica, indica un segnale periodico, generalmente un'onda quadra, utilizzato per sincronizzare il funzionamento dei dispositivi elettronici digitali. Pu\u00f2 essere generato da qualsiasi oscillatore, si usa generalmente il tipo a quarzo per la sua alta stabilit\u00e0 di oscillazione.\nDescrizione.\nIl segnale.\nIl segnale \u00e8 costituito da un livello di tensione che periodicamente in modo regolare fa una rapida transizione dal valore zero ad un valore che generalmente coincide con la tensione di alimentazione del circuito, resta a questo livello per un certo tempo e poi in modo altrettanto rapido ritorna a livello zero, rimane a livello zero per un determinato tempo e poi il ciclo si ripete. La commutazione di tutti i circuiti logici avviene durante la transizione di questa tensione, ovverosia durante la variazione di livello di questo segnale. Gli ingressi dei dispositivi preposti a ricevere il clock sono definiti per consuetudine \"attivi alti\" o \"attivi negati\", i primi commutano durante il fronte di salita del clock, i secondi sul fronte di discesa. Non necessariamente il duty cycle (in italiano, letteralmente \"rapporto pieno-vuoto\", ciclo di lavoro) del segnale deve essere simmetrico, un clock di 100\u00a0MHz pu\u00f2 essere costituito da un segnale che sta a livello alto 3 nanosecondi e rimane a zero 7 nanosecondi, o viceversa.\nLa frequenza.\nLa velocit\u00e0 o frequenza di clock \u00e8 il numero di commutazioni tra i due livelli logici \"0\" e \"1\" che i circuiti all'interno di un'unit\u00e0 di calcolo o di un microprocessore sono in grado di eseguire nell'unit\u00e0 di tempo di un secondo, ed \u00e8 espressa in cicli al secondo, o hertz, e suoi multipli; normalmente per eseguire un'istruzione o una semplice somma sono necessari pi\u00f9 cicli di clock. L'unit\u00e0 di calcolo del calcolatore Z1 (che utilizzava la tecnologia elettromeccanica, non elettronica) costruito dal tedesco Konrad Zuse nel 1938 andava da 0,3 cicli al secondo fino al massimo di 1 hertz. La velocit\u00e0 di clock del primo microprocessore moderno, l'Intel 4004 progettato dall'italiano Federico Faggin nel 1971, era di 740\u00a0kHz. Le attuali CPU dei personal computer raggiungono e superano ormai i 4\u00a0GHz. In queste moderne CPU essendo la velocit\u00e0 di clock cos\u00ec elevata, viene generata da un minuscolo oscillatore al quarzo posto all'interno della stessa CPU, regolabile tramite il BIOS.\nPrendiamo ad esempio il funzionamento di un processore. Questo \u00e8 composto da vari circuiti logici preposti ad eseguire operazioni diverse, tali circuiti interagiscono tra loro scambiandosi informazioni. Affinch\u00e9 tale operazione avvenga correttamente \u00e8 per\u00f2 necessario che ad ogni circuito sia indicato il momento esatto in cui pu\u00f2 ritenere validi i segnali che riceve in ingresso. Il clock \u00e8 il segnale che si occupa di questo compito ed \u00e8 un segnale condiviso tra tutti i circuiti. La sua frequenza quindi deve essere calcolata in modo tale che il ciclo di clock sia sufficientemente lungo da consentire a tutti i circuiti, anche il pi\u00f9 lento, di completare correttamente le proprie operazioni.\nRiassumendo, maggiore \u00e8 la frequenza, pi\u00f9 sono le operazioni che possono essere eseguite nello stesso lasso di tempo. Per aumentare le prestazioni di una CPU quindi \u00e8 possibile agire sul clock. Visto che tale valore \u00e8 limitato dal circuito logico pi\u00f9 lento, \u00e8 facile che alcuni circuiti molto complessi causino \"colli di bottiglia\" con conseguente riduzione delle prestazioni generali. Per ovviare a questo problema \u00e8 possibile ridurre la lunghezza massima dei circuiti logici spezzando in pi\u00f9 parti quelli di lunghezza eccessiva. Le operazioni quindi non sarebbero pi\u00f9 completate in un solo ciclo di clock.\nAd esempio, poniamo che un processore abbia circuiti logici che in media richiedono 1 ns (1/1.000.000.000 di secondo) per portare a termine i calcoli, ma il circuito pi\u00f9 lento ne richiede 5. \u00c8 possibile spezzare tale circuito in cinque parti, ottenendo cos\u00ec circuiti con latenze di 1 ns, consentendo la riduzione del tempo di clock. In particolar modo se tale circuito \u00e8 sfruttato raramente, la CPU ottiene un considerevole aumento di prestazioni. Tuttavia vi sono dei limiti nell'uso di questa tecnica. Un unico circuito logico infatti, nell'eseguire la medesima operazione, \u00e8 complessivamente pi\u00f9 veloce di pi\u00f9 circuiti piccoli collegati in serie. Aumentare la frequenza di clock in questo modo pu\u00f2 portare ad effettivi benefici nelle prestazioni solo se si ottiene un ragionevole compromesso.\nI processori moderni hanno di fatto gi\u00e0 raggiunto il limite massimo superiore delle frequenze di clock al di sopra delle quali la maggior produzione di calore durante l'elaborazione non pu\u00f2 essere smaltita efficacemente causando danni al processore stesso; per ovviare a ci\u00f2 e continuare ad aumentare le capacit\u00e0 di calcolo di un sistema di elaborazione si sono sviluppate tecniche di esecuzione parallela attraverso il ricorso ad architetture hardware a multiprocessore.\nGli informatici tuttavia sono in grado di aumentare le prestazioni dei computer aumentando la velocit\u00e0 di clock nominale del processore, spesso con l'ausilio del raffreddamento ad azoto liquido, ma si tratta di un'operazione rischiosa che pu\u00f2 portare al surriscaldamento della CPU.\nVi sono comunque alcuni processori di particolare efficienza e robustezza che sono in grado di supportare bene velocit\u00e0 di clock maggiori di quella nominale, senza subire danni. Nel gergo informatico questa operazione viene definita \"overclocking\", ed \u00e8 utilizzata anche dall'industria per testare l'affidabilit\u00e0 delle CPU prodotte."}
{"id": "27143", "revid": "125864252", "url": "https://it.wikipedia.org/wiki?curid=27143", "title": "Comunit\u00e0 europee", "text": "Con la locuzione \"comunit\u00e0 europee\" ci si riferiva alla Comunit\u00e0 economica europea, alla Comunit\u00e0 europea dell'energia atomica e alla Comunit\u00e0 europea del carbone e dell'acciaio.\nStoria.\nComunit\u00e0 europee era il nome dato collettivamente alla Comunit\u00e0 economica europea (CEE), alla Comunit\u00e0 europea dell'energia atomica (Euratom), nata contemporaneamente alla CEE, ed alla Comunit\u00e0 europea del carbone e dell'acciaio (CECA), nata il 18 aprile 1951 con il Trattato di Parigi ed entrata in vigore in 23 luglio dell'anno seguente.\nCon la CEE nasce il Mercato comune europeo (MEC) sotto il Sistema monetario europeo (SME): da qui l'uso, invalso in Italia fino agli anni novanta, ma ora in disuso, di chiamare \"MEC\" l'attuale Unione europea.\nNel 1967, le tre comunit\u00e0 furono fuse in una singola cornice istituzionale con il trattato di fusione del 1967. Il termine tecnicamente si riferisce oggi solo alla CEE e all'Euratom in quanto la CECA ha cessato di esistere nel 2002.\nPrima della creazione della CECA, altre due comunit\u00e0 furono proposte: la Comunit\u00e0 europea di difesa (CED) e la Comunit\u00e0 Politica Europea (CPE), che non furono mai create per problemi interni ai paesi europei.\nLa CEE divenne ben presto la pi\u00f9 importante delle tre: i trattati successivi le aggiungeranno svariate competenze che esulano dalla materia economica, mentre le altre due comunit\u00e0 rimarranno sempre limitate; la stessa sigla divenne CE, riferendosi agli atti adottati dagli organi unificati delle \"Comunit\u00e0 europee\".\nSuccessione di istituzioni.\nCol trattato di Maastricht alle Comunit\u00e0 si \u00e8 affiancato un ordinamento pi\u00f9 vasto, quello dell'Unione, che in quel momento non sostituiva le altre organizzazioni sovranazionali ma semplicemente le inglobava salvaguardandone la specificit\u00e0 di atti e di competenze. La diversa incisivit\u00e0 delle competenze al suo interno era simboleggiata dai suoi tre diversi \"pilastri\", governati da diversi organi: il Consiglio europeo decideva per quello meno integrato (nel quale il ruolo del Parlamento europeo era praticamente inesistente e quello della Commissione meramente istruttorio), il Consiglio dei ministri delle Comunit\u00e0 europee su quello maggiormente integrato (nel quale il ruolo del Parlamento europeo e quello della Commissione erano codecisionali, secondo il meccanismo del cosiddetto \"trialogo\").\nCol trattato di Amsterdam le competenze \"unionali\" si sono estese, facendo transitare da un pilastro all'altro alcune delle procedure speciali, il che ha portato, nel 2002, alla cessazione dell'esistenza della CECA ed al trasferimento delle sue competenze alla CE.\nCon l'entrata in vigore del trattato di Lisbona che ha emendato il Trattato sull'Unione Europea, la CE ha cessato di esistere, in quanto \"l'Unione sostituisce e succede alla Comunit\u00e0 Europea\" (art. 1 TUE). All'interno del nuovo trattato, la geometria diversificata delle funzioni \u00e8 consacrata da diversi atti (con diverse procedure di approvazione), ma facenti capo ai medesimi organi dell'Unione."}
{"id": "27145", "revid": "120569738", "url": "https://it.wikipedia.org/wiki?curid=27145", "title": "Poggiofiorito", "text": "Poggiofiorito \u00e8 un comune italiano di abitanti della provincia di Chieti in Abruzzo.\nFa parte dell'Unione dei comuni della Marrucina.\nGeografia fisica.\nTerritorio.\nPoggiofiorito si distingue, come piccolo paese, per un ampio parco pubblico che precede l'abitato nella strada che si percorre venendo da Orsogna, Ortona o Arielli.\nL'abitato possiede un vantaggio economico perch\u00e9 \u00e8 posto nella zona industriale ed artigianale tra Arielli ed Orsogna, ed \u00e8 posto sulla S.S. 538 Marrucina, che collega Ortona a Guardiagrele.\nStoria.\nIn epoca romana il centro era una stazione di passaggio da Guardiagrele al porto di Ortona. Sono stati rinvenuti da scavi accidentali dei contadini negli anni '90, numerosi reperti archeologici, conservati a Chieti. In epoca longobarda alcune tracce, sempre dell'epoca tardo romana (VII secolo), sono stati trovati reperti, conservati nel Castello di Crecchio.\nIl borgo attuale fu fondato nel XVI secolo da feudatari del barone Crognale di Arielli, ed era costituito dai gruppi di case di Casale, Fonte di Pojo (il Poggio), e Villarielli, ossia il paese attuale. Il centro si svilupp\u00f2 considerevolmente nella met\u00e0 del Cinquecento, con la costruzione della chiesa San Matteo.\nNel primo '900 iniziarono i contrasti col confinante comune di Arielli a causa dell'ubicazione della stazione della costruenda linea ferroviaria Ortona-Guardiagrele, al punto che il consiglio comunale decise di cambiare nome da Villarielli a Poggiofiorito per troncare ogni riferimento di presunto legame o sudditanza con Arielli (REGIO DECRETO 31 luglio 1911, n. 909 pubblicato sulla GU n.203 del 30-8-1911 ed entrato in vigore il 14/09/1911).\nNella seconda guerra mondiale il paese \u00e8 stato duramente bombardato dagli alleati per cacciare gli occupanti tedeschi, giunti nel 1943 per inseguire Vittorio Emanuele III a Crecchio e poi Ortona.\nNegli anni '60 il paese \u00e8 stato ricostruito, e si \u00e8 sviluppato al livello industriale con la creazione della zona industriale di Arielli.\nMonumenti e luoghi d'interesse.\nCostruita nel XVIII secolo, terminata nei primi anni del Novecento in architettura pseudo classica, \u00e8 stata restaurata nei primi anni del 2000 dopo un lungo e lento processo di decadimento, in seguito alla seconda guerra mondiale. La chiesa fu bombardata pesantemente nel 1943, con la distruzione del campanile e di gran parte della chiesa, lasciando in piedi alcune mura e la facciata, e fu celermente ricostruita seguendo lo stile originale. Ha pianta rettangolare a basilica, con abside semicircolare, con cupola presso il presbiterio, bracci del transetto leggermente sporgenti. Il campanile laterale \u00e8 a torre quadrata con cuspide piramidale, e quattro archi laterali a tutto sesto, con rete di protezione e quattro luci a croce latina che si illuminano la notte. Un concerto di 3 campane \u00e8 all'interno, e un orologio civico \u00e8 montato al di sotto. La facciata ha un architrave sobria per il portale, a timpano triangolare, l'accesso dal corso Vittorio Emanuele \u00e8 preceduto da una scalinata monumentale a doppia rampa. Sopra il portale si erge una finestra centrale, e la facciata termina ad architrave con timpano triangolare. L'interno \u00e8 a navata unica, con volta a botte lunettata, paraste laterali pseudo ioniche e con altari, altare maggiore preceduto da arco trionfale; presso il tabernacolo neoclassico si trova la nicchia con la statua di San Matteo.\nSi trova all'ingresso del centro da corso Vittorio Emanuele. Possiede cedri, un campo da calcio, un parco giochi, un monumento ai caduti, e un chioschetto.\nRisalente al XVI secolo. Fino alla seconda met\u00e0 del Novecento le contadine vi andavano a lavare i panni. Si trova lungo la via per Frisa.\nCultura.\nPoggiofiorito \u00e8 profondamente legata al fenomeno della riscoperta della musica tradizionale abruzzese, il cui fenomeno, nella vicina Ortona, si concretizz\u00f2 nel festival annuale della Maggiolata. Poggiofiorito dette i natali al fisarmonicista Tommaso Coccione, il quale emigrando in America nel primo 900, compose varie mazurke e polke abruzzesi, divenendo molto famoso. Tornato in patria, fu accolto nel 1938 anche da Benito Mussolini in occasione del patto d'acciaio con la Germania.\nMorto prematuramente a 36 anni, l'eredit\u00e0 di Tommaso fu raccolta dai figli Vincenzo e Camillo Coccione, che seguirono le orme paterne nel comporre musica popolare abruzzese, per balli, polke, tarantelle, valzer, inni. Vincenzo si impegn\u00f2 particolarmente per realizzare nella sua abitazione un museo-associazione dedicato alla memoria del padre, con l'intento di valorizzare la comunit\u00e0 e le tradizioni contadine. Il museo \u00e8 sul corso Vittorio Emanuele III, 36.\nPoggiofiorito fu scelta anche come location del film del 1939 \"Torna caro ideal\" di Guido Brignone, incentrato sulla giovinezza del compositore ortonese Francesco Paolo Tosti. Vi compare anche brevemente Tommaso Coccione con la sua banda.\nIstruzione.\nPoggiofiorito possiede un attrezzato asilo per i bambini molto piccoli e una scuola dell'infanzia, in corso Vittorio Emanuele III."}
{"id": "27146", "revid": "1444396", "url": "https://it.wikipedia.org/wiki?curid=27146", "title": "Pollutri", "text": "Pollutri (\"Pill\u00f9tre o Pill\u00ectre\" in abruzzese) \u00e8 un comune italiano di abitanti della provincia di Chieti in Abruzzo facente parte dell'unione dei comuni dei Miracoli.\nStoria.\nLa nascita di Pollutri viene fatta risalire intorno al 500 d.C. anche se \u00e8 probabile che nella zona vi fossero gi\u00e0 alcuni insediamenti. Nel 1061 si ha notizia di un Monastero di San Giovanni di Pollutri a cui il conte di Borrello, Borrello, figlio di Odorisio Borrello, dona la Chiesa dei SS. Martiri Valentino e Damiano con la fara annessa, situate entrambe nel territorio del Castello di Borrello all'inizio della valle del fiume Sangro. Altre notizie risalgono al XV secolo; tuttavia reperti archeologici attestano l'abitazione del territorio gi\u00e0 in epoca preromana. In seguito fu feudo dei Caldora, poi dei Di Capua e dei d'Avalos.\nMonumenti e luoghi d'interesse.\nIl borgo fortificato.\nIl borgo di San Salvatore \u00e8 sito nella parte pi\u00f9 alta dell'abitato ed \u00e8 il fulcro del borgo fortificato del paese. L'insediamento \u00e8 raffigurato da Giovan Battista Pacichelli come un luogo pianeggiante circondato da mura. Due porte erano site verso la chiesa di San Rocco, la cosiddetta Porta da Piedi ed un'altra verso la chiesa della Madonna del Piano, la cosiddetta Porta da Capo. Finora non \u00e8 stato possibile trovare traccia di mura urbane per via delle costruzioni addossate alla cerchia urbana a Nord. Tuttavia il borgo \u00e8 costituito da passaggi, sotto-portici, scalinate, vicoli ciechi che possono essere delle soluzioni viari anzich\u00e9, piuttosto, delle uscite di servizio. Le facciate delle case sono state ammodernate per tutto il XVII-XIX secolo, tuttavia, negli interni di cantine, fondachi e dei sotterranei si trovano dei materiali tra cui arenaria, ciottoli di fiume e laterizi e tecniche costruttive simili a quelle del centro storico di Monteodorisio. Presso Palazzo Mucci \u00e8 stato demolito un palazzo di cui, le pareti superstiti mostrano dei resti di muri antichi, delle nicchie alla cappuccina e due archetti a sesto acuto in mattoni.\nLa chiesa del Santissimo Salvatore.\n\u00c8 sita in piazza della chiesa. Risulta costruita prima del 1324-25 con trasformazioni nei secoli XVIII-XIX. Anticamente la chiesa aveva una pianta rettangolare ad aula unica. Nel 1703 l'abate Pacichelli illustra la chiesa dotata di una torre campanaria cuspidata. La facciata attuale \u00e8 in stile neoromanico. I muri sono realizzati in laterizi. In origine aveva l'ingresso era sul lato destro dell'edificio, in effetti, la facciata \u00e8 stata rimaneggiata nel XX secolo. Il rivestimento \u00e8 del 1972 con la struttura portante realizzata in travetti. L'interno, a tre navate separate da colonne con volta a botte e cappelle laterali, di cui la cappella centrale sinistra dedicata a San Nicola di Bari, patrono di Pollutri conserva all'interno una statua lignea del santo posta sopra l'altare sopra cui vi \u00e8 un affresco del 1926 del pittore molisano A. Trivisonno. La chiesa ha una struttura ad \"L\". Gli stucchi all'interno sono stati realizzati durante la prima met\u00e0 del XIX secolo di cui sopravvivono alcune tracce delle dorature originali, in quanto in restauri recenti sono stati ridipinti.\nIl Monastero di San Barbato ed i resti della chiesa di Santa Lucia.\nL'annesso monastero di San Barbato fu fondato nel 1015 da Rainiero insieme alla moglie Engeltruda che dotarono il monastero di un patrimonio fondiario sito nei territori di Pollutri e del paese oggi scomparso di Ilice. Dopo il documento di fondazione ve ne \u00e8 un altro risalente al 1040 di Rainardo, figlio dei fondatori, che dona il monastero di San Barbato ai monaci del monastero di San Salvatore a Maiella presso Rapino. Al 1097 circa risale il Capitolare, cio\u00e8 il registro dei beni del monastero, fatto redigere dall'abate Benedetto. Successivamente per diverbi sorti tra l'abate del monastero di san Salvatore ed il vescovo di Chieti il quale raccoglieva i diritti sulle decime di San Barbato, nel 1344 il vescovo pose il monastero sotto la protezione della Santa Sede. Nel XVI secolo fu subordinato a commenda fino al 1788 quando i suoi terreni furono reintegrati al Regio Demanio. Attualmente il sito del monastero indicato dalla tradizione \u00e8 stato distrutto dall'espansione edilizia ma, recentemente, poco pi\u00f9 a valle \u00e8 stata ritrovata la fontana di San Barbato ricoperta da uno smottamento. Nelle vicinanze, presso la localit\u00e0 Civita sono visibili i resti della Chiesa di Santa Lucia, possedimento del monastero di San Barbato dalla fondazione del monastero stesso. Nelle vicinanze sono stati trovati dei frammenti votivi fittili risalenti al III-I secolo a.C.\nIl Bosco di Don Venanzio.\nLa Riserva naturale guidata Bosco di Don Venanzio \u00e8 un'area naturale protetta dell'Abruzzo, istituita nel 1999. Comprende un'area di circa 78 ettari, situata tra i comuni di Vasto e Pollutri in provincia di Chieti, a 5\u00a0km dal Mar Adriatico; \u00e8 uno degli ultimi boschi planiziari della costa adriatica. Si sviluppa su una serie di terrazze fluviali, che si affacciano sul fiume Sinello. Ai margini del bosco vi \u00e8 un'antica ed elegante casa di campagna, risalente all'inizio del Novecento, edificata sui ruderi dell'antica casina di caccia dei marchesi D'Avalos della vicina Vasto, che oggi ospita il centro visite della riserva.\nCasino d'Avalos\nIl Casino D'Avalos fu realizzata nel XVII-XVIII secolo, in pietra cotta a vista, diversa dal palazzo della Penna presso Vasto, voluto da Diego I d'Avalos (l'ex orfanotrofio Genova Rulli); l'impianto \u00e8 rettangolare, con un corpo aggiunto, in modo da formare una T, il corpo aggiunto funge da locali della servit\u00f9, in cima c'\u00e8 il balcone belvedere. Il corpo principale, dotato di cornici e finestre, \u00e8 sovrastato da un ulteriore corpo a torretta rettangolare con tetto spiovente, zona di osservazione privata del marchese. L'accesso al palazzo \u00e8 dato da uno scalone monumentale che porta al portale architravato con arco a tutto sesto.\nCultura.\nCucina.\nTra i prodotti gastronomici pollutresi si ricordano gli 'ndroccioloni, una tipica pasta fatta in casa, la Ventricina del Vastese, un particolare salume realizzato con carni di maiale, la porchetta e gli arrosticini.\nTra i dolci spiccano i tarallucci al vino ed i bocconotti.\nTra i vini sono da citare il Montepulciano d'Abruzzo, la grappa \"Caroso\", il Pecorino igt Don Venanzio di Pollutri, uno spumante extra-dry ed un ottimo spumante ros\u00e8 prodotti da una Societ\u00e0 Cooperativa agricola San Nicola, nella quale conferiscono le proprie uve oltre 500 soci, garantendo una produzione media di 170.000 quintali di uva e 130.000 ettolitri di vino l'anno.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte del ricamo, del merletto e del tombolo."}
{"id": "27147", "revid": "1656773", "url": "https://it.wikipedia.org/wiki?curid=27147", "title": "Pretoro", "text": "Pretoro (\"Pret\u00e8ure\" in dialetto locale) \u00e8 un comune italiano di 869 abitanti della provincia di Chieti in Abruzzo. Fa parte della Comunit\u00e0 montana della Maielletta ed appartiene ai Borghi pi\u00f9 belli d'Italia.\nHa impianti sciistici nel comprensorio di \"Passolanciano-Maielletta\".\nGeografia fisica.\nTerritorio.\nIl centro storico si trova lungo una scarpata sul versante orientale della Majella, in una zona franosa dove dagli anni '60 \u00e8 stata aperta una cava di pietra. Pretoro ha la forma di un borgo medievale triangolare che salendo verso la cima si restringe, essendosi formato a sud a grappolo, dall'antico castello. Sulla piana ai piedi del centro storico si sviluppa la zona moderna, essendo pi\u00f9 accessibile. Il territorio cambia salendo da destra verso il comprensorio della Maielletta - Passo Lanciano, diventando pi\u00f9 impervio e nevoso. A ovest Pretoro confina con Rapino, a sud con Fara Filiorum Petri e all'estremo est con Roccamontepiano.\nClima.\nIl clima di Pretoro \u00e8 fortemente influenzato dal massiccio montuoso della Majella, per cui l'effetto mitigatore del mare \u00e8 assai scarso: le precipitazioni sono decisamente abbondanti, superano i 1000\u00a0mm, e sono concentrate in primavera, autunno e in inverno in forma prevalentemente nevosa, tant'\u00e8 che molto spesso la neve tende ad arrestarsi proprio all'altezza del paese, per poi trasformarsi in pioggia pi\u00f9 a valle. Le temperature si aggirano tra i 4-5\u00a0\u00b0C di gennaio e i 21-22\u00a0\u00b0C di luglio, per una media annuale di 12-13\u00a0\u00b0C.\nStoria.\nNelle vicinanze vi sono degli scavi archeologici preistorici, che dimostrano l'antichit\u00e0 del paese. Le origini del paese di Pretoro possono essere fatte risalire al periodo italico (VI-V secolo a.C.). Per quanto concerne la toponomastica, il nome \"Pretoro\" o \"Preturo\" deriverebbe dal nome \"Praetorium\" e caratterizzerebbe un punto di vigilanza del passaggio dalla vallata nella quale si avevano insediamenti della gente Peligna (sull'altro versante della Maiella) all'area in cui avevano la loro sede i Marrucini ed i Frentani. \nUn'altra plausibile origine sarebbe dal termine \"preta\", che in dialetto abruzzese indica le pietre e, per estensione, i luoghi in cui esse abbondano, tra i quali vi \u00e8 pure la stessa area di Pretoro.\nL'attuale vecchio borgo medioevale \u00e8 sorto intorno al 1600 dopo la distruzione del castello di Pretoro, arroccato sull'estremit\u00e0 della roccia e denominato \"Castrum Pretorii de Theti\", allora presidiato costantemente da uno scudiero e 12 servitori. Bisogna notare come, sempre in questo periodo, l'insediamento maggiore sia stato trasferito dalla valle a monte. Nel secondo medioevo si hanno anche tracce del passaggio dei Francesi: il \"Santuario della Mazza\", da loro costruito e adornato da un portale del secolo XIII, ne \u00e8 sicura testimonianza (la sua facciata \u00e8 chiaramente rivolta a nord-ovest, cio\u00e8 verso la Francia). Pretoro in quel periodo partecip\u00f2 alle crociate (XII secolo) con alcuni suoi uomini.\nL'attivit\u00e0 artigianale dei Pretoresi era stata molto redditizia e costituiva la maggior fonte di ricchezza. Se andiamo ad analizzare la tipologia dell'economia pretorese tra la fine dell'Ottocento e gli inizi del Novecento, la dovremmo definire come prevalentemente \"agricolo-pastorale\", laddove l'agricoltura \u00e8 essenzialmente basata sull'ulivo e la pastorizia \u00e8 forte di ben diecimila capi di bestiame gi\u00e0 nel primo dopoguerra. Soltanto dopo la fine della seconda guerra mondiale e la massiccia emigrazione Pretoro ha visto stravolta la sua economia e ha sperimentato una trasformazione dell'originario tessuto artigianale in industria.\n\u00c8 stato rinvenuto un documento molto importante nell'Archivio di Stato di Chieti. Si tratta di una piantina di Pretoro realizzata nel 1854, che riporta tutti gli edifici principali del centro storico. Sono indicate, tra le altre cose, le due chiese principali (Sant'Andrea e San Nicola) e le rovine dell'antico castello.\nMonumenti e luoghi d'interesse.\nAree naturali e sciistiche.\nPassolanciano-Maielletta e Blockhaus.\nPassolanciano-Maieletta (dalla vecchia via usata dai pastori per la citt\u00e0 commerciale di Lanciano) e cima Blockhaus, si trovano rispettivamente a 14 e 18 km da Pretoro e sono situate al confine con il territorio del comune di Roccamontepiano.\nLa fondazione Blockhaus \u00e8 attiva dal 1988 e offre servizi turistici e corsi di sci per le varie piste da sci innevate da affrontare.\nIl percorso sciistico si divide in \"Blockhaus\" ossia la \"Majelletta\", che si trova dai 1650 metri circa di Mammarosa fino ad oltre i 2000 metri. La montagna \u00e8 provvista di hotel, rifugi (il pi\u00f9 alto \u00e8 \"Chalet Mammarosa\"), ristoranti e palestre per il noleggio e la preparazione allo sci.\nCultura.\nIstruzione.\nMusei.\nIl Centro museale san Domenico. Il museo \u00e8 stato istituito con la deliberazione del comune di Pretoro n. 34 del 12/02/96. Il museo ha lo scopo di divulgare gli aspetti culturali e naturali su lupi, serpenti e la storia di Pretoro. Il museo \u00e8 sito in un locale anticamente adibito ad officina di fabbro che, per l'apertura del museo, \u00e8 stato restaurato."}
{"id": "27148", "revid": "124790598", "url": "https://it.wikipedia.org/wiki?curid=27148", "title": "Quadri", "text": "Quadri \u00e8 un comune italiano di abitanti della provincia di Chieti in Abruzzo.\nGeografia fisica.\nQuadri \u00e8 situato nella media valle del Sangro. Il suo territorio di forma quadrangolare, confina a nord-ovest con il comune di Pizzoferrato mediante la strada comunale che porta alla contrada Melocchi ed il fosso Colle Buono, a Nord-est con il comune di Civitaluparella mediante il torrente Parello che, attraverso boschi e dirupi, dopo 18\u00a0km circa precipita con una splendida cascata alta 91,50 metri, a sud-est con il comune di Borrello e quello di Sant'Angelo del Pesco mediante il fiume Sangro ed infine a sud-ovest di nuovo con il comune di Pizzoferrato mediante il torrente Crognaleto.\nIl suo territorio si estende per circa 741 ettari facendone il pi\u00f9 piccolo comune della vallata per la sua estensione.\nIl paese \u00e8 attraversato dalla strada statale 558 Sangrina costruita nel 1883 in base al progetto approvato con R.D. del 12 agosto 1877.\nVi si accede ad est attraverso la SS. 558 proveniente da Torino di Sangro, dopo aver passato il ponte sul torrente Parello (fossatum Luparelli), a nord dalla strada intercomunale delle Vicenne che collega il centro abitato di Quadri con quello di Pizzoferrato, ad ovest con la strada Provinciale Quadri \u2013 Pizzoferrato, e a sud-ovest sempre con la SS 558 proveniente da Castel di Sangro.\nPer chi proviene dalla fascia costiera adriatica \u00e8 possibile arrivarci attraverso la fondovalle Sangro proveniente da Fossacesia e passante per la Zona Industriale di Atessa, per Piane d'Archi, per il lago di Bomba, per il viadotto di Villa Santa Maria sino ad arrivare alla stazione ferroviaria di Fallo distante da Quadri appena 2,5\u00a0km.\nPer chi proviene dall'entroterra pu\u00f2 arrivarci attraverso la stessa fondovalle Sangro fino alla stazione di Sant'Angelo del Pesco-Gamberale per poi imboccare la SS 558 ed arrivare a Quadri dopo 11\u00a0km di strada tortuosa e piena di curve.\nIl paese \u00e8 posto lungo la linea ferroviaria Sangritana, Lanciano \u2013 Castel di Sangro, ed \u00e8 dotato anche di una stazione ferroviaria, quella di Quadri-Borrello. Attualmente l'intero tratto ferroviario \u00e8 in fase di smantellamento per lavori di ammodernamento della linea ferroviaria, iniziati nel 2005 ma attualmente sospesi.\nOltrepassando il fiume Sangro sul versante di destra, nel territorio di Borrello, \u00e8 possibile ammirare il paese spalleggiato, da una parte con i nudi terreni delle contrade Ari e Vicenne su cui era insediata l'antica citt\u00e0 preromana di Trebula, e dall'altra, dal maestoso monte delle Cese e dal bellissimo Monte Pidocchio, luoghi di tristi ricordi bellici.\nStoria.\nQuadri, fra tutti i paesi della media valle del Sangro \u00e8 certamente il comune fondato in epoca pi\u00f9 recente. Il toponimo Quadri deriva dalla parola \"quadre\", appezzamenti di terreno di forma quadrangolare che venivano dati in colonia ai contadini del posto.\nFu fondato tra il X e XI secolo da monaci benedettini che vivevano nel vicino monastero della Badia di Santa Maria dei Quatri, o de Quatris costruito sui resti di un antico tempio sannita sito nell'antica \"Trebula\". Il paese fu costruito intorno al Castello dei Quatri, poi rinominato in Villa Baronale, per esser difeso dalle continue scorribande dei saraceni che iniziarono a verificarsi nel XV secolo. Il nome antico del paese era \"Quatri\" (non ancora \"Quadri\") ed assunse definitivamente la denominazione attuale con la caduta del Feudalesimo (1804) e con la conseguente nascita del moderno Comune durante l'Unit\u00e0 d'Italia.\nNel 1156 Quadri era posseduto dal duca Oderisio de Idri, e sotto il Regno di Carlo I d'Angi\u00f2 era nei possedimenti di \"Jacopo delli Quatri\". Nel 1304 divenne feudo di Raimondo Caldora (governatore della vicina Civitaluparella) la cui potente famiglia manterr\u00e0 il possesso sino al 1465, escluso il periodo 1392-1401 quando il feudo era posseduto dal Conte Filippo di Fiandra. In questo breve periodo Quadri viene sottratto alla contea di Valva e Sulmona, e sar\u00e0 annesso alla contea di Teate (Chieti). Nel 1465 viene dato in feudo a Matteo di Capua. Agli inizi del XVII secolo viene posseduto prima dal Conte Melocchi e poi dal marchese Periteo Malvezzi che poi nel 1628 lo vender\u00e0 al barone Giannicola Coccia per 7750 ducati.\nAlla fine del XVII secolo ai Coccia subentrano i D'Ambrosio che manterranno il feudo sino alla fine del XVIII secolo. L'ultimo signore di Quadri fu il Duca Catemario che lo govern\u00f2 fino al 1806.\nDurante l'ultimo conflitto mondiale il paese che faceva parte della \"linea Gustav\" \u00e8 stato quasi raso al suolo dalle truppe germaniche ed \u00e8 stato quasi interamente ricostruito dalla stessa popolazione, che successivamente, mancando le risorse economiche, \u00e8 stata costretta ad emigrare verso i paesi del nord Europa e delle Americhe.\nOggi Quadri \u00e8 un paese di circa 920 abitanti o meno effettivi, ed \u00e8 meta di un turismo sempre in via di espansione per la presenza su tutto il territorio del pregiato tartufo bianco \"Tuber magnatum Pico\". In questi ultimi anni si va sempre pi\u00f9 espandendo l'economia legata a questo prezioso tubero. Altra attrazione principale \u00e8 la presenza del sito archeologico di Trebula, poco lontano il paese, riscoperto negli anni Novanta del Novecento.\nMonumenti e luoghi d'interesse.\nArchitetture religiose.\nIl paese nel suo millennio di storia, ha annoverato 4 chiese tra i suoi luoghi di culto:\nIn localit\u00e0 Costa San Nicola. La chiesa \u00e8 ridotta in rudere per la seconda guerra mondiale.\nAll'interno delle mura del paese (Intra\u00a0\u2013 muros) e a ridosso del Castello Baronale. Era la chiesa principale di Quadri, prima dell'ampliamento nel XIX secolo dell'ex chiesa di Sant'Agostino, attuale parrocchia della Madonna del Popolo. La chiesa \u00e8 ridotta a rudere per la seconda guerra mondiale.\nTrattasi di antico monastero benedettino, che dipendeva dall'abbazia di San Vincenzo al Volturno. Fu costruito sopra i ruderi archeologici di Trebula, antica citt\u00e0 dei Sanniti Carricini. All'interno del sito, dove si ergeva un tempio, si trovano le mura del Monastero di Santa Maria, detta volgarmente \"dello Spineto\". L'interno era a tre navate terminanti in tre absidi. L'impianto constava anche di una torre campanaria. Secondo scavi archeologici il cenobio \u00e8 stato costruito sopra un tempio italico fra il IX secolo ed il X secolo. Il santuario aveva, forse titolo abbaziale. Attualmente \u00e8 in restauro.\nPrima di San Tommaso D'Aquino poi di San Giovanni Battista. Posta in piazza del popolo nel centro storico. La prima menzione della chiesa \u00e8 del 1765 durante una visita del vescovo di Valva e Sulmona, ma la chiesa attuale \u00e8 stata costruita certamente molto pi\u00f9 tardi, durante la seconda met\u00e0 del secolo scorso, a causa dei danni bellici, con il rifacimento della facciata, che era originalmente intonacata, con portale semplice. Si accede alla chiesa mediante un'imponente scalinata di nuova costruzione. L'interno \u00e8 a 3 navate come suggerisce anche il coronamento di facciata suddiviso in 3 parti. Sopra l'ingresso vi \u00e8 una finestra circolare a mo' di rosone. Sulla facciata vi sono varie lesene. All'interno vi \u00e8 una statua lignea verosimilmente del XIII secolo raffigurante la Madonna dello Spineto con Bambino.. Il campanile laterale \u00e8 a torre rettangolare, con in cima una cella per le campane delle ore.\nL'unica chiesa attualmente esistente \u00e8 quella di San Giovanni Battista, le altre sono ridotte ad un ammasso di macerie.\nMura del castello medievale.\nIl castello di Quadri \u00e8 sito a Via del Colle nel centro storico del paese, presso il rialzo roccioso. Della pianta dell'edificio non \u00e8 pi\u00f9 identificabile la forma, anche se un palazzo situato vicino al muro superstite con le 3 aperture, fa pensare che fosse stato ricavato da una parte del castello, che probabilmente era a pianta rettangolare, con la parte verso il fiume che sfruttava il pendio del colle. Ora \u00e8 in stato di abbandono, dopo i danni bellici. Fu costruito tra il X ed il XII secolo epoca in cui la popolazione, in seguito a varie scorrerie di invasori, decise di spostarsi pi\u00f9 a monte dove sorse il borgo antico, la chiesa della Madonna dello Spineto e Trebula. Attualmente \u00e8 visibile solamente un'ala del castello cio\u00e8 un muraglione costruito in pietra calcarea e ciottoli di fiume che corrisponde al piano nobile dell'edificio.\nPalazzo nobiliare D'Amico.\nQuesto edificio \u00e8 uno dei palazzi principali di Quadri. \u00c8 sito nel centro storico del paese ov'era un'antica chiesa della Trinit\u00e0, forse, anche da un nucleo fortificato. La parte che d\u00e0 sulla Valle del Sangro, ala del palazzo realizzata in pietra calcarea. Il palazzo \u00e8 suddiviso in tre livelli ed \u00e8 totalmente realizzato con ciottoli di fiume e pietra calcarea lavorata.\nAntico mulino medievale.\nIl mulino sfruttava l'acqua del Sangro, si trova nella piana del fiume, lungo la strada per Civitaluparella. Dopo i danni bellici \u00e8 stato per anni un rudere, ma \u00e8 stato recuperato per eventi culturali. Si compone fi un edificio rettangolare molto esteso, cui si collegavano le cisterne.\nSiti archeologici.\nGli scavi archeologici di Trebula, nella periferia occidentale, lungo la strada per Gamberale, oltre il bivio discesa del campo sportivo. Era una citt\u00e0 vera e propria del popolo dei Carricini, poi conquistati da Roma, e dotata di templi, un foro e un anfiteatro riportato alla luce, molto simile per costruzione all'anfiteatro di Alba Fucens. Nel IX secolo fu costruito il cenobio benedettino di Santa Maria dello Spineto, di cui restano cospicui resti.\nTradizioni.\nIl 20 Gennaio Quadri festeggia il suo patrono San Sebastiano, \u00e8 la festa pi\u00f9 importante del paese.\nLa terza domenica di agosto, si celebra in Quadri la festa del Tartufo, per cui il comune \u00e8 economicamente noto.\nSociet\u00e0.\nEvoluzione demografica.\nIl comune \u00e8 interessato da un processo di spopolamento aggravatosi negli ultimi decenni. \nEconomia.\nL'economia del paese \u00e8 incentrata prevalentemente sul commercio del tartufo. Quadri \u00e8 iscritta infatti nella lista dei \"Borghi del Tartufo\", e riconosciuta citt\u00e0 di interesse in loco per tale propriet\u00e0. Vi si svolge anche una \"Rassegna del Tartufo\" che si svolge il sabato e la domenica della terza settimana di agosto, ogni anno.\nSport.\nLa squadra di calcio del paese \u00e8 stata fino al 2004 lA.C. Quadri, i cui colori sociali sono il rosso ed il blu. La massima serie con cui ha militato \u00e8 stata la 2\u00aa Categoria ma poi a seguito di problemi strutturali della societ\u00e0, nella stagione calcistica 2004/2005, non si \u00e8 reiscritta al campionato di Terza Categoria; pertanto nel 2005 si \u00e8 ricreata una nuova societ\u00e0 quadrese, lA.S.D. Quadri, che \u00e8 ripartita dal campionato di Terza Categoria, con la speranza di poter raggiungere e magari superare la categoria raggiunta dall'ormai ex A.C. Quadri.\nL'A.S.D. Quadri nel campionato 2005-2006 di Terza Categoria Girone B si \u00e8 piazzata in seconda posizione, qualificandosi per i play off in un triangolare tra Quadri-Fresa United-Brecciarola, in cui la sconfitta con Fresa United e la vittoria con il Brecciarola non ha garantito la promozione in 2\u00aa Categoria.\nNel campionato 2006-2007 sotto la guida del Mister D'Arcangelo ha raggiunto il 4\u00ba posto e quindi senza la possibilit\u00e0 di disputare i play off.\nNel campionato 2007-2008 viene ripresa per disputare il campionato di 2\u00aa categoria sotto la guida del Mr. Viglione ed al primo anno centra subito i play off piazzandosi in 2\u00aa posizione con 59 punti dietro il Monteodorisio con 62 punti. I play off la vedono dapprima in un unico confronto in casa con il Roccaspinalveti risultato finale 1-1 e per miglior piazzamento in classifica passa alla fase successiva affrontando la Sangiovannese (San Giovanni Lipioni) nel campo neutro di Atessa con il risultato di 3-2, con tripletta dell'attaccante Rosa Andrea.\nNella fase successiva dei play off, il Quadri affronta in un triangolare dapprima il Caldari in casa, risultato finale 2-1 (Ciarico, Marchetti) poi a Mutignano per la partita decisiva. Risultato nei tempi regolamentari: 1-1 (Marchetti su rigore). Ai calci di rigore trionfa con il risultato definitivo di 4-5 e successiva promozione nel Campionato di 1\u00aa Categoria. Sequenza calci di rigore: Simonetti Piergiuseppe (gol) - Di Campli Gerardo (gol) - Liberatore Walter (sbagliato) - D'Amico Camillo (gol) - Marchetti Gianluca (gol).\nNel campionato 2008-2009 ha affrontato il campionato di prima categoria dove il piazzamento migliore di una compagine quadrese \u00e8 stato il terzo posto raggiunto dalla squadra, fatto che non avveniva sin dagli anni Ottanta. La squadra nel 2021 non esiste pi\u00f9"}
{"id": "27149", "revid": "2014155", "url": "https://it.wikipedia.org/wiki?curid=27149", "title": "Rapino (Italia)", "text": "Rapino \u00e8 un comune italiano di abitanti della provincia di Chieti in Abruzzo.\nCentro rinomato per le produzioni in ceramica, della quale ospita un museo, per le coltivazioni di ulivi, tanto da essere insignita del titolo di \"Citt\u00e0 dell'olio\", e per le testimonianze archeologiche, rinvenibili presso la Grotta del Colle e la Torre del Colle, la sua economia \u00e8 centrata principalmente sul turismo. Fa parte della Comunit\u00e0 montana della Maielletta.\nGeografia fisica.\nTerritorio.\nSituata alle pendici del versante nord-orientale della Majella, Rapino \u00e8 attraversata da torrenti affluenti del fiume Foro, e si posiziona ad un'altitudine di 420 m s.l.m. all'altezza della Casa comunale. La parte montana del territorio raggiunge l'altitudine di 1900 m in prossimit\u00e0 del Rifugio Bruno Pomilio in localit\u00e0 Majelletta. Per la maggior parte della sua superficie Rapino fa parte del Parco nazionale della Majella.\nClima.\nSebbene sia situata in un territorio montano, la sua collocazione fra collina e vallata fa s\u00ec che Rapino possieda un clima temperato fresco-mediterraneo, con inverni spesso rigidi che a gennaio registrano una media di 5\u00a0\u00b0C, ed estati abbastanza calde, con una media a luglio intorno ai 23\u00a0\u00b0C. Le precipitazioni piovose, comprese tra i 900 e i 1000\u00a0mm, si concentrano soprattutto in primavera e autunno. Le precipitazioni nevose possono essere frequenti e abbondanti nel periodo invernale.\nStoria.\nLe prime tracce di insediamenti abitativi nel territorio rapinese risalgono al paleolitico medio e superiore, come testimonia la statuetta della \"dea di Rapino\" rinvenuta presso la Grotta del Colle e attualmente conservata al museo archeologico La Civitella di Chieti. Sempre nella stessa zona \u00e8 stata rinvenuta la \"Tabula Rapinensis\", una piccola lamina in bronzo di 15 per 15\u00a0cm con iscrizioni in dialetto marrucino attualmente conservata al museo Pu\u0161kin delle belle arti di Mosca. Nel testo, che riporta una legge sacra legata al culto di Giove e Giovia, viene menzionata la \"Touta Marouca\", cio\u00e8 il popolo dei Marrucini, e la \"ocre Tarincria\", il vicino insediamento fortificato di Civita Danzica.\nIn epoca medievale vi fu la colonizzazione monastica dei benedettini, cosicch\u00e9 per molti secoli Rapino fu sottoposta al monastero di San Salvatore a Maiella. Nel XV secolo Rapino fu feudo dapprima della famiglia Orsini, poi dei Colonna di Roma fino all'abolizione della feudalit\u00e0.\nOnorificenze.\nLa piazza principale del comune \u00e8 intitolata ad Amilcare Paolucci, militare dell Prima Guerra Mondiale decorato con medaglia al valore, originario del paese. \nRapino \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nSociet\u00e0.\nCelebrazioni.\nsicch\u00e9 si interpret\u00f2 il desiderio della Madonna di rimanerne nel luogo dell'apparizione. Nella processione, come riportato nel quadro, figurano bambine e bambini travestiti da Verginelle, ossia angioletti in abito bianco, e angeli,che accompagnano la statua copia che viene fatta inchinare davanti l'originale. \nCultura.\nCeramica.\nRapino \u00e8 storicamente considerata come uno dei principali centri d'Abruzzo per la produzione di maioliche. Ospit\u00f2 anche Fedele Cappelletti, tra i pi\u00f9 insigni esponenti della ceramica italiana dello Storicismo. Il periodo di massima fioritura della produzione rapinese fu tra l'Ottocento e il Novecento, quando la ceramica di Rapino si distingueva per la lucentezza degni smalti, la vividezza dei colori e la raffinatezza dei decori; con massimi esponenti i casati dei Cappelletti e Vitocolonna, e poi per un periodo del primo Novecento da Basilio Cascella e il figlio Tommaso Cascella.\nIl primo ceramista fu Raffaele Bozzelli, che abitava in quello che poi diverr\u00e0 il \"quartiere dei ceramisti\", sotto la discesa della chiesa di San Rocco e il santuario della Madonna del Carpineto. I quantitativi della ceramica del primo periodo furono comunque relativamente bassi. Agli anni '40 e '50 del XIX secolo risalgono i primi esemplari di boccali, brocche e zuppiere. I migliori risultati risalgono per\u00f2 agli anni '60 e '70, periodo in cui la ceramica rapinese inizi\u00f2 ad impressionare per la propria originalit\u00e0, come per i piatti a fiori policromi del Cappelletti. Tra la fine del XIX e l'inizio del XX secolo la produzione si baser\u00e0 su piatti, brocche, boccali, zuppiere e borracce decorate con uccellini su ramoscello, eseguiti o a pennello o a stampino. In seguito compariranno il decoro \"a tovaglia\" ed il gallo.\nNei primi del '900 la ceramica rapinese sub\u00ec una nuova evoluzione grazie alla bottega di Basilio Cascella e dei figli Tommaso, Michele e Gioachino, che realizzarono non solo piatti e bicchieri dipinti com scene di paesaggio e personaggi abruzzesi, ma anche piastrelle per comporre disegni e operedi pi\u00f9 ampio respiro, come la \"Pala della Liberazione di Chieti\", opera di Tommaso Cascella, o il sacrario militare di Andrea Bafile a Guardiagrele.\nLa considerevole produzione di boccali era dovuta alla richiesta da parte dei pellegrini che giungevano in visita al vicino santuario di San Rocco a Roccamontepiano; ci sono vari esemplari di modeste brocche in terracotta dipinta con l'immagine di San Rocco e il cane. Con il nuovo interesse nella produzione ceramistica popolare da parte della fascia borghese, negli anni '20 e '30 del secolo scorso, la produzione mut\u00f2 nuovamente dedicandosi a servizi da tavola, servizi da t\u00e8, servizi da caff\u00e8 destinati ai salotti delle famiglie pi\u00f9 abbienti.\nLa storia e la cultura delle ceramiche di Rapino \u00e8 commemorata nel Museo della Ceramica fondato nel 2003 presso un'ex bottega, e poi spostato attualmente nell'ex convento di Sant'Antonio.\nSport.\nCalcio.\nLa principale squadra di calcio della citt\u00e0 \u00e8 l'\"A.S.D. Rapino Calcio\" che milita nel girone B di 1\u00aa Categoria."}
{"id": "27150", "revid": "1543377", "url": "https://it.wikipedia.org/wiki?curid=27150", "title": "Ripa Teatina", "text": "Ripa Teatina (IPA: , \"La R\u00ecpe\" in dialetto ripese) \u00e8 un comune italiano di abitanti della provincia di Chieti in Abruzzo. Il comune \u00e8 posizionato su una collina alta 199 collocata a ridosso della costiera adriatica, lungo la via che da Francavilla al Mare conduce a Chieti. Il comune \u00e8 sede dell'unione dei comuni della Vallata del Foro.\nGeografia fisica.\nTerritorio.\nIl comune \u00e8 situato a sud-est di Chieti. L'altezza massima \u00e8 di 281 m (in contrada Feudo) e l'altezza minima \u00e8 di 25 m (in contrada Foro).\nIl paese \u00e8 bagnato a nord dal fiume Alento e a sud dal fiume Foro.\nClima.\nIl clima \u00e8 tipicamente mediterraneo con estati a seconda dei momenti calde e afose o ventilate, con media di circa 24-25\u00a0\u00b0C e inverni moderatamente freddi mitigati dall'influsso marino, con circa 6-7\u00a0\u00b0C di media, e le precipitazioni sono relativamente contenute, aggirandosi approssimativamente sugli 800\u00a0mm e concentrate nell'autunno-inverno. D'inverno cade la neve ogni anno almeno 2 o 3 volte in maniera abbondante (circa 30\u201340\u00a0cm). Episodi nevosi si sono avuti anche a novembre e in aprile.\nLa temperatura pi\u00f9 alta mai registrata \u00e8 stata di 45\u00b0 nell'agosto del 2007, battendo il precedente record di 44\u00b0 il luglio dell'anno stesso. La temperatura pi\u00f9 bassa mai registrata \u00e8 stata di -13\u00b0 nel 1979 e in epoca pi\u00f9 recente -8\u00b0 nel dicembre 2010 e nel gennaio 2017. Nel febbraio 2012, il paese venne colpito per circa 3 settimane da intense nevicate e temperature molto basse. Il 10 febbraio 2012 vennero contati circa 60\u00a0cm di neve, fino a 70 nelle parti pi\u00f9 alte.\nStoria.\nTracce di insediamenti neolitici sono stati rinvenuti lungo il fiume Alento, che bagna a nord il paese, e di certo l'attuale Ripa dovette ben presto entrare nella sfera di influenza dei Marrucini.\nEsistono prove del passaggio di Annibale, nella campagna militare condotta in Italia durante la seconda guerra punica, grazie al ritrovamento dei resti di un elmo cartaginese nei pressi della chiesetta di S. Stefano.\nIn virt\u00f9 della sua posizione strategica, nel corso della storia l'area ove sorge il paese \u00e8 stata spesso utilizzata come avamposto. Gi\u00e0 al tempo dei Romani era presente un nucleo abitato chiamato \"Castrum Teate\" a difesa della citt\u00e0 di Chieti (allora chiamata Teate), ed anche nel medioevo, quando il paese cambi\u00f2 il nome in \"Ripa de Teti\" , venne mantenuta la sua connotazione militare.\nI Longobardi assegnarono la zona al Ducato di Benevento. Dopo che Pipino invase il ducato, venne assegnato dai Normanni al Ducato di Puglia. Durante la dominazione sveva la citt\u00e0 era demaniale, ma durante il regno angioino dovette soffrire le pene dell'inferno. Alfonso d'Aragona fece costruire la cinta muraria nel 1484 come grazia ricevuta per favori ottenuti dalla popolazione di questo paese durante le lotte contro la Liga Veneta. Sotto la dominazione Aragonese fu costruita inoltre una rete di torri di avvistamento, di cui due ancora esistenti, che consentiva di avvistare eventuali movimenti militari ostili.\nDurante la campagna militare in Italia condotta da Napoleone il convento francescano, che aveva sede nel paese, fu teatro di un enorme massacro. Nel convento avevano trovato rifugio dei rivoltosi che avevano operato a Chieti. Le armate francesi assediarono il convento e ci furono sanguinosi combattimenti con pi\u00f9 di 600 vittime tra militari e rivoltosi. Diversi rivoltosi riuscirono comunque a fuggire e, per rappresaglia, i frati vennero sterminati e le loro spoglie gettate nella cisterna del chiostro del convento.\nAnche durante l'occupazione nazista, a Ripa, situata a ridosso della linea Gustav, fu allestito un deposito di armamenti, saccheggiato durante la liberazione avvenuta tra il 9 e il 10 giugno del 1944.\nSimboli.\nLo stemma del Comune di Ripa Teatina \u00e8 stato concesso con decreto del presidente della Repubblica del 28 marzo 2007.\nMonumenti e luoghi d'interesse.\nNei pressi della fonte sono state ritrovate indiscutibili\ntracce di un insediamento di epoca romana, probabilmente di una villa con terme\nannesse che sfruttava l'abbondanza di acqua dalle propriet\u00e0 terapeutiche del\nluogo.\nPi\u00f9 tardi, durante la seconda guerra mondiale, non molto\nlontano dalla bocca della grotta, vi era una casa gentilizia che fu usata\ndall'esercito tedesco come deposito di munizioni. Per questo motivo, nelle\ncampagne limitrofe, sono stati ritrovati innumerevoli ordigni bellici. Questa \u00e8\nla ragione principale per la quale molti terreni vicino alla fonte rimangono\nancora oggi incolti.\nCittadini, scolaresche, studiosi e turisti continuano\ntuttora a visitare la zona, per molti la pi\u00f9 bella e misteriosa che il\nterritorio di Ripa Teatina possa offrire.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 i cittadini stranieri residenti a Ripa Teatina erano 235. Le nazionalit\u00e0 maggiormente rappresentate erano:\nLingue e dialetti.\nIl dialetto ripese fa parte del gruppo dei dialetti italiani meridionali, pi\u00f9 specificatamente in quello \"Abruzzese Adriatico\" nella sezione del \"Chietino orientale\": pur trattandosi di un idioma comunale, che come qualunque altro vernacolo dei paesi abruzzesi presenta cio\u00e8 delle peculiarit\u00e0 che lo rendono distinto dagli altri, sono comunque riscontrabili affinit\u00e0 coi dialetti parlati nei comuni di Chieti, Torrevecchia Teatina, Francavilla al Mare, Miglianico, Villamagna e Bucchianico.\nUn vero e proprio \"dialetto ripese\" \u00e8 parlato solo esclusivamente entro le mura del centro storico, e presenta caratteristiche particolari quali i frangimenti vocalici, ormai per\u00f2 in regresso e in uso solo presso le persone pi\u00f9 anziane, ed una pronuncia vocalica caratterizzata da una forma particolare di isocronismo sillabico. Infatti esso risulta:\nLa curiosit\u00e0 di questo fenomeno \u00e8 ancor pi\u00f9 notevole se si considera che nella vicina Villamagna esso si verifica in maniera diametralmente opposta, cio\u00e8 parziale per le \"e\" e completo per le \"o\".\nOrmai per\u00f2, a causa dell'insediamento nel paese di famiglie dalla pi\u00f9 svariata provenienza ne consegue un quadro dialettale abbastanza variegato e pertanto alterato, specialmente sul piano della pronuncia vocalica, al punto che alla resa isocronica originaria si affiancano presso alcuni parlanti, anche alcune di tipo parziale o altre di tipo completo.\nEconomia.\nLe principali attivit\u00e0 economiche e produttive del paese sono legate alla agricoltura, l'allevamento e la pastorizia.\nLa produzione di vino \u00e8 l'attivit\u00e0 pi\u00f9 importante: vigneti di Trebbiano d'Abruzzo, Montepulciano d'Abruzzo, Merlot, Passerina e Pecorino ricoprono intere colline. Anche la produzione di olio d'oliva \u00e8 significativa. Nel paese,vi sono cinque cantine (inclusa la cantina sociale) e tre frantoi. Altre attivit\u00e0 produttive riguardano l'orticoltura, la frutticoltura (in prevalenza pesche e fichi) e, ormai in disuso, la pastorizia e l'allevamento di bestiame. Da alcuni anni Ripa Teatina \u00e8 stata inserita nel circuito delle \"Citt\u00e0 del Vino\" e gode di importanti riconoscimenti e premi a livello nazionale.\nDi notevole importanza sono gli arrosticini e la porchetta di Ripa Teatina, famosi in tutto l'Abruzzo.\nNegli anni ottanta furono impiantati anche numerosi campi per la produzione di kiwi, che per\u00f2 hanno risentito del crollo del prezzo del prodotto avvenuto negli anni.\nLungo la vallata del fiume Foro, a sud del paese, sono comparse a partire dagli anni 90 alcune piccole aziende industriali.\nIl turismo \u00e8 in forte crescita, nonostante la crisi economica, grazie ai prezzi accessibili a tutti e all'aumento delle strutture ricettive (agriturismi, B&amp;B, ecc).\nOggi la connotazione prevalente \u00e8 quella di paese residenziale. Sfruttando la vicinanza con Chieti (meno di 10\u00a0km) e Pescara (ca. 15\u00a0km), ma soprattutto la zona industriale e commerciale della Val Pescara, la stragrande maggioranza dei residenti lavora e, spesso, vive fuori dal territorio comunale.\nAmministrazione.\nAltre informazioni amministrative.\nIl 27 marzo 2010 viene inaugurato il primo osservatorio della pace in Abruzzo presso il Torrione della piazza centrale del paese.\nIl comune fa parte dell'Unione dei comuni della Valle del Foro.\nSport.\nRipa Teatina vanta due pugili che si sono affermati sul panorama internazionale: Rocky Marciano, a cui \u00e8 stata dedicata una statua e Rocky Mattioli.\nDal 2005 si tiene a Ripa Teatina il Festival Rocky Marciano: manifestazione sportiva culturale con l'intento di promozione dello sport e della figura di Rocky Marciano.\nNel 1997, 2013, 2017, 2019 e 2021 Ripa Teatina \u00e8 stata attreversata dal Giro d'Italia.\nHa sede nel comune la societ\u00e0 di calcio l'A.S.D RIPA 2007 nota per il suo florido settore giovanile e attualmente militante nel campionato di seconda categoria; in passato la squadra della citt\u00e0 ha militato al massimo nel campionato di eccellenza."}
{"id": "27151", "revid": "1748167", "url": "https://it.wikipedia.org/wiki?curid=27151", "title": "Rocca San Giovanni", "text": "Rocca San Giovanni \u00e8 un comune italiano di abitanti della provincia di Chieti in Abruzzo, a nord-est di Lanciano. Fa parte del Club dei Borghi pi\u00f9 belli d'Italia.\nGeografia fisica.\nIl suo territorio \u00e8 esteso 21,47\u00a0km\u00b2. Sorge su un colle roccioso che si affaccia sulla splendida Costa dei trabocchi.\nStoria.\nIl paese fu fondato nell'XI secolo da Oderisio I ed ampliato da Oderisio II abati del Monastero di San Giovanni in Venere come forte di rifugio per i monaci dell'abbazia stessa. In effetti il primo documento in cui viene menzionato il paese \u00e8 del 1\u00ba marzo 1046 in un diploma dell'imperatore Enrico III per il monastero stesso. Nel 1346 i cittadini di Lanciano espugnarono il paese per rubare il grano ivi contenuto. Nel 1381 un nuovo saccheggio con susseguente incendio interess\u00f2 il paese da parte di Ugone Ursini conte di Manoppello. Nel 1453 ebbe una zecca dove Innico d'Avalos faceva coniare oro, argento e rame a suo nome. Il terremoto del 1626 distrusse gran parte delle mura. Nel XIX secolo il territorio comunale non subisce modificazioni strutturali.\nIl 24 gennaio 1863 l'allora sindaco Giustino Croce fece voto di debellare il brigantaggio nel territorio comunale. Egli stesso afferma che il brigantaggio \"ha preso una misura colossale in tutta Italia. \u00c8 espressione solenne e concorde di tutto un popolo che protesta contro tutte le scene di sangue e desolazione e riafferma incontrastabilmente il concetto unitario in cui tutto il popolo anela!...\" Agli inizi del XX secolo un grande esodo interess\u00f2 il paese con meta Stati Uniti, Canada, Argentina ed Australia. I nazisti distrussero una torre quadrangolare detta \"Il castello\" l'8 novembre 1943.\nMonumenti e luoghi d'interesse.\nSi sviluppa a spina di pesce, ed era interamente cinto da mura, come \u00e8 possibile vedere dalla parte sud-orientale con il torrione, in vicolo IV Novembre, ma alcune tracce sono visibili anche a nord-ovest in via Occidentale. Il centro storico ottocentesco, appena fuori le mura, si sviluppa lungo viale Mazzini sino al cimitero, poi si entra in Piazza degli Eroi con la chiesa madre e il palazzo comunale, infine due grandi assi stradali conducono al belvedere Paolucci: corso Garibaldi e via Cesare Battisti, con i relativi vicoli; tra Largo Lentisco e Piazzale Oberdan si trova un palazzo che in origine era il monastero di Sant'Antonio Abate. Fonti confermano che sotto il centro, a partire dalle catacombe della chiesa madre, ci sia un percorso sotterraneo di emergenza, edificato nel Medioevo, per i monaci benedettini dell'abbazia di San Giovanni in Venere nella vicina Fossacesia, per fuggire nella cittadella fortificata in casi di pericolo. Tale percorso fu irrimediabilmente danneggiato dalle bombe della seconda guerra mondiale.\nEconomia.\nPrincipalmente incentrata sull'agricoltura, negli anni '50-'60 l'agricoltura con le nuove tecniche lavorative ha subito un forte sviluppo, contando soprattutto sull'export dei prodotti. Delle cooperative agricole inoltre si sono riunite in due principali cantine vinicole, la San Giacomo nell'omonima localit\u00e0, e la Cantina Frentana in contrada Perazza. Oltre a ci\u00f2, Rocca ha subito un orte sviluppo economico nelle contrade occidentali a confine con Treglio e Lanciano, sino ad allora quasi disabitate, o popolate da poche case di campagna, dette appunto, come dice la stessa localit\u00e0, \"Pagliaroni\". Il tessuto connettivo stradale, dal casello dell'A14 uscita Lanciano, sino al comune frentano, ben presto, soprattutto negli anni '80-'90, ha subito un forte sviluppo edilizio, con la nascita di concessionarie, cantine, il centro \"Marfisi carni\" per la produzione di arrosticini all'ingrosso, e infine il centro commerciale Polycenter in localit\u00e0 Santa Calcagna.\nSolo di recente il turismo ha riscoperto il borgo storico di Rocca, e soprattutto la costa dei trabocchi, divenendo insieme al paese di rilevanza non solo regionale, ma nazionale per la bellezze dei monumenti e la conservazione naturale delle localit\u00e0\nCosta dei Trabocchi.\nLa zona marittima di Rocca San Giovanni, cos\u00ec come quelle attigue di Fossacesia, Ortona, San Vito Chietino, Torino di Sangro, Casalbordino e Vasto, \u00e8 ricca di frazioni e di localit\u00e0 balneari, che compongono la cosiddetta Costa dei Trabocchi. La costa \u00e8 caratterizzata soprattutto dalla presenza degli antichi e moderni trabocchi, macchine da pesca in legno.\nLe spiagge di maggior interesse di Rocca San Giovanni sono: La Foce, Il Cavalluccio, Vallev\u00f2 e Punta Punciosa, oltre alle innumerevoli \"calette\" dal mare pescoso, turchino e trasparente. Sono considerate tra le pi\u00f9 belle della Costa dei Trabocchi. I trabucchi presenti nella fascia comunale della costa sono Punta Cavalluccio, Punta Torre, Spezzacatena, La Foce, Punta Isolata, Valle Grotte e Punta Tufano.\nZoo Safari d'Abruzzo.\nDalla fine del 2000 \u00e8 entrato in vigore dal comune un progetto di creare un piccolo zoo. Lo zoo, chiamato \"Zoo d'Abruzzo\" o \"Zoo di Rocca San Giovanni - Area Faunistica\", fa parte del comune, ed \u00e8 situato non molto lontano dal paese, in localit\u00e0 Scalzino poco dopo superato il casello autostradale A14 uscita Lanciano. Raggiungibile anche venendo da San Vito o da Lanciano stessa, lungo contrada Santa Calcagna. Lo zoo ospita alcune variet\u00e0 di zebre, ippopotami, foche, canguri, gufi, elefanti, coccodrilli, orsi, struzzi, tigri e leoni. Appena fondato, gli addestratori hanno fatto generare dei cuccioli di leone nati dall'accoppiamento con una tigre, i cosiddetti leontigri.\nGeografia antropica.\nFrazioni.\nAcquarelli, Foce, Lappeto, Montegranaro, Perazza, Piane di Marche, Piane Favaro, Pocafeccia, Pontone del Signore, Puncichitti, San Giacomo, Santa Calcagna, Tagliaferri, Vallev\u00f2, Vetiche, Sterpari, Scalzino, Codacchie"}
{"id": "27153", "revid": "124464776", "url": "https://it.wikipedia.org/wiki?curid=27153", "title": "Roccascalegna", "text": "Roccascalegna \u00e8 un comune italiano di abitanti della provincia di Chieti in Abruzzo. \u00c8 uno degli undici comuni membri della Comunit\u00e0 montana \"Aventino-Medio Sangro\".\nStoria.\nOrigini del nome.\nSono diverse le ipotesi sull'origine del nome del paese. Alcuni studiosi rifacendosi al \"Catalogus baronum\" del 1379 che indicava il paese come \"Rocca-scarengia\" ed a studi della lingua francese antica non ben identificati hanno sostenuto che \"scalegna\" deriverebbe da \"scarengia\" o \"scarenna\" cio\u00e8 dirupo, scarpata o burrone, indicante il fianco dello sperone sul quale \u00e8 posta la rocca; altri la fanno risalire al longobardo \"Aschari\", \"Rocc-aschar\" che mutando la \"r\" in \"l\" per rotazione consonantica \u00e8 diventata poi Roccascalegna. La tesi pi\u00f9 accreditata e popolare sostiene invece che l'attuale nome derivi da \"Rocca con la scala di legno\", scala a pioli in legno che dal paese conduceva direttamente alla torre del castello (scala raffigurata anche nello stemma comunale).\nMedioevo.\nCome riferito dal \"Catalogus Baronum\", l'origine del paese \u00e8 del XII secolo, pi\u00f9 precisamente nel 1160, forse su di un insediamento preesistente. Certo per\u00f2 \u00e8 che in localit\u00e0 Collelongo sono stati ritrovati dei ruderi dell'Eneolitico e a Capriglia e a Colle Cicerone dei ruderi di epoca romana. Tuttavia dei monaci, verosimilmente gi\u00e0 esistevano in zona come per la Chiesa di San Pancrazio gi\u00e0 esistente nell'829. La chiesa attuale risale al 1205 come ricostruzione della preesistente chiesa. Originariamente il borgo \u00e8 sorto come avamposto longobardo per il controllo della Valle del Rio Secco per difendere la zona contro i Bizantini. I Longobardi eressero, dove ora \u00e8 il castello di Roccascalegna, una torre d'avvistamento.\nIndi si susseguirono dapprima i Franchi, poi i Normanni. Il vero e proprio castello, tuttavia, \u00e8, verosimilmente, di epoca normanna. Nel 1320 Roccascalegna viene nominata nel periodo angioino \"cum castellione\", all'epoca, quindi, il castello gi\u00e0 esisteva. La successiva menzione \u00e8 del XV secolo, nel regno di Giovanna II di Napoli durante le gesta di Giacomo Caldora, con la ribellione del figlio Antonio, i soprusi di Raimondo Caldora e l'ascesa al trono degli Aragonesi al trono del Regno di Napoli. In questo periodo un soldato sotto il comando di Giacomo Caldora, Raimondo d'Annecchino \u00e8 feudatario del paese; la sua famiglia rimase feudataria del borgo fino al 1525 quando Giovanni Maria d'Annecchino fece ricostruire il castello.\nL'evo moderno.\nCon l'avvento dell'evo moderno vi \u00e8 il solito avvicendarsi dei feudatari e vari passaggi dai feudatari stessi alla Regia Corte e da questa ad un nuovo signore cui far accettare i Capitoli. Nel 1531 Diego Sarmemto conferma questi Capitoli o Statuti, ma subito dopo il paese ritorna alla Regia Corte che la vende a Giovanni Genovois di Chalem che la rivende ai Carafa. Orazio Carafa oppresse i paesani fino a che, il 15 ottobre 1584 insorgono e, aiutati dal prete, lo uccidono. Gli succedono il fratello Giovanni Girolamo e Girolamo. Alla fine del secolo i Carafa, oberati di debiti, sono costretti a vendere il castello.\nAi Carafa succedono i Corvo o de Corvis. Gli ultimi feudatari di Roccascalegna furono i Nanni. Il castello, all'epoca versava in pessime condizioni. La loro residenza fu spostata pi\u00f9 in basso, in un luogo ritenuto pi\u00f9 comodo. Oggi tale palazzo \u00e8 adibito a residenza privata, ma vi sono anche un forno ed un laboratorio di un artigiano. Con l'unit\u00e0 d'Italia prosperano lutti, ruberie, emigrazione e brigantaggio mentre i ricchi borghesi speculano sulla propriet\u00e0 fondiaria. Il castello per essere restaurato dovr\u00e0 attendere il finire del millennio.\nLeggende.\nSecondo una tradizione popolare - ripresa in chiave surreale anche nel film \"Sottovoce\" del 1993 - nel corso del XVII secolo un esponente della famiglia Corvo-De Corvis, durante una rivolta popolare animata da Masaniello e Giulio Genoino contro il regime vicereale spagnolo, si sarebbe trasferito dalla Corte di Napoli ai suoi possedimenti di Roccascalegna, dove avrebbe cercato di ripristinare lo \"Ius prim\u00e6 noctis\". Ci\u00f2 avrebbe naturalmente suscitato una ribellione tra i suoi sudditi, e una persona ignota (uno sposo o una donna), si sarebbe nottetempo introdotto nel Castello e sostituito alla consorte, uccidendo il feudatario.\nMonumenti e luoghi d'interesse.\nRoccascalegna \u00e8 tra i paesi ai quali \u00e8 stato assegnato il marchio Bandiera arancione del Touring Club Italiano. Inoltre, \u00e8 uno dei trentanove comuni italiani facenti parte dell'Associazione Nazionale delle Citt\u00e0 del Miele.\nIl castello.\nViene chiamato dai paesani \"La Rocca\". Il castello venne verosimilmente costruito dai Longobardi a difesa dalle invasioni bizantine di un centro abitato longobardo poco tempo prima fondato, dapprima come torre d'avvistamento poi man mano ingrandito fino a diventare un castello. Il Castello domina, su di uno sprone con fianchi a burrone, la valle del Riosecco, affluente di sinistra del Sangro. Poi, esclusa una bolla contabile del 1320, il castello di Roccascalegna cade nell'oblio fino al 1525, epoca in cui avviene un restauro causa l'introduzioni delle nuove, per l'epoca, armi da fuoco. Invece, nel 1705, \u00e8 un secondo restauro, ma stavolta si tratta della monumentale rampa d'accesso. Un nuovo periodo di oblio colpisce il castello, fino al 1985, quando l'ultima famiglia di feudatari (I Croce Nanni) dona al comune il castello, il quale inizia subito un'opera di restauro terminato solamente nel 1996, restauro che porter\u00e0 all'antico splendore il castello. Compare nel film \"Il racconto dei racconti - Tale of Tales\" di Matteo Garrone.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 104 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "27154", "revid": "554814", "url": "https://it.wikipedia.org/wiki?curid=27154", "title": "Roccaspinalveti", "text": "Roccaspinalveti \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana \"Medio Vastese\".\nGeografia fisica.\nTerritorio.\nCentro agricolo-pastorale situato nel subappennino di Castiglione, nell'alta valle del fiume Sinello.\nStoria.\nL'odierno abitato risale al XIX secolo quando l'antico abitato citato nel XVIII secolo come Rocca Spina Oliveta ed in seguito come Roccavecchia fu evacuato per via di frane e ricostruito pi\u00f9 a valle con cardi e decumani in stile ottocentesco. Del vecchio abitato si possono riconoscere l'antico palazzo feudale, la chiesa ed alcune case. Ipotesi non verificate vogliono il paese fondato da genti sabelliche, centro poi fortificato durante l'incastellamento medievale.\nSimboli.\nNello stemma comunale, concesso con decreto del presidente della Repubblica del 21 luglio 1972, \u00e8 raffigurato un palmizio fra le lettere R e S, iniziali dei due elementi che costituiscono il toponimo.\nMonumenti e luoghi d'interesse.\n\u00c8 sita in piazza Roma, in localit\u00e0 Aia Bruna. La chiesa risale al 1850 quando fu costruita sopra la precedente cappella di San Michele. Della struttura originaria rimane il campanile terminato agli inizi del XX secolo. L'interno \u00e8 a navata unica con volta a botte con lunette e falsa cupola. Sopra l'ingresso principale vi \u00e8 una cantoria sorretta da due pilastri con un organo del XVII secolo di cui le canne sono infilate nel cornicione attraverso i capitelli.\n\u00c8 sito su una cima del Monte Trimonte (1150 m). Allo stato attuale \u00e8 ridotto a rudere. Come Castelfraiano controlla gli accessi dei fiumi limitrofi e da lontano domina le valli del Trigno e del Sangro. Risulta tuttavia vulnerabile dagli attacchi dall'alto perch\u00e9 sito a mezza costa. Alcune case-mura presentano un accesso tortuoso a chi vuole penetrare. Vi sono due porte urbane: La Porta a Capo e la Porta a Piedi.\n\u00c8 sita in localit\u00e0 Rocca. Attualmente versa in un mediocre stato di conservazione. La prima notizia \u00e8 del 1050 quando viene citata in un atto di donazione di un certo Bruno come rendita dell'abbazia della Santissima Trinit\u00e0. Dal 1386 \u00e8 sottoposta alla chiesa di Santa Vittoria. Nel 1568 durante una visita pastorale di Giovanni Oliva, arcivescovo e conte di Chieti, la chiesa era un rudere. Nel XVIII secolo la chiesa di Santa Vittoria e Nicola reggeva la rettoria della chiesa di San Pietro. Attualmente della chiesa si conservano i muri perimetrali che emergono dalle macerie dei crolli. \u00c8 visibile la pianta rettangolare di circa sette metri per dodici. I muri di spessore non omogeneo \u00e8 realizzato in pietra calcarea appena smussata di circa 100\u2013120\u00a0cm. mentre l'altezza dei muri che rimangono in piedi varia da un metro ad un metro e mezzo. Nella chiesa si possono ammirare degli stipiti di quello che doveva essere il portale d'ingresso sito nel lato est dell'edificio il quale \u00e8 lungo circa un metro e settanta. Nell'interno dell'unica navata, secondo dicerie degli anziani del paese, \u00e8 ancora presente il pavimento.\nVi sono alcuni piccoli palazzi in pietra del XIX secolo, la Fontana del Trocco e alcuni resti di architettura rurale-pastorale.\nCultura.\nEventi.\n17 gennaio: Sant'Antonio Abate\nEsiste, e persiste, un'antica tradizione popolare che si rinnova il sedici gennaio di ogni anno, vigilia della ricorrenza della festivit\u00e0 di Sant'Antonio abate. Un gruppo di persone con organetti, mandolini, chitarre, tamburelli e strumenti artigianali della tradizione popolare (lu du bott, lu cupa cupa\u2026), gira per le vie del paese, facendo visita alle famiglie del posto, per cantare \"lu sant'Antonie\": una lunga stornellata che racconta la storia del grande abate. Vengono enfatizzate soprattutto le lotte che dovette sostenere contro il demonio, proprio per questo un membro del gruppo \u00e8 travestito da esso, nonch\u00e9 viene narrata in breve la storia del Santo. Alla fine del canto ai membri del gruppo viene offerta salsiccia, un salame locale a base di carne di maiale insaccata, e vino, tutto rigorosamente fatto in casa, dalle famiglie ospitanti. Di queste famiglie, nonostante l'ora tarda, molte non si perdono lo spettacolo ed escono a cantare insieme, incuranti delle rigide temperature.\n19 marzo: San Giuseppe\nFesta nella contrada di Fatticce con parenti ed amici invitati dai residenti, con relativa messa e consegna della \"pagnotta di San Giuseppe\", tipica focaccina benedetta.\n11 luglio: San Pio\nOltre che festa patronale in questa ricorrenza si torna alle origini con un gioco dove si battono fra loro le varie frazioni in diverse prove fisiche, la festa di chiama \"Palio del Covone\".\nGeografia antropica.\nFrazioni.\nAcquaviva, Bisceglie, Chiuse, Fatticce, Fonte Santa Maria, Olmi, Pontone, Quercialtieri, Salconeto, San Cristoforo, Santa Giusta, Serre, Tesoro, Vallocchie, Vigna Monaci.\nLe frazioni di Santa Giusta e Serre sorgono a nord del capoluogo, sul versante sinistro della valle del fiume Sinello. Le frazioni di Olmi e San Cristoforo si trovano rispettivamente a sudest e nordest, nel bacino del fiume Treste.\nEconomia.\nI maggiori redditi provengono dall'allevamento (ovino, bovino e suino) e dal commercio del bestiame e dei prodotti zootecnici.\nL'agricoltura d\u00e0 patate, frumento e uve da vino. Vi operano un caseificio sociale e varie aziende per la produzione di prosciutti e insaccati.\nSport.\nCalcio.\nIl paese ospita due squadre di calcio, la principale, nonch\u00e9 pi\u00f9 anziana, \u00e8 l'A.S.D. Roccaspinalveti che milita nel girone B abruzzese di 1\u00aa Categoria. \u00c8 nata nel 1978.\nLa seconda \u00e8 la Dinamo Roccaspinalveti."}
{"id": "27155", "revid": "2164596", "url": "https://it.wikipedia.org/wiki?curid=27155", "title": "Roio del Sangro", "text": "Roio del Sangro \u00e8 un comune italiano di abitanti della provincia di Chieti in Abruzzo, facente parte dell'unione dei comuni montani del Sangro.\n\u00c8 situato su di uno sperone di roccia ad 870 metri di altitudine.\nStoria.\nIl nucleo originario \u00e8 ignoto, ma c'\u00e8 qualcuno che ipotizza che la localit\u00e0 Vicenne derivi il nome da vicus.\nUn documento dattiloscritto parla di mura romane e di un tempio di Marte.\nVarie ipotesi fantasiose popolari fanno derivare il nome dallo spagnolo \"rojo\" cio\u00e8 rosso per via di una invasione di formiche rosse nel XVII secolo, oppure da \"rojo de sangre\" ovverosia rosso di sangue per via di un'invasione di briganti o altri popoli, documenti preesistenti attestano l'inattendibilit\u00e0 di queste, se si pu\u00f2 dire, assurde ipotesi.\nIn alcuni documenti (del 1595) viene chiamata come \"Royo\", nome con cui viene citato per la prima volta nel 1309, nome derivante da \"Rodium\", derivante forse da Podium, infatti in taluni documenti viene chiamato Podium cum Rogitello, poi diventato \"Rodium cum Rogitello\" (in altre parole Roio e il piccolo Roio che starebbe ad indicare che nella zona vi erano 2 centri abitati con lo stesso nome).\nSociet\u00e0.\nTradizioni.\nPer la sua lunga tradizione culinaria \u00e8 considerato patria dei cuochi.\nAll'entrata del paese \u00e8 infatti presente un monumento dedicato al \"cuoco\".\nAltre tradizioni importanti sono rappresentate dalle feste e sagre estive che attraggono nel paese numerose persone da tutta Italia vista la loro discendenza con il paesino. \u00c8 noto infatti come l'emigrazione dei numerosi e ottimi cuochi provenienti da Roio in tutto il mondo abbia formato una grande comunit\u00e0 che ama ritrovarsi nei periodi festivi.\nLe feste principali sono le processioni di San Filippo Neri e San Rocco il 12 e il 13 di agosto, la tradizionale processione del venerd\u00ec santo."}
{"id": "27156", "revid": "88740", "url": "https://it.wikipedia.org/wiki?curid=27156", "title": "Rosello", "text": "Rosello \u00e8 un comune italiano di abitanti della provincia di Chieti in Abruzzo, facente parte dell'unione dei comuni montani del Sangro.\nStoria.\nIl paese risulta insediato dai monaci benedettini dell'abbazia di San Giovanni in Verde (il nome deriva sicuramente dal vicino Rio Verde) gi\u00e0 nell'Alto Medioevo ma bisogna aspettare il XII secolo per vederlo citato per la prima volta in un documento.\nIn seguito fu feudo dei Caldora (XV secolo), dei Del Gesso, dei Bernardi (XVII secolo), indi dei Caracciolo di Villa Santa Maria (XVIII secolo).\nUn certo Giulio Caracciolo, fratello del pi\u00f9 celebre San Francesco Caracciolo, fece costruire la frazione di Giuliopoli.\nMonumenti e luoghi d'interesse.\nA Rosello.\nLa Chiesa di San Nicola.\nIn un manoscritto del 1541 viene citata la costruzione della chiesa. La chiesa sovrasta l'abitato di Rosello dalla roccia di montagna, \u00e8 in stile gesuitico (XVII secolo), ma fu ricostruita totalmente dopo il terremoto del 1703, non rispettando l'antico \nimoiamro3, esternamente infatti si vedono dei contrafforti sporgenti e nin regolari, che dimostrano la riduzione del perimetro e dell'area della chiesa, soprattutto dovuti ai nuovi restauri dopo i danni della guerra. Il campanile \u00e8 ottocentesco, a torre, nel 2012 \u00e8 stato provvisto del concerto di 3 campane, fuse dalla fonderia Marinelli della vicina Agnone per la nuova parrocchia di San Nicola, posta a valle. L'interno \u00e8 ad un'unica navata ed \u00e8 privo delle decorazioni originarie. La facciata \u00e8 a capanna. Il campanile \u00e8 scandito da tre cornici marcapiano.\nIl Palazzo Caracciolo-De Lucia-Fornari.\nTrattasi di un palazzo a corte suddiviso in due piani, affacciato sulla piazza del Municipio. Attualmente \u00e8 adibito ad uso privato a scopo abitativo e ad uso ufficio postale.\nVerosimilmente la costruzione dell'edificio risale alla dominazione del paese della famiglia Caracciolo. (XVII-XVIII secolo).\nUno dei lati del palazzo \u00e8 rivolto verso la piazza. Dei 5 portali del piano terra 4 hanno semplici stipiti e architravi, mentre il portone centrale presenta piedritti e archivolto in pietra. I muri sono in pietra leggermente sbozzata e ciottoli spaccati. Il livello superiore \u00e8 intonacato. Le aperture del piano superiore sono site sopra quelle del piano inferiore sono presentano stipiti e architrave in pietra. Il coronamento \u00e8 rappresentato da un triplice ordine di romanelle in muratura.\nLa torre circolare.\nTrattasi di ruderi. Sovrastava il nucleo originario del paese sopra il monte roccioso della chiesa di san Nicola. Viene nominata in un documento del 1541. Alcune parti della roccaforte non sono del tutto esplorate: ne restano solo poche tracce di una muratura in struttura semicircolare forse appartenenti ad una torre cilindrica e di un recinto di un forte.\nNuova parrocchia di San Nicola.\nSi trova tra piazza del Monumento e corso Vittorio Emanuele, realizzata nella met\u00e0 degli anni 60, quando la popolazione si era spostata pi\u00f9 a valle, lungo lo stradone che porta alla riserva dell'Abetina. La chiesa \u00e8 a impianto rettangolare irregolare, con facciata a spioventi, piccolo portico di accesso, campanile laterale a vela molto grande, che accoglieva un concerto di 3 campane a slancio, fuse dalla fonderia Marinelli di Agnone, poi traslate nella chiesa antica sopra il borgo.\nL'interno \u00e8 a navata unica, soffitto a capriate, si conserva la nicchia con la statua processionale , e una quarta campana staccata dal concerto.\nPiazza Municipio.\nPrincipale piazza, vi si affacciano il palazzo Caracciolo e il palazzo municipale, del XIX secolo ma ampiamente rifatto in stile pseudo antico, dopo i danni della guerra. La facciata ha ordine regolare di finestre, e una torretta quadrata con orologio. La piazza \u00e8 abbellita da un fontanone a vasca circolare, tardo ottocentesco, con il fusto centrale in pietra lavorata, che sorreggere un'altra piccola vasca. Dalla piazza si ammira un belvedere della vallata Le Macchie, e del comune di Fallo, con la vicina Civitaluparella.\nIl borgo antico.\nBench\u00e9 in gran parte abbandonato, si conserva ancora, attraversato da corso Vittorio Emanuele, che sale sino alla chiesa antica di San Nicola dalla piazza. Le case sono abitazioni in pietra irregolare di montagna, addossate le une alle altre, da pi\u00f9 parti spuntano delle rocce dell'altura di montagna, sopra cui fu costruita Rosello.\nVerso la parte bassa del paese si conservano le cosiddette \"Pagliare\", case pastorali molto povere e semplici, usate come stalle dai pastori, che necessiterebbero di una riqualificazione.\nNel resto del comune.\nL'abetina di Rosello.\nHa un'estensione di 211\u00a0ha e l'altitudine varia tra 850 e 1179\u00a0m del monte Castellano.\nIl fiume principale \u00e8 il torrente Turcano (affluente del Sangro).\nUn tratturo collega quest'oasi con il Biferno.\nLa chiesa o santuario di Santa Maria delle Grazie.\nTrattasi di un edificio religioso con impianto ad aula unica rettangolare. Il complesso \u00e8 sito nella contrada Le Macchie, a circa un chilometro dalla provinciale Rosello-Borrello, presso il cimitero, su di un poggio, con vista su Rosello.\nL'ala di sinistra \u00e8 pi\u00f9 antica e risale ai primi anni del XVIII secolo. L'unico elemento originario \u00e8 la facciata, in quanto l'interno \u00e8 stato trasformato completamente. L'ala destra risale agli anni sessanta.\nLe aperture sono in stile settecentesco. Le pareti sono in pietra leggermente lavorata.\nL'interno ad aula \u00e8 completamente intonacato con decorazioni a cornici e stucchi dorati.\nInoltre, nell'interno vi \u00e8 un dipinto di anonimo, forse di scuola napoletana o leonardesca o del Perugino, raffigurante la Madonna del Purgatorio.\nIn questo dipinto la Madonna risulta seduta, col bambino sulle ginocchia, sulle nuvole mentre degli angioletti le pongono sul capo, rivolto in basso a sinistra dello spettatore, una corona dorata.\nIn basso vi sono le anime dei dannati con le mani rivolte verso la Madonna in atto di supplica.\nCascate del Verde.\nSi trovano a Borrello, vicino a Rosello, e sono tra i luoghi naturali pi\u00f9 visitati della zona."}
{"id": "27157", "revid": "33921", "url": "https://it.wikipedia.org/wiki?curid=27157", "title": "San Buono", "text": "San Buono (\"S\u00e0nd Bun\" in abruzzese) \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana Medio Vastese.\nOrigini del nome.\nIn passato il paese venne chiamato \"Sancti Boni\" o \"Castrum Bonum\", poi \"Sancto Bono\" prima di passare al nome attuale.\nStoria.\nIl \"castrum\" ha origini dopo il X secolo. Fu feudo dei Di Sangro ed, in seguito, dei Caracciolo. In localit\u00e0 Fonte di San Nicola sono stati ritrovati i ruderi di un santuario italico. Un altro santuario \u00e8 stato ritrovato in localit\u00e0 Vusco, e i reperti sono stati conservati nel Museo archeologico per il Vastese nel castello D'Avalos di Monteodorisio. In contrada moro sorgeva un borgo con torre. In localit\u00e0 Castellaro sono state ritrovate alcune tombe con cassa antropomorfa di cui sono stati recuperati alcuni frammenti.\nNel X secolo i Conti di Chieti della dinastia degli Attoni, realizzarono un sistema difensivo di castelli, erigendo anche il fortilizio di Santo Bono. Il castello oggi \u00e8 andato distrutto, e in parte assorbito dalla parrocchia di San Lorenzo nel XVIII secolo.\nSimboli.\nLo stemma e il gonfalone del comune di San Buono sono stati concessi con decreto del presidente della Repubblica dell'11 settembre 2001.\nMonumenti e luoghi d'interesse.\nBorgo fortificato.\nIl borgo forse risale ad un periodo antecedente al XV secolo. Il castello non esiste pi\u00f9. Il borgo risente dallo stile gestito dai Caracciolo nel XV secolo, a questo periodo sono relative la chiusura della porta urbana, sita verosimilmente tra il Palazzo Caracciolo e la chiesa di San Lorenzo. La struttura dei vicoli \u00e8 a pettine lungo un asse principale. La Porta da Piedi o di Sant'Angelo era sita, forse, di fronte al Palazzo Caracciolo e la Chiesa di San Lorenzo. Presso la fonte vecchia vi \u00e8 un edificio circolare non eccessivamente alto, con mura a scarpa, verosimilmente riconducibile ad una torre della cerchia urbana o ad una neviera.\nConvento di Sant'Antonio.\nSito in localit\u00e0 Sant'Antonio. Risale ad un'epoca compresa tra il 1500 ed il 1575. La chiesa ha dimensioni modeste per via dell'aula unica dell'interno con una piccola navata laterale. La sua lunghezza corrisponde ad un lato del chiostro della zona abitativa. Nei primi secoli l'abside doveva avere la volta mentre nella piccola navata il soffitto era a capriate. Sulle pareti vi erano delle pitture murali, affreschi votivi ed altari lignei. La facciata \u00e8 a capanna suddivisa su tre livelli da tre cornici marcapiano, verticalmente \u00e8 tripartita da quattro lesene su di un corpo laterale alla chiesa vi \u00e8 un campanile a vela con frontone triangolare.\nFino al 2011 ha ospitato il Museo per l'Arte e l'Archeologia del Vastese, trasferito nel giugno 2012 nel Castello di Monteodorisio.\nFonte San Nicola.\n\u00c8 sita presso il Monte Sorbo, presso il confine con Carpineto Sinello. Nel 1986 fu ritrovata nella zona un'area sacra. Le campagne di scavo sono suddivise in tre punti: una zona absidata a ovest, uno scarico votivo a nord-est della zona absidata e ad ovest di quest'ultimo una struttura tagliata da una calcara di epoca post-classica, forse un sacello o una struttura annessa al santuario. L'edificio absidato \u00e8 riconducibile ad una chiesetta, per via di una fondazione riferibile ad un altare, presso i muri \u00e8 stata ritrovata una colonna in pietra lavorata appena sbozzata. L'edificio sacro forse fu ristrutturato in et\u00e0 imperiale. In et\u00e0 post-classica l'edificio absidato cristiano si sovrappose ai resti di una presunta cella di un tempio pagano. Il santuario \u00e8 stato costruito sopra una necropoli risalente all'et\u00e0 del ferro, epoca in cui risalgono due fibule in bronzo: la zona \u00e8 stata riutilizzata per un culto relativo alla sorgente. Gli scarichi votivi hanno restituito copiosi oggetti tra cui coppe, coppette, molti bicchieri utilizzati per bere l'acqua consacrata, inoltre sono stati ritrovati degli oggetti votivi bronzei tra cui riproduzioni di Ercole ed armi varie ed oggetti in terracotta raffiguranti animali e parti anatomiche umane, verosimilmente per ottenere guarigioni. Il tempio italico \u00e8 risalente al III secolo a.C. mentre i materiali ritrovati risalgono ad un periodo compreso tra il IV ed il I secolo a.C., ma la maggior parte degli oggetti sono compresi tra il III ed il II secolo a.C. Parte del materiale \u00e8 esposto nel Museo del convento di Sant'Antonio.\nCultura.\nManifestazioni ed eventi.\nLe manifestazioni ed eventi di maggior importanza a San Buono si svolgono:"}
{"id": "27158", "revid": "1516566", "url": "https://it.wikipedia.org/wiki?curid=27158", "title": "San Giovanni Teatino", "text": "San Giovanni Teatino \u00e8 un comune italiano di abitanti della provincia di Chieti in Abruzzo. Si tratta di un comune sparso in quanto la sede comunale non si trova nella localit\u00e0 omonima ma nella frazione Sambuceto.\nA Sambuceto \u00e8 anche concentrata gran parte delle industrie e dei centri commerciali della Val Pescara. La popolosa frazione occupa la porzione valliva del territorio comunale, mentre il borgo storico sorge sui colli sovrastanti, in prossimit\u00e0 di terreni solcati da calanchi. Il territorio e l'abitato sono parte dell'area metropolitana di Chieti-Pescara (conurbazione che oggi conta circa 350.000 abitanti in totale), e ne seguono le dinamiche evolutive.\nSu una porzione di territorio comunale, a ridosso del confine con Pescara, \u00e8 situata inoltre una piccola parte della pista dell'aeroporto di Pescara.\nOrigini del nome.\nIl paese fu chiamato fino alla fine del XIX secolo \"Forcabobolina\", da Forca, che significa valle stretta o forra, e da \"bos-bovis,\" ossia bue. L'ipotesi di \"popolus\" (ossia pioppo) \u00e8 stata accantonata per via del fatto che il paese non venne mai chiamato Forcapopolina, in favore di Forcabobolina e Forcabovolina.\nIl toponimo attuale \u00e8 stato cambiato dopo l'Unit\u00e0 d'Italia e confermato nel 1947: San Giovanni fa riferimento al patrono del paese, Teatino al nome dell'antico territorio della citt\u00e0 di Chieti. Come riporta lo studioso Alessandro Morelli, con R.D. del 23 dicembre 1894, n.591, la denominazione del Comune di Forcabobolina (Chieti) fu sostituita con quella di San Giovanni Teatino (\"Gazzetta Ufficiale\" 18 gennaio 1895 n.15).\nStoria.\nIl comune, strettamente legato alle vicende storiche di Chieti e Pescara, \u00e8 suddiviso in due centri: San Giovanni alta e Sambuceto. I due piccoli borghi furono soggetti alle dipendenze di Aterno-Pescara e di Chieti in tutto il periodo che va dall'XI secolo al XII secolo. Chieti non fu solamente il centro del potere episcopale e comitale, ma anche polo di riferimento politico e culturale del paese.\nLa prima citazione del comune risale al 1095 quando vengono citati un \"castellum Furca\", ossia un castello di Forca, e di una \"silva di Sambuceti\", ossia una foresta di sambuchi, quando il comune fu donato dal conte normanno Roberto I di Loritello al vescovo di Chieti Rainolfo che, successivamente, nel 1099 dona i castelli di Furca e Villamagna ai suoi due nipoti. Nel XII secolo, l'aumento della popolazione port\u00f2 alla costruzione della chiesa di San Giovanni. Se la conquista normanna ha il potere di attenuare i legami tra il castello di Furca ed Aterno (la futura Pescara), il territorio di Sambuceto e la sua \"silva\" sono ancora alle dipendenze della cittadina costiera, come attesta un diploma del 1195 di Enrico VI di Svevia quale viene citata una \"silva et territorium Sambuceti\" come dipendenza di Pescara. Nel 1226, nel diploma di Federico II di Svevia, emanato nell'occasione straordinaria della convocazione dei baroni del Regno a Pescara, prima di partire contro i comuni dell'Italia centro-settentrionale, si evidenzia come Chieti fu per il Castellum Furca il riferimento politico-istituzionale, mentre Aterno fu il fulcro di orientamento economico.\nNel 1323, nell'inventario dei beni della Mensa Vescovile di Chieti, nel capitolo IV vengono descritti i \"demania Ecclesiae Theatinae in castro Furcae\" (le propriet\u00e0 della chiesa chietina nel castello di Forca) e i diversi \"foculari\" di detto \"castrum Furcae\".\nUna bolla del 1692, conservata nel capitolo di Chieti, testimonia che alcuni clerici, Ignazio Ricciardone, maestro della Canonica, Camillo Urbanizio, arcidiacono, e l'abate Ignazio Toppi, procuratori del Capitolo, cedettero in enfiteusi sino alla terza generazione una masseria in Forcabobolina a Venanzio Filippone. Nel 1697 nel catasto preonciario vengono conservati tutti i documenti atto a creare il catasto onciario redatto tra il 1743 ed il 1743 e conservato nell'Archivio di Stato di Napoli, e da questi documenti emergono testimonianze sulle famiglie, le propriet\u00e0 ed i luoghi del piccolo borgo, una sintesi socio-economica della comunit\u00e0 locale dagli ultimi anni del 1600 ai primi del 1800. Forcabobolina, con la frazione Sambuceto, non solo formava un comune a s\u00e9 stante, ma quanto al servizio pastorale faceva parte della parrocchia di S. Maria de Criptis in Villareale. Il paese nel 1595 contava 21 fuochi; nel 1648 33 fuochi e nel 1669 115 fuochi. Sul finire del XVIII secolo Villa Forcabobolina era abitata da circa 625 individui. Nel 1809 gli abitanti assommavano a 1.763 abitanti; nel 1861 a 1.909; nel 1901 a 2.499; nel 1921 a 2.956 e nel 1951 a 3.967. Il vate Gabriele D'Annunzio cita Sambuceto ed il culto di san Rocco nella novella \"La vergine Orsola\" nelle sue \"Novelle della Pescara\", definendo la zona col nome \"le piane\" o \"la chiesa delle piane\". Dal 1958 la sede comunale \u00e8 stata spostata nell'agglomerato urbano della frazione Sambuceto, sia per l'elevato tasso di abitanti ivi residenti, sia per lo sviluppo industriale e commerciale che gi\u00e0 veniva configurandosi, e da allora il paese \u00e8 andato crescendo rapidamente, ritrovandosi al centro dell'area metropolitana ed assumendo il ruolo di cerniera fra i due capoluoghi di Pescara e Chieti.\nSimboli.\nLo stemma e il gonfalone del comune di San Giovanni Teatino sono stati concessi con decreto del presidente della Repubblica del 3 maggio 1974. \nEconomia.\nL'economia principale del comune si basa sul settore industriale. Dagli anni '90 sono sorte diverse industrie manifatturiere e centri commerciali di vario tipo, in particolare nella zona pianeggiante di Sambuceto nei pressi del fiume Pescara. Il centro di Sambuceto, invece, \u00e8 concentrato leggermente pi\u00f9 a valle, lungo la via Tiburtina, estendendosi fino al confine con Pescara.\nGeografia antropica.\nUrbanistica.\nIl centro storico di San Giovanni si trova su una collina che ha una spaccatura al centro, isolato dalle dinamiche della vallata sottostante.\nDell'antico borgo \u00e8 rimasto poco, poich\u00e9 sulle vecchie costruzioni sono state erette nuove abitazioni moderne. Il piccolo centro non ha mai avuto una vera funzione difensiva, pertanto si sviluppa lungo uno stradone principale, corso Marconi, terminando all'altezza di via Belvedere al cimitero comunale, dove si trova la parrocchia di San Giovanni Evangelista. La chiesa \u00e8 l'unico elemento di interesse, risalente al XVIII secolo ma pesantemente ristrutturata nel XIX secolo.\nIl nuovo centro, nella frazione di Sambuceto, si \u00e8 sviluppato soprattutto a partire dagli anni '70 a ritmo vorticoso, cementificando gran parte della piana sambucetese, determinando una realt\u00e0 abitativa ed urbana pressoch\u00e9 ininterrotta da Chieti Scalo a Pescara. Sambuceto aveva il suo fulcro nell'attuale piazza San Rocco, dove si trovava l'omonima chiesa settecentesca, danneggiata nel 1943 e demolita qualche decennio pi\u00f9 tardi. Dal piazzale, le abitazioni (alternando lo stile di casa colonica novecentesca ai pi\u00f9 recenti condomini popolari anni '60) si sono sviluppate lungo i principali stradoni ortogonali di corso Italia, corso Vittorio Emanuele II, corso Mazzini e viale Cavour. A sud Sambuceto confina con l'altra frazione industriale di San Giovanni Teatino, Dragonara, mentre a nord con il quartiere Fontanelle del comune di Pescara.\nAl centro della valle si snoda la via Tiburtina Valeria, sulla quale si attestano l'aeroporto di Pescara e le nuove zone residenziali e commerciali. Parallelo a Tiburtina e fiume, l'altro asse di via Po taglia in due l'area industriale, collegando le due uscite dell'asse attrezzato sul territorio comunale.\nAeroporto di Pescara.\nL'aeroporto di Pescara \"Pasquale Liberi\", noto con il nome commerciale di \"Aeroporto internazionale d'Abruzzo\", sorge al confine territoriale delle province di Chieti e Pescara, nel comune di Pescara e parzialmente nel territorio di San Giovanni. Posto lungo la via Tiburtina Valeria, sorse nel 1917, dopo che Castellammare Adriatico (al tempo ancora divisa dal comune di Pescara) sub\u00ec un bombardamento aereo austriaco. L'aeroporto militare, chiamato inizialmente \"Campo di Fortuna\", nel 1921 ottenne la denominazione attuale \"Pasquale Liberi\", su suggerimento di Gabriele D'Annunzio.\nDistrutto dai bombardamenti alleati il 31 agosto 1943, l'aeroporto fu ripristinato nel 1947, consolidando negli anni, ed in particolar modo nell'ultimo decennio, il suo ruolo di principale scalo della regione e dell'area del medio Adriatico. Nelle colline prospicienti l'aeroporto ha inoltre sede la 133\u00aa Squadriglia radar remota."}
{"id": "27160", "revid": "1318658", "url": "https://it.wikipedia.org/wiki?curid=27160", "title": "San Martino sulla Marrucina", "text": "San Martino sulla Marrucina \u00e8 un comune italiano di abitanti della provincia di Chieti in Abruzzo.\nStoria.\nIl nome del paese, presente per la prima volta in documenti risalenti all'XI secolo, si origina dall'unione del nome del santo protettore dei cavalieri (la cittadina odierna si \u00e8 infatti originata da un antico castello edificato in epoca longobarda, presumibilmente tra IX e X secolo) e dalla Marrucina, strada di origine preromana che si snoda proprio al di sotto del colle dove sorge la cittadina e che conduce a Chieti, l'antica Teate capitale del popolo dei Marrucini. L'odierna denominazione \u00e8 stata attribuita nel 1863, per eliminare dopo l'Unit\u00e0 d'Italia i problemi con altre cinque cittadine omonime del Regno delle Due Sicilie.\nIn periodo imperiale sorgevano sul territorio comunale alcune ville romane, anche nella contrada di Piano Palomba - Colle di Paolo. Nel X-XI secolo \u00e8 avvenuto l'incastellamento della comunit\u00e0, che si \u00e8 trasferita sulla collina dell'odierno centro storico, all'interno di un castello andato nel tempo distrutto. Nel XI secolo ricade sotto il controllo di Tresidio di Bucchianico, per poi rimanere per secoli sotto il controllo diretto di Chieti. Nel XIII secolo inizi\u00f2 a svilupparsi a valle del \"castrum\" il borgo fortificato che nel XVII secolo aveva raggiunto la sua massima espansione, con la porta monumentale di \"Porta da Piedi\". Dal XVII, per oltre 150 anni, \u00e8 stato feudo della famiglia ortonese dei De Pizzis (che si fregi\u00f2 del titolo nobiliare di Marchesi di San Martino, concesso dal Re a Barcellona) e successivamente dei Tambelli di Vasto.\nA partire dal XVI secolo si sviluppa nella cittadina la figura caratteristica del polveriere: questi, secondo un'antica e segreta ricetta tramandata di padre in figlio, realizzava - all'interno di grotte scavate nel terreno sabbioso del centro storico e il cui accesso era segreto - polvere pirica secondo una formula basata sul carbone di vite. Il polveriere era soprattutto un commerciante che vendeva polvere di contrabbando e un artigiano. Verso la fine del XIX secolo alcuni polverieri divennero maestri pirotecnici .\nNel 1867 nella cittadina \u00e8 gi\u00e0 stato fondato il pastificio Masciarelli, che dall'inizio del XX secolo trasfer\u00ec la propria sede a Pratola Peligna, in provincia dell'Aquila. Essendo il crovello (un setaccio a maglie di ferro e poi di ferro acciaioso) uno degli strumenti prodotti in gran numero nella cittadina nel XIX secolo, San Martino sulla Marrucina \u00e8 ritenuta la patria dell'odierna \"chitarra da pasta'.\nMonumenti e luoghi d'interesse.\nArchitetture religiose.\nChiesa di San Cristinziano.\nLa chiesa risale al X secolo ed era la pieve dell'antico castello. La chiesa fu restaurata ampiamente nel XIX secolo, ricostruita poi in parte dopo i danneggiamenti subiti durante la seconda guerra mondiale. La facciata \u00e8 a mattoni a vista mentre i portali in pietra, il principale e i laterali, sono opera di Felicetto Giuliante. Il corpo centrale \u00e8 terminante con un timpano. L'ingresso \u00e8 consentito dai tre portali, uno per corpo. Il campanile, a base quadrata, ricostruito dopo la seconda guerra mondiale, \u00e8 suddiviso in pi\u00f9 livelli da cornici marcapiano ed \u00e8 sito sulla sinistra della facciata. La pianta della chiesa \u00e8 tripartita, sul modello basilicale. Non presenta absidi. La parte occidentale dell'edificio ha un locale interrato, detto \"succorpo\", che ha subito pesanti rimaneggiamenti nel corso dei secoli, con un ultimo restauro nel 2019, diventando cappella feriale. Fino ai lavori di recupero e di restauro necessari dopo i gravi danni subiti durante il conflitto mondiale era possibile accedere al succorpo tramite due rampe di scale poste alla base dei pilastri lungo la navata centrale. Le volte presentano affreschi realizzati da Ferdinando Palmerio da Guardiagrele.\nChiesa di S. Rocco\nL'edificio sacro \u00e8 stato edificato alla fine del XIX secolo.La facciata \u00e8 intonacata e decorata in finto marmo. Il portale \u00e8 inquadrato da lesene ed \u00e8 sormontato da un timpano triangolare. Altre due lesene sono ai lati della facciata. La facciata termina con un timpano pi\u00f9 grande con cornice dentellata.\nEx chiesa di San Martino.\nDai documenti si sa che \u00e8 stata edificata nel 1100, dipendente dal vicino ed omonimo monastero benedettino; nel 1919 una tempesta di vento fece crollare il campanile sulla struttura, distruggendola. In particolare and\u00f2 perduto l'ambone del 1151, attribuito in parte dal Gavini a Nicodemo da Guardiagrele; una lapide in cui appare il nome di maestro Nicodemo \u00e8 stata recuperata da Francesco Verlengia ed \u00e8 stata in seguito esposta nel municipio.\nAltri monumenti.\nMonumento ai caduti.\nStatua bronzea raffigurante un soldato. Il monumento \u00e8 stato realizzato nel 1926 anche grazie al contributo inviato dagli emigrati martinensi negli Stati Uniti, cos\u00ec come riportato in una lapide affissa sul muro di un'abitazione nelle vicinanze.\nMonumento agli alpini\nBlocco monolitico di marmo con un'edicola, con all'interno una statua raffigurante la Madonna ed un cappello pennato degli alpini in bronzo posto in alto a destra.\nMonumento alle vittime civili di guerra\nOpera costituita da una struttura a calice contenente quattro blocchi in pietra della Majella su cui sono raffigurate scene di vittime della guerra, opera di Giustino Spoltore.\nGrotta della neve.\nLa grotta, scavata nell'arenaria ad inizio XVIII secolo, fu usata sino agli inizi del XX secolo per produrre clandestinamente polvere da sparo, poi venduta in varie regioni d'Italia. Negli anni 1930 \u00e8 stata usata per pochi anni come neviera, e negli anni 1950 viene a met\u00e0 riempita con i resti dei bombardamenti della Seconda Guerra Mondiale. Nel 2016 sono stati completati lavori di recupero con l'installazione di illuminazione e pannelli informativi.\nSociet\u00e0.\nTradizioni e folclore.\nRievocazione dello sposalizio tra la Madonna e San Giuseppe. L'evento consiste in un matrimonio figurato con le due statue una di fianco all'altra portate in corteo.\nDurante la festa patronale viene esibita anche l'antica croce processionale di Pietro Paolo Gallucci.\nLa Madonna del Colle e la Processione delle Torciere, festa religiosa caratterizzata dal culto della Beata Vergine e dall'antica tradizione delle \"Torciere\". Sino agli anni 1960 nella notte della festa si teneva anche la tradizione del Bbongiorno, risalente al medioevo, durante la quale venivano rivolti stornelli satirici durane la notte a varie personalit\u00e0 o famiglie della cittadina.\nEconomia.\nLa viticoltura e la produzione di vino hanno un ruolo prevalente. Ha sede nel Comune l'azienda vitivinicola di rilievo nazionale \"Masciarelli\", fondata nel 1981.\nSan Martino sulla Marrucina \u00e8 associato all'associazione nazionale \"Citt\u00e0 del Vino\"."}
{"id": "27161", "revid": "125735756", "url": "https://it.wikipedia.org/wiki?curid=27161", "title": "San Salvo", "text": "San Salvo (\"S\u00e0nd\u00eb S\u00e0lv\u00eb\" in abruzzese) \u00e8 un comune italiano di abitanti della provincia di Chieti in Abruzzo, situato in prossimit\u00e0 della costa adriatica.\nGeografia fisica.\nIl comune di San Salvo \u00e8 delimitato a Nord dal vallone di Buonanotte e a Est dal Mare Adriatico. Confina con i comuni di Cupello, Vasto e Montenero di Bisaccia. La citt\u00e0 sorge in una zona collinare a 128 m s.l.m. La sua costa si estende per 3\u00a0km di arenile.\nOrigini del nome.\nIl nome attuale proviene dai primi documenti che citano il \"monasterium Sancti Salvi\", in riferimento all'antica abbazia posta presso il Trigno, da cui si svilupp\u00f2 l'abitato del \"Quadrilatero\", ossia il centro storico. Bench\u00e9 nel XVII secolo l'abbazia cadde in degrado, e venne rinominata parrocchia di San Giuseppe, il toponimo storico del feudo di San Salvo permanette sino ad oggi.\nStoria.\nOrigini e periodo romano.\nLa zona di San Salvo \u00e8 abitata fin dalla Preistoria, come provano alcuni rinvenimenti effettuati nella zona del Trigno e in piazza San Vitale. Di et\u00e0 Romana sono invece alcune pavimentazioni con mosaici e marmi, sepolture di varie epoche e i resti di un acquedotto. La cittadina di allora era molto pi\u00f9 estesa dell'abitato medioevale che in parte sopravvive e si svilupp\u00f2 fra l'XI e il XII secolo grazie all'influenza dell'Ordine dei Benedettini. L'attuale Corso Garibaldi pare ricalcare il tracciato del decumano romano.\nNel II millennio a.C. l'affermarsi della cultura appenninica e i primi rapporti con il mondo miceneo, impressero un certo dinamismo alla vita locale, che si accentu\u00f2 soprattutto con l'arrivo degli Italici nel VII secolo a.C. I Frentani popolarono queste zone, tra Histonium e Larino, di cui si hanno tracce in necropoli rinvenute nel contado, e le aree archeologiche presso lo stesso Quadrilatero, con corredi funebri, vasellame, cinture, oggetti domestici, che testimoniano le varie fase evolutive di queste sepolture, dall'era arcaica sino alla fase ellenistica nel III secolo a.C. San Salvo tuttavia non era sviluppato come un nucleo abitativo vero e proprio, a differenza della vicina \"Histonium\", nel II secolo venne conquistata da Roma, e si ha la prima testimonianza scritta da Plinio il Vecchio, che parla di un certo villaggio di \"Cluvia\" oltre il fiume Trigno. In effetti delle ville romane sono state rinvenute nella zona, ma non teatri, fori, complessi ternali o templi.\nFondazione medievale dell'Abbazia dei Santi Vito e Salvo.\nLa rinascita di San Salvo avviene con la fondazione del cenobio cistercense di San Salvo del Trigno, tra il IX secolo e l'XI secolo, sopra l'abitato romano di Cluvia. Il cenobio benedettino, in seguito andr\u00e0 in possesso dei monaci cistercensi dal XIII secolo. La zona all'epoca era possedimento dell'abbazia di Montecassino e di quella di San Vincenzo al Volturno, mentre l'area archeologica dell'antica Cluvia nel quartiere San Rocco, era di propriet\u00e0 del monastero di Sant'Angelo in Salavento. Il monastero di San Salvo acquis\u00ec importanza, come rilevato dal \"Chronicon Sancti Stephani\" in Rivomaris (un altro cenobio assai antico dell'VIII secolo presso Casalbordino) nel XII secolo, attorno a cui venne edificato un abitato medievale, l'antica San Salvo.\nLe bolle pontificie di papa Alessandro III, che venne a Vasto nel 1173 per concederla in feudo all'abbazia di San Giovanni in Venere e di papa Innocenzo III (1208) confermano l'esistenza di questo monastero, e si registra una donazione dal Conte Roberto di Loretello al vescovo di Chieti Ranulfo nel 1095. L'abbazia del Trigno \u00e8 stata modificata nei secoli a seguire, tanto che dell'aspetto originario oggi non rimane nulla, se non resti nella cripta e nelle pareti laterali del sottosuolo. Sino al 1961 resisteva il vecchio campanile a torre dalla pianta irregolare, che fu abbattuto per problemi statici, e ricostruito in posizione non originale, dato che stava dietro la chiesa, e fu collocato accanto alla facciata\nNel 1204 l'abbazia entr\u00f2 nel possesso del monastero di Santa Maria della Carit\u00e0 in Casanova, per volere dell'abate Dionisio, nella diocesi di Penne, entrando di fatto nel governo dei Cistercensi. L'acquisizione della grancia di San Salvo, nel 1210 e del Castello Manno, in contrada Bufalara, permise ai cistercensi di assicurarsi in breve la dotazione fondiaria di buona parte della pianura alla sinistra del basso Trigno. Nel 1355-56 sotto l'autorizzazione di papa Alessandro IV, si pot\u00e9 costruire un ospedale dei pellegrini nella grancia presso il Castello Manno, sicch\u00e9 nacque la nuova abbazia di San Vito del Trigno, a distanza dall'abbazia di San Salvo, stando sempre sotto la giurisdizione dell'abbazia di Casanova nella provincia diocesana pennese. L'abbazia and\u00f2 a costituire la catena delle cinque abbazie cistercensi abruzzesi: l'abbazia di Santa Maria Arabona di Manoppello (1208), l'abbazia di Santa Maria della Vittoria a Scurcola Marsicana (1274) voluta da Carlo I d'Angi\u00f2 per la vittoria a Tagliacozzo contro Corradino di Svevia, l'abbazia di Santo Spirito d'Ocre nel 1248 e appunto l'abbazia di Casanova, la prima ad essere stata fondata.\nDal XIV secolo al Novecento.\nNella met\u00e0 del XV secolo i pontefici romani riunirono le due giurisdizioni di San Salvo e San Vito, che cominciarono a perdere potere e prestigio, sino a diventare parte dell'abbazia di San Clemente a Casauria. Mentre il monastero del Trigno iniziava a spopolarsi di monaci e a cadere in decadenza, venendo saccheggiato anche dai turchi nel 1566, la chiesa di San Salvo diveniva sempre di pi\u00f9 la sede parrocchiale della comunit\u00e0, sino ad essere riconsacrata a San Giuseppe nel XVI secolo. La presenza costante dei monaci fece s\u00ec che il villaggio di San Salvo si formasse a schema quadrato, con una cinta muraria non particolarmente fortificata, ma che svolgesse semplicemente da recinto divisorio, un caso del tutto unico in Abruzzo, che da una parte tuttavia ritard\u00f2 di molto lo sviluppo economico e demografico, che inizi\u00f2 ad avvenire solo dalla fine del XVIII secolo.Il 1\u00ba agosto 1566 San Salvo venne saccheggiata dai turchi dopo Vasto, la cittadina bruciata, mentre lungo la costa si compiva la realizzazione del sistema fortificato di torri di guardia, voluto da Carlo V d'Asburgo, una volta entrato nel Rrgno di Napoli. A San Salvo venne eretta, presso la costa, la Torre del Trigno, che comunicava con la Torre di Punta Penna a Vasto, e con la Torre del Sinello.\nSi andarono creando lentamente nuovi quartieri, verso la piana di San Rocco, verso l'antica strada romana del Corso Garibaldi, sino a che San Salvo dopo il 1861 venne eletto municipio, accrescendo il prestigio demografico, ma con un tipo di economica prettamente precario, incentrato sul latifondo e sul lavoro nei campi per la maggior parte della popolazione.\nDalla seconda guerra mondiale a oggi.\nNella Seconda guerra mondiale, per San Salvo passava la \"linea Barbara\", tracciata dalla Wehrmacht a difesa della penisola parallelamente alla linea Gustav. La valle del Trigno fu teatro di scontri tra tedeschi e truppe alleate a cavallo di ottobre e novembre del 1943. La battaglia si svolse dal 23 al 25 ottobre 1943, con la vittoria dell'armata di Bernard Law Montgomery contro i nazisti, che furono costretti a ripiegare in Molise, risalendo il Trigno, oppure sul Sangro, fortificando la linea difensiva successiva.\nIl paese ha conosciuto, nella seconda met\u00e0 del Novecento, una consistente crescita economica e demografica dovuta all'insediamento di alcune importanti industrie sul territorio (S.I.V. e Magneti Marelli) ed allo sviluppo del turismo balneare nella frazione costiera di San Salvo Marina.\nSimboli.\nLe spighe di grano \u2013 la \"messe futura\" della simbologia cristiana \u2013 costituivano l'emblema dell'abbazia di San Vito e divennero, con l'aggiunta della botte, simbolo del Comune.\nIl gonfalone municipale \u00e8 un drappo partito di giallo e di rosso.\nOnorificenze.\nNel marzo 2007 il comune \u00e8 stato insignito del titolo di Citt\u00e0 dal Presidente della Repubblica Italiana, Giorgio Napolitano.\nMonumenti e luoghi d'interesse.\nCentro storico medievale.\nIl centro storico di San Salvo si \u00e8 sviluppato nel XIV-XV secolo attorno all'area dell'antica abbazia di San Salvo del Trigno. Oggi, a causa dei danni della guerra mondiale e dei rifacimenti e ampliamenti del boom economico, \u00e8 un po' difficile leggere l'antico impianto del centro, che ha risentito in parte della speculazione edilizia, come il caso dell'abbattimento di Porta da Terra, unico elemento superstite delle mura, successivamente ricostruita, ma in forme moderne. Il toponimo \"Quadrilatero\" sta ad indicare l'antico circuito murario che difendeva l'area dell'abbazia, e poi del centro storico sansalvese, che ha il suo fulcro in Piazza San Vitale, con la chiesa parrocchiale di San Giuseppe.\nIl \"quadrilatero\" \u00e8 delimitato da Corso Umberto I con l'accesso a Porta da Terra, via Martiri d'Ungheria, via Orientale e via della Fontana. Oltre alla chiesa principale, l'accesso alla porta da Terra, demolita nel 1968 e rifatta nel 1997, in origine era costituito da un conglomerato di case costruite sopra le mura a scarpa, di cui \u00e8 ben visibile il tratto di via Fontana, con fornice incorniciato a tutto sesto. La costruzione attuale mantiene il fornice, solo che \u00e8 stata realizzata in laterizio, con un sovrastante orologio civico. Oltre alla chiesa, all'interno della piazza si trovano gli storici palazzi Fabrizio, Cilli, Napolitani e Russo.Risalendo a destra di via Fontana all'incrocio col Corso Umberto I, ci si trova davanti all'antico decumano romano del villaggio, ossia il Corso Garibaldi, lungo cui si trovano i palazzi Sabatini e De Vito, e la vecchia chiesa di San Nicola. Oltre il Corso Umberto I, oltre Piazza Papa Giovanni XXIII, si trova via Roma, la quale crea una biforcazione, il cui spazio interno assume la forma triangolare di un giardino pubblico, con il Monumento ai Caduti, poi la Fonte Nuova e la chiesetta settecentesca di San Rocco.\nIl monastero dei Santi Vito e Salvo del Trigno.\nDi grande importanza fu l'esistenza del cenobio cistercense di San Salvo del Trigno, tra il IX secolo e l'XI secolo, sopra l'abitato romano di Cluvia. Il cenobio benedettino, in seguito andr\u00e0 in possesso dei monaci cistercensi dal XIII secolo. La zona all'epoca era possedimento dell'abbazia di Montecassino e di quella di San Vincenzo al Volturno, mentre l'area archeologica dell'antica Cluvia nel quartiere San Rocco, era di propriet\u00e0 del monastero di Sant'Angelo in Salavento. Il monastero di San Salvo acquis\u00ec importanza, come rilevato dal \"Chronicon Sancti Stephani\" in Rivomaris (un altro cenobio assai antico dell'VIII secolo presso Casalbordino) nel XII secolo, attorno a cui venne edificato un abitato medievale, l'antica San Salvo.\nLe bolle pontificie di papa Alessandro III, che venne a Vasto nel 1173 per concederla in feudo all'abbazia di San Giovanni in Venere e di papa Innocenzo III (1208) confermano l'esistenza di questo monastero, e si registra una donazione dal Conte Roberto di Loretello al vescovo di Chieti Ranulfo nel 1095. L'abbazia del Trigno \u00e8 stata modificata nei secoli a seguire, tanto che dell'aspetto originario oggi non rimane nulla, se non resti nella cripta e nelle pareti laterali del sottosuolo. Sino al 1961 resisteva il vecchio campanile a torre dalla pianta irregolare, che fu abbattuto per problemi statici, e ricostruito in posizione non originale, dato che stava dietro la chiesa, e fu collocato accanto alla facciata.\nNel 1204 l'abbazia entr\u00f2 nel possesso del monastero di Santa Maria della Carit\u00e0 in Casanova, per volere dell'abate Dionisio, nella diocesi di Penne, entrando di fatto nel governo dei Cistercensi. L'acquisizione della grancia di San Salvo, nel 1210 e del Castello Manno, in contrada Bufalara, permise ai cistercensi di assicurarsi in breve la dotazione fondiaria di buona parte della pianura alla sinistra del basso Trigno. Nel 1355-56 sotto l'autorizzazione di papa Alessandro IV, si pot\u00e9 costruire un ospedale dei pellegrini nella grancia presso il Castello Manno, sicch\u00e9 nacque la nuova abbazia di San Vito del Trigno, a distanza dall'abbazia di San Salvo, stando sempre sotto la giurisdizione dell'abbazia di Casanova nella provincia diocesana pennese. L'Abbazia and\u00f2 a costituire la catena delle 5 abbazie cistercensi abruzzesi: l'abbazia di Santa Maria Arabona di Manoppello (1208), l'abbazia di Santa Maria della Vittoria a Scurcola Marsicana (1274) voluta da Carlo I d'Angi\u00f2 per la vittoria a Tagliacozzo contro Corradino di Svevia, l'abbazia di Santo Spirito d'Ocre nel 1248 e appunto l'abbazia di Casanova, la prima ad essere stata fondata.\nLa chiesa di San Vito del Trigno si trova nella contrada omonima sansalvese, presso la stazione Marina, e si ammirano alcuni ruderi, resti di fondazioni e sepolture monastiche. La pianta degli edifici monastici ricalcava lo schema delle abbazie cistercensi, con la chiesa a nord, a coperta dei venti, e il chiostro col monastero a sud. L'abbazia oltre a costituire il centro amministrativo del feudo, entr\u00f2 nei beni fondiari di diverse localit\u00e0 d'Abruzzo e della Capitanata di Foggia, acquistando i monastero di San Vito a Forca di Penne, e Brittoli, San Vito di Capestrano, Santa Maria di Catignano a Bussi, e San Vito e Giorgio sulla Pescara, San Martino in Valle a Fara S.M., Santo Stefano in Lucana di Tornareccio, San Martino di Paglieta. I monaci cistercensi bonificarono alcune zone paludose del Trigno con dei canali, realizzarono un innovativo sistema agricolo con le grance, come testimoniato dalle bolle pontificie del 1270 e del 1370, che confermano la ricchezza del cenobio.Non si esclude che l'antico stile dell'abbazia doveva ricalcare quello dei cenobi di Santa Maria d'Arabona e Santo Spirito d'Ocre, ancora oggi visibili, nello stile gotico borgognone cluniacense.\nDopo il 1370 per l'abbazia di Casanova, cos\u00ec come per le altre d'Abruzzo, inizi\u00f2 la crisi perch\u00e9 in seguito alla peste del 1348, si aggiunsero l'assenza della protezione pontificia, l'aggressivit\u00e0 dei signori feudatari, e la conseguente diminuzione dei monaci, gravati anche dai saccheggi dei briganti e dei pirati che compivano scorrerie sulle coste. Nel 1445 l'abbazia divenne vacante, risultava commenda di Colantonio Valignani, vescovo di Chieti. Mentre quest'abbazia decadeva, l'altro monastero di San Salvo del Trigno, dentro le mura del Quadrilatero, cresceva di prestigio, sicch\u00e9 gli abati divennero \"commendari\" di San Salvo, come citato nel 1498 da papa Pio III. I commendari si susseguirono, spostando la sede in San Salvo, e furono quasi tutti vescovi di Chieti, in qualche maniera imparentati con i cardinali e i pontefici di Roma. Per tre secoli, sino al XVIII, le famiglie Piccolomini e Carafa si avvicendarono nella commenda di San Salvo, sino a quando l'abbazia entr\u00f2 nella dispensa di San Bonaventura e di Santa Maria della Piet\u00e0 di Roma.\nQuando nella met\u00e0 del XVII secolo la famiglia dei D'Avalos, stanziata nel Vasto, inizi\u00f2 a prendere in possesso l'antico territorio feudale di San Salvo, per i monaci la crisi fu irreversibile, soprattutto quando gran parte del territorio fu comprato da don Cesare Michelangelo d'Avalos, Marchese del Vasto, sancendo di fatto un'egemonia dinastica in tutto il territorio del Trigno e del Sinello, spartendoselo poi con amici e vassalli. Mentre l'abbazia di San Vito cadeva sempre pi\u00f9 in rovina, sino a quasi comparire, mentre i locali dell'ex monastero venivano usati dai contadini o riutilizzati per abitazioni e depositi e magazzini, l'abbazia d San Salvo del Trigno nel XVII secolo sub\u00ec una radicale trasformazione, venendo eletta a parrocchia arcipretale di San Giuseppe. Cura se ne fece il cardinale e abate commendatario della Badia di San Salvo Pier Luigi Carafa, che trasform\u00f2 la chiesa, il campanile, e il palazzo dei commendari, ricavato dall'ex monastero. Nel 1776 si arriv\u00f2 alla stipulazione presso Napoli del contratto di enfiteusi perpetua, in cui l'Universit\u00e0 di San Salvo diveniva municipalit\u00e0, entrando in amministrazione dei feudi dell'ex abbazia, senza dover pi\u00f9 rispondere a un feudatario o a un commendario.\nBiotopo Costiero.\nArea protetta di circa 60 ettari, si trova sul Lungomare Cristoforo Colombo in San Salvo Marina. Al suo interno sono stati ricostituiti tutti gli ambienti tipici della costa sabbiosa medioadriatica.\nCosta dei Trabocchi.\nSan Salvo \u00e8 il cosiddetto ultimo comune della costa. Attraverso la Strada statale 16, da Marina di Vasto si giunge alla Marina di San Salvo, attraversando la Riserva naturale regionale, e subito dopo la stazione ferroviaria sansalvese, il Giardino Botanico Mediterraneo, che precede l'abitato residenziale della Marina vero e proprio.\nSociet\u00e0.\nEvoluzione demografica.\nIl 28 aprile si festeggia il santo patrono San Vitale e circa due settimane prima c\u2019\u00e8 la tradizione delle \u201csagnitelle\u201d (un tipo di pasta offerta ai cittadini) in cui carri e cavalli sfilano per le strade della citt\u00e0 e portano la farina da benedire.\nEconomia.\nL'economia, basata sull'agricoltura (pescheti, uliveti, vigneti e alberi di nocciola grazie alla Ferrero), l'allevamento e l'artigianato, ha trovato il suo coronamento nella fase di intenso sviluppo dell'ultimo quarantennio. Gli insediamenti industriali S.I.V. (acquisita dall'inglese Pilkington nel 1993, a sua volta acquisita dalla giapponese NSG nel 2006) e Magneti Marelli (acquisita dalla Denso del gruppo Toyota), in parallelo alla crescita del commercio, del turismo e dei servizi, hanno prodotto un intenso processo di urbanizzazione che ha portato San Salvo a divenire, in termini proporzionali, la cittadina a pi\u00f9 intenso accrescimento demografico dell'intero Abruzzo. Nel 1987, su segnalazione del Censis, \u00e8 stata insignita del titolo \"uno dei 100 comuni della piccola grande Italia\".\nGiovanni Paolo II si rec\u00f2 in visita il 19 marzo 1983, in occasione della festa di San Giuseppe nella giornata dedicata al lavoro, i fedeli abruzzesi nel piazzale della Magneti Marelli per poi fermarsi a pranzo con i lavoratori della S.I.V.\nSan Salvo \u00e8 \"Bandiera Blu d'Europa 2021, riconoscimento avuto per la venticinquesima volta volta e da 24 anni consecutivi.\nTurismo.\nSan Salvo \u00e8 meta turistica per il patrimonio storico del centro e soprattutto per il mare, che fa parte della costa dei Trabocchi, caratterizzata da macchine antiche da pesca in legno."}
{"id": "27163", "revid": "1543377", "url": "https://it.wikipedia.org/wiki?curid=27163", "title": "San Vito Chietino", "text": "San Vito Chietino \u00e8 un comune italiano di abitanti della provincia di Chieti in Abruzzo. Denominato originariamente solo \"San Vito\", adott\u00f2 nel 1863 l'aggiunta dell'aggettivo \"Chietino\" nel nome, riferito alla provincia di appartenenza. La cittadina \u00e8 una delle principali stazioni balneari della Costa dei Trabocchi.\nGeografia fisica.\nTerritorio.\nSan Vito Chietino \u00e8 collocata su uno sperone roccioso che raggiunge i che si allunga fino al mare, godendo di un paesaggio aperto sull'Adriatico e sul tratto di costa compreso fra Ortona a Vasto, in cui sono visibili alcuni trabocchi, da cui tale litorale prende nome. Verso l'interno sono distinguibili la Maiella, massiccio situato a poche decine di chilometri dal centro abitato e, pi\u00f9 in lontananza, il Gran Sasso d'Italia. Confina a settentrione con il comune di Ortona, ad Occidente con i comuni di Frisa, Lanciano e Treglio, a meridione con il comune di Rocca San Giovanni e ad Oriente con il mar Adriatico, dove, a breve distanza da San Vito, ha sbocco il fiume Feltrino. Il comune comprende, oltre al capoluogo comunale ( abitanti nel 2001) numerose localit\u00e0 e frazioni fra cui Marina di San Vito (o San Vito Marina, abitanti nel 2001), situata sulla costa, e Sant'Apollinare (776 abitanti nel 2001) che si \u00e8 sviluppata nell'entroterra, in un'area collinare caratterizzata dalla presenza di vigneti e oliveti.\nSan Vito Chietino \u00e8 situata a circa da Chieti e Pescara, a 135 dall'Aquila e a 235 da Roma. \u00c8 attraversata dall'autostrada Bologna-Taranto, con casello posto a circa di distanza a sud-ovest del capoluogo comunale (uscita di Lanciano)\nClima.\nIl clima, gi\u00e0 piuttosto mite per la latitudine, risente dell'influenza del mare che mitiga i rigori invernali e le calure estive. La temperatura media annua \u00e8 di con una media invernale di (il mese pi\u00f9 freddo \u00e8 gennaio con ) e una media estiva di (il mese pi\u00f9 caldo \u00e8 luglio con ). Le precipitazioni pari a circa annui di media sono pi\u00f9 frequenti nella stagione autunnale e in quella invernale. L'estate non presenta tuttavia la siccit\u00e0 tipica di altre aree dell'Italia centrale e meridionale.\nStoria.\nPeriodo romano.\nLe prime notizie sul paese risalgono all'et\u00e0 romana quando gi\u00e0 esisteva un porto frentano presso il torrente Feltrino; in epoca imperiale il porto venne utilizzato dai romani per i collegamenti oltre l'Adriatico ma ebbe anche importanza per le navi mercantili. Di quel periodo rimane parte del vecchio porto di localit\u00e0 Murata Bassa, vicino all'attuale lungomare di Gualdo di San Vito Marina. Il borgo, invece, non aveva perduto la propria popolazione, come ci \u00e8 testimoniato da una chiesa in onore di San Vito Martire di epoca paleocristiana.\nEt\u00e0 Medievale.\nDopo la caduta dell'Impero romano d'Occidente San Vito segu\u00ec le sorti dell'area di appartenenza: fu occupata prima dai Goti (V - VI secolo), poi, dai bizantini (VI secolo) e dai longobardi (a partire dalla seconda met\u00e0 del VI secolo), che fondarono il ducato di Spoleto, cui la localit\u00e0 appartenne fino alla conquista normanna avvenuta nell'XI secolo. In quest'ultimo periodo il litorale visse un periodo di declino, il porto venne abbandonato e si ricopr\u00ec di pietre e detriti fluviali. In et\u00e0 alto medievale venne edificato un castello detto \"Castellalto\" di cui non si hanno notizie precedenti l'anno 1000. Nei secoli successivi san Vito e l'intero Abruzzo divennero parti integranti prima del Regno di Sicilia, poi del Regno di Napoli. In epoca angioina, un documento redatto nel 1385 attesta che la propriet\u00e0 del porto di \"Gualdum\" (come ancora veniva denominato all'epoca), spettava all'Abbazia di San Giovanni in Venere.\nNel XIV secolo gli abitanti del feudo di \"Sanctum Vitum\" si schierarono dalla parte del papa Urbano VI e il castello venne depredato dai gregari dell'antipapa Clemente VII comandati da Ugone degli Orsini. L'abate di San Giovanni in Venere (Fossacesia) chiese allora aiuto a Anxanum (l'odierna Lanciano) che per\u00f2, dopo aver inviato un esercito che disperse gli assalitori, riusc\u00ec a volgere la situazione a proprio vantaggio facendosi dare in enfiteusi perpetua il feudo dall'abbazia di San Giovanni in Venere, mediante il pagamento di un canone di sessanta carlini d'argento. Il comune di Lanciano, in seguito, vedendo la floridezza economica raggiunta dal porto di San Vito, decise di conquistarlo. Gli abitanti della citt\u00e0 marittima commerciale di Ortona iniziarono allora a preoccuparsi, e, temendo di perdere la propria supremazia marittima in zona, spinsero Ladislao, all'epoca sovrano del Regno di Napoli, a far revocare l'autorizzazione concessa a Lanciano di ristrutturare il porto. In tal modo per\u00f2, si apr\u00ec un lungo periodo di lotte tra Lanciano ed Ortona. Nel 1427 San Giovanni da Capestrano riport\u00f2 una pace provvisoria fra le due citt\u00e0 stabilendo il confeudo del paese. Con la morte di Ladislao e con le conseguenti lotte per la sua successione, Lanciano ne approfitt\u00f2 per ristrutturare il porto, entrando cos\u00ec in guerra aperta con Ortona, che assold\u00f2 un pirata incaricato di demolire le strutture portuali di San Vito. Costui ne approfitt\u00f2 per depredare l'abitato e instaurare nella contrada un clima di terrore. Lanciano tuttavia riusc\u00ec a conservare il feudo di San Vito. Durante il periodo aragonese (1442-1501), il porto di San Vito venne usato per le fiere di Lanciano e il commercio marittimo. Il documento che attesta il periodo di pace tra Lanciano ed Ortona si trova ora presso la Biblioteca comunale di Lanciano\nEt\u00e0 moderna e contemporanea.\nCon la decadenza delle fiere lancianesi, anche il porto di San Vito decadde nuovamente, e Lanciano decise di vendere il porto col relativo feudo di San Vito Chietino a un certo Sancho Lopez nel 1528. Negli anni seguenti il feudo pass\u00f2 di signoria in signoria: tra cui i Caracciolo, famiglia cui apparteneva Ferdinando Caracciolo, duca di Castel di Sangro, ultimo feudatario di San Vito. Durante il Regno delle Due Sicilie San Vito, costituitosi in comune, divenne sede dell'omonimo Circondario, pur continuando ad appartenere al Distretto di Lanciano. Durante il Risorgimento si distinse nella lotta anti-borbonica. Nel 1863 la citt\u00e0 assunse legalmente la denominazione con la quale \u00e8 oggi conosciuta mediante l'aggiunta al toponimo di \"San Vito\", dell'attributo \"Chietino\", in riferimento alla propria provincia di appartenenza. Nel 1889 in un casolare conosciuto oggi come \"Eremo dannunziano\" soggiorn\u00f2 per alcuni mesi Gabriele D'Annunzio\nIl 3 febbraio 1916, durante la prima guerra mondiale, una squadra austro-ungarica formata dall'incrociatore corazzato SMS Sankt Georg, da tre cacciatorpediniere e due torpediniere, bombard\u00f2 Ortona e San Vito Chietino; l'azione distruttiva venne fortunosamente interrotta dall'intervento di un treno armato della Regia Marina munito di pezzi da 152/40 che con la sua controbatteria costrinse le navi ad interrompere l'azione; una lapide posta nell'area della ex stazione ferroviaria ricorda l'avvenimento.\nDurante il secondo conflitto mondiale la cittadina sub\u00ec danni di notevole entit\u00e0 a causa dei bombardamenti aerei e terrestri di cui fu vittima, tanto da venire inserita fra i 35 comuni abruzzesi \"sinistrati dalla guerra\" (di cui 21 nella sola Provincia di Chieti) e pertanto tenuti a dotarsi di un piano di ricostruzione. La vicinanza alla Linea Gustav e il coinvolgimento della cittadina, seppure in forma marginale, nella battaglia di Ortona (dicembre 1943), che, nella sua fase culminante, fu combattuta a meno di 10 chilometri di distanza in linea d'aria da San Vito, possono, in gran parte, spiegare le distruzioni materiali e le perdite umane che si produssero. Alcuni edifici storici, fra cui il Castello medievale, riportarono danni considerevoli, mentre una torre medievale, situata in \"Marina di San Vito\", venne interamente rasa al suolo.\nA partire dagli anni sessanta e settanta la frazione di San Vito Marina si \u00e8 notevolmente sviluppata sia in virt\u00f9 del turismo, sia grazie alle comunicazioni autostradali che in quegli anni ebbero la priorit\u00e0 sui trasporti su strada e ferroviari. Nel 1969 entr\u00f2 in funzione la tratta autostradale Pescara - Vasto, con una uscita, quella di Lanciano, situata a soli 4\u00a0km di distanza da San Vito Chietino. Nel 1973 fu aperto l'intero tratto Bologna-Bari e nel 1975 l'autostrada fu completata fino a Taranto. Per quanto riguarda le comunicazioni ferroviarie, \u00e8 stata aperta al pubblico, in et\u00e0 pi\u00f9 recente, la nuova Ferrovia Sangritana (2005), con collegamento Pescara-Ortona-Lanciano-Vasto.\nI Trabocchi.\nI trabocchi furono inventati nel XVIII secolo da famiglie ebree di pescatori, sulla costa di San Vito. Il trabocco pi\u00f9 antico \u00e8 infatti quello di Punta Turchino, descritto anche da D'Annunzio in uno dei suoi pi\u00f9 celebri romanzi, \"Il trionfo della morte\" (1894), ma gi\u00e0 citato in lettere a Barbara Leoni sua amante nel 1889, e ricostruito nel 2016 in seguito alla distruzione avvenuta due anni prima a causa di una violenta mareggiata. Successive costruzioni si ebbero anche in Puglia (Vieste e Peschici). Oggi i trabocchi sono stati ricostruiti ed ampliati rispetto ai precedenti originali, ma non sono pi\u00f9 funzionali al loro scopo precipuo, ovvero quello della pesca.\nDiversamente non potrebbe essere, anche perch\u00e9, nonostante gli importanti interventi di raccolta delle aste fognarie effettuati dai comuni del bacino imbrifero fin dagli anni sessanta, il funzionamento non sempre a pieno regime degli impianti di depurazione che sussiste ancor oggi ha permesso in varie occasioni l'accumulo di una certa quantit\u00e0 di agenti inquinanti nel torrente Feltrino che sfocia nei pressi del molo, rendendo non sempre commestibile l'eventuale ittiofauna pescata. I trabocchi nell'area comunale sanvitese sono:\nMonumenti e luoghi d'interesse.\nArchitetture religiose.\nSan Vito Chietino\nSant'Apollinare Chietino e altre contrade\nArchitetture militari.\nDalla relazione si apprende anche che la torre del XVI secolo fu costruita sopra una originaria del 1395, rifatta nel 1427 dai lancianese e poi ristrutturata ancora nel 1842, quando era usata come porto doganale. La torre misurava 21 metri di lato, lo storico Vittorio Faglia non riusc\u00ec a trovarne tracce, scavando presso l'area archeologica di Murata Bassa, accanto al Feltrino, seppur indagando sulle carte del 1805 del Rizzi-Zanoni, e quella del 1854; tuttavia esistono delle fotografie del sanvitese Francesco Maria Borga che mostrano i ruderi della torre alla fine del XIX secolo preso la spiaggia della Marina, che doveva trovarsi proprio nel piazzale davanti alla scalinata dove oggi sorge la chiesa della Madonna del Porto. Prima della sua caduta, la torre era usata come ufficio doganale per le merci che approdavano al porto.\nEdifici civili.\nAttualmente l'edificio \u00e8 adibito a casa-museo dedicata a Gabriele D'Annunzio. Il promontorio, denominato anch'esso \"dannunziano\", si configura, come abbiamo gi\u00e0 fatto accenno, come parte dell'eremo e ospita un piccolo centro di documentazione sulla flora e fauna marina della zona. \u00c8 situato al di sopra del \"Trabocco Turchino\", descritto e immortalato da D'Annunzio in uno dei suoi romanzi, \"Il trionfo della morte\".\nMura e siti archeologici.\nLe prime notizie di San Vito risalgono all'et\u00e0 romana, quando esisteva (e le rovine attuali lo dimostrano) un porto fluviale presso localit\u00e0 Murata Bassa, ossia l'attuale porticciolo turistico della Marina. Il borgo vero e proprio sopra la cresta collinare si svilupp\u00f2 nell'VIII secolo, insieme al culto di San Vito Martire, e con i Longobardi entr\u00f2 nel ducato di Spoleto. Con la conquista normanna dell'XI secolo San Vito si dot\u00f2 di mura di cinta, con l'edificazione del fortino militare detto Castellalto. Nel periodo aragonese il porto sanvitese era usato con scalo commerciale da Lanciano, il che provoc\u00f2 varie lotte con la vicina rivale Ortona, che dal XIV secolo fino al 1426 varie volte tent\u00f2 di evitare la ricostruzione potenziata del porto da parte di Lanciano, fino allo scoppio di una guerra, sanata da San Giovanni da Capestrano. Con la decadenza delle fiere in seguito alle guerre franco-spagnole per il dominio del Regno di Napoli, San Vito decadde, e venne venduta a Sancho Lopez nel 1528, che lo vendette a vari altri signori, come i Caracciolo, fino a diventare municipio nell'800, incluso nel distretto di Lanciano. La parte pi\u00f9 antica di San Vito inizia da Piazza Garibaldi e termina lungo il corso Trento e Trieste, le mura parzialmente visibili della cinta delimitano la parte del torrione sud-est in Piazza Garibaldi, e via Mario Bianco. \nIl castello era un piccolo fortilizio militare collegato alle mura di cinta e alle torri di controllo, che sono visibili lungo via Orientale e via Mario Bianco, in parte inglobate nelle case nel Settecento, e in parte ancora visibili, che denunciano l'aspetto in \"opus mixtum\" e \"opus cementicium\". Torri riadattate a case sono visibili nel cuore del paese, il castello era l'attuale palazzo comunale con il Comando dei Carabinieri in Largo Altobelli, torri sono visibili lungo corso Mazzini e l'inizio di corso Trento e Trieste, mentre un'altra porzione delle mura medievali in via Bianco, mentre l'antico palazzo del Capitano in stile rinascimentale. Una parte del giardino privato del castello e della piazza d'Armi \u00e8 stata riadattata come Teatro all'aperto \"Due Pini\".\nSan Vito nella letteratura: Gabriele D'Annunzio.\nL'Abruzzo \u00e8 stato per circa un quarto di secolo (1879-1905) presente nella produzione letteraria di D'Annunzio, sia nelle sue raccolte poetiche (soprattutto, ma non solo, in \"Canto novo\"), sia nei suoi romanzi e novelle (\"Il trionfo della morte\", \"Le vergini delle rocce\", \"Le novelle della Pescara\") sia, successivamente, in alcuni dei suoi pi\u00f9 importanti drammi teatrali (\"La figlia di Jorio\" e \"La fiaccola sotto il moggio\"). Oltre alla Pescara natale e alla vicina Francavilla al Mare, in cui soggiorn\u00f2 ripetutamente, ospitato nel celebre Conventino dall'amico fraterno Francesco Paolo Michetti, rivest\u00ec particolare importanza per il poeta il periodo trascorso a San Vito Chietino nel 1889 con la donna che all'epoca amava, Barbara Leoni (1862-1949). L'alloggio prescelto era costitituito da una casa rurale situata su un promontorio lambito dall'Adriatico nella localit\u00e0 sanvitese di Portelle, nota oggi come eremo dannunziano, lungo la Strada statale 16 Adriatica, direzione Fossacesia Marina. Il Vate rimase particolarmente colpito dalla bellezza del luogo che ribattezz\u00f2 \"Il paese delle ginestre\". Nel 1894 D'Annunzio pubblic\u00f2, in ricordo dell'esperienza vissuta, il romanzo \"Il Trionfo della morte\", cui abbiamo fatto precedentemente accenno, ambientato in massima parte a San Vito e nei suoi immediati dintorni.\nNel romanzo infatti, il protagonista, Giorgio Aurispa, nobile abruzzese residente a Roma, si trasferisce a San Vito Chietino per potersi dedicare con tranquillit\u00e0 alla letteratura e allo studio del superuomo di Nietzsche e nel contempo concedersi un periodo di riposo con l'amante Ippolita Sanzio, che, per ammissione dello stesso D'Annunzio va identificata con Barbara Leoni. Giorgio inizialmente \u00e8 affascinato dalla natura, e anche dalle usanze abruzzesi, ma poi ne resta sconvolto per le superstizioni che ancora contraddistinguono quelle genti, fra cui la credenza nelle streghe che dissanguano i bambini. L'estraneit\u00e0 di Giorgio nei confronti di una umanit\u00e0 cos\u00ec diversa da lui, raggiunge il suo punto algido quando egli e Ippolita si recano in pellegrinaggio a Casalbordino nel Santuario della Madonna dei Miracoli, dove una massa di infermiere e malati si flagella macabramente davanti alla statua della Vergine (tale esperienza fu vissuta dallo stesso D'Annunzio e dalla Leoni). E sar\u00e0 proprio la consapevolezza maturata dal protagonista di tale estraneit\u00e0 verso quel mondo e verso tutti gli altri mondi possibili, dalla sua terra d'origine, l'Abruzzo, fino a Roma, con i suoi ambienti dorati, a \u00ab [...] impressionare potentemente il suo spirito e a innescare quel meccanismo autodistruttivo che condurr\u00e0 alla tragedia finale.\u00bb. Giorgio Aurispa si lancer\u00e0 infatti da un promontorio andando incontro alla morte insieme all'amante.\nDopo una lunga assenza Gabriele D'Annunzio torn\u00f2 a visitare San Vito Chietino. \u00abIn uno degli gli anni stanchi...\u00bb, scrisse il poeta nel 1935, \u00ab [...] prima della buona guerra, io volli tornare in incognito al paese delle chiare ginestre e della bruma come un'oliva Favetta...\u00bb. Nell'eremo ritrov\u00f2 un vecchio conoscente, Cola di Cinzio \u00ab [...] che raccontava la storia a modo suo,con l'accento di un favolatore d'inverno...\u00bb\nSociet\u00e0.\nEtnie e minoranze straniere.\nNel comune sono residenti 379 cittadini di nazionalit\u00e0 non italiana, che rappresentano circa il 7,1% della popolazione complessiva. I gruppi etnici stranieri pi\u00f9 numerosi provengono dall'Europa orientale (Romania soprattutto, ma anche Polonia e Ucraina) e dai Balcani (Albania) come si desume dai dati statistici qui di seguito riportati e relativi al 31 dicembre 2015\nEconomia.\nNell'economia della cittadina occupa un posto di assoluto rilievo il turismo, sia balneare, sia culturale, sviluppatosi quest'ultimo grazie alla presenza dei Trabocchi, dell\"Eremo dannunziano\", dei tanti edifici civili e religiosi di pregio che danno lustro al centro storico, della vicina Abbazia di San Giovanni in Venere, che seppur situata nel territorio comunale di Fossacesia \u00e8 facilmente raggiungibile in tempi brevi da San Vito Chietino. La frazione di Marina di San Vito \u00e8 fornita di alberghi e camping, nonch\u00e9 ristoranti e locali di vario tipo. Sono frequenti anche le escursioni marine lungo tutta la costa dei Trabocchi, il cui cuore pulsante \u00e8 costituito dalla fascia litoranea dei Comuni di San Vito Chietino, Rocca San Giovanni e Fossacesia. Ad animare ulteriormente la vita turistica sia del Centro storico sia del borgo marinaro, sono, soprattutto in estate, i numerosi eventi ricreativi e culturali organizzati dal Comune e dalla Pro loco.\nL'agricoltura locale, fonte principale di reddito fino alla fine degli anni cinquanta, ha mantenuto una notevole importanza sia nel settore vinicolo sia in quello oleario, il cui livello qualitativo ha permesso alla citt\u00e0 di entrare a far parte, a pieno titolo, dell'Associazione nazionale citt\u00e0 dell'olio\nInfrastrutture e trasporti.\nFerrovie.\nIl comune di San Vito Chietino \u00e8 attualmente servito dalla nuova stazione RFI di San Vito-Lanciano sulla Linea Adriatica Ancona - Lecce. Tale stazione \u00e8 situata nella frazione Marina di San Vito, arretrata nell'entroterra rispetto alla vecchia stazione RFI di San Vito-Lanciano situata sulla costa ma dismessa nel 2005 a seguito del nuovo tracciato in variante.\nIn passato il centro storico di San Vito Chietino ed alcune sue frazioni erano raggiungibili con la Ferrovia Sangritana che originava dalla stazione di San Vito Marina adiacente alla vecchia stazione RFI di San Vito-Lanciano. Da quest'ultima stazione transitavano alcune corse della Sangritana da e per Pescara o Termoli, poich\u00e9 il capolinea di San Vito Marina era stazione di testa.\nLe fermate della Ferrovia Sangritana a servizio del comune e delle sue frazioni erano: San Vito Marina, San Vito Trasbordo, Cericola, San Vito Citt\u00e0, Ruvo dello Zucchero. La linea poi continuava fino a Castel di Sangro (FAS).\nPorti.\nSan Vito ha un porto commerciale non idoneo per l'attracco di grandi navi, dunque il porto pi\u00f9 vicino \u00e8 quello di Ortona, a di distanza, oppure quello di Vasto. Si prosegue successivamente per la SS 16 Adriatica.\nMobilit\u00e0 urbana.\nIl centro \u00e8 molto ben collegato a Ortona-Pescara-Vasto e Lanciano. Vi sono trasporti urbani gestiti dalla linea bus Sangritana, che percorre tutto il giorno, a orario continuato, salvo blocco temporaneo del servizio, le strade principali, collegando inoltre molto bene sia il comune superiore a quello inferiore, che San Vito stessa alle contrade. La stazione dei bus si trova vicino al campo da calcio, a San Vito Marina.\nSport.\nCalcio.\nLa squadra del San Vito 83 L.d.N partecipa attualmente al campionato di Prima categoria abruzzese.\nLa Storia Calcistica Sanvitese vede le prime apparizioni alla fine degli Anni '40, quando si organizzavano \"incontri domenicali\" tra una rappresentativa del Capoluogo (denominata \"Capammond'\") ed una della Marina (denominata \"Capabball'\"), con gare regolarmente alternate in ciascuna zona e con risultati mai scontati.\nLa prima societ\u00e0 calcistica nacque nel 1957 con il nome di Pro Calcio alla cui presidenza vi era Amedeo De Nardis, compagine che partecip\u00f2 per cinque anni ad un campionato secondario regionale denominato Prima Divisione.\nMa la vera affiliazione ai campionati di calcio della F.I.G.C. avvenne nel 1962 con il nome di F.C. Sanvitese il cui primo presidente fu Francesco Bozzelli; la squadra inizi\u00f2 dalla Seconda Categoria e gi\u00e0 alla prima stagione venne promossa alla serie superiore denominata Promozione (che ai tempi d'oggi si pu\u00f2 equiparare al campionato di Eccellenza), dove milit\u00f2 per molti anni occupando sempre posizioni di alta classifica che pi\u00f9 volte consent\u00ec di partecipare alla Coppa Italia (diritto che si otteneva classificandosi nelle prime cinque posizioni).\nL'A.C. San Vito '83 nasce nell'Agosto del 1983 dall'intraprendenza di Tommaso Ver\u00ec e Camillo De Nardis che vollero una societ\u00e0 calcistica basata sul solo settore giovanile, senza inizialmente una vera prima squadra, che venne iscritta tre anni dopo nel campionato di Terza Categoria utilizzando i ragazzi del vivaio con qualche innesto di esperienza.\nIl San Vito 83 L.d.N (Lino de Nardis) gioca le partite in casa allo stadio comunale \"Tommaso Ver\u00ec\".\nIl San Vito 83 C5 partecipa al campionato di C2 regionale di Calcio a 5.\nIl San Vito 83 femminile partecipa al campionato di C2 femminile di Calcio a 5.\nBasket.\nAttualmente nel territorio sanvitese esistono due compagini che svolgono campionati endals che sono la Polisportiva Arrembaggio e la Sanvitese.\nLa squadra con maggior successo e popolarit\u00e0 fu senza dubbio il Basket San Vito che riusc\u00ec a raggiungere nel 2010 lo storico traguardo della C1 nazionale dopo aver vinto il campionato di C2 al termine di uno scontro memorabile contro il Lanciano Basket. Il derby fu dominato dalla compagine sanvitese che riusc\u00ec nella doppia impresa di salire in un campionato nazionale e di battere una societ\u00e0 e una citt\u00e0 di trentamila abitanti contro i sanvitesi, distante solamente .\nNegli anni successivi il Basket San Vito ha ceduto il proprio titolo all'attuale We're Basket che svolge il campionato di B2 oltre ad attivit\u00e0 di settore giovanile anche nell'area sanvitese."}
{"id": "27164", "revid": "113341957", "url": "https://it.wikipedia.org/wiki?curid=27164", "title": "Nuoto pinnato", "text": "Il nuoto pinnato \u00e8 una disciplina sportiva appartenente alle specialit\u00e0 acquatiche che, avvalendosi di attrezzature specifiche (monopinna, pinne, boccaglio o bombole) permette all'atleta il raggiungimento di velocit\u00e0 decisamente pi\u00f9 elevate rispetto al nuoto. Questo sport viene definito come la Formula Uno delle discipline natatorie per via delle alte velocit\u00e0 non raggiungibili in altri sport acquatici. Gi\u00e0 dalla prima edizione di Santa Clara 1981 il nuoto pinnato \u00e8 disciplina ufficiale dei Giochi mondiali.\nLa federazione internazionale a cui appartiene il nuoto pinnato \u00e8 la Conf\u00e9d\u00e9ration mondiale des activit\u00e9s subaquatiques, che fa parte dell'ARISF, ed \u00e8 disciplina riconosciuta dal CIO.\nStoria.\nStoricamente il nuoto pinnato nasce nella met\u00e0 degli anni cinquanta, in conseguenza alle evoluzioni che ha avuto durante la Seconda guerra mondiale, essendo le pinne ampiamente usate per le operazioni di sabotaggio delle navi nemiche nei porti italiani dalla divisione X\u00aa Flottiglia MAS, e si sviluppa in relazione alle attivit\u00e0 subacquee, per favorire l'utilizzo delle pinne nella pesca subacquea.\nIn Italia si trova traccia dei primi atti ufficiali, volti a dare definizione organica alla specialit\u00e0, nel 1955 a Bologna dove viene fondata la prima societ\u00e0 di nuoto pinnato da Franco Pavone denominata Bono sub, poi rinominata Sub Bologna. \u00c8 in quegli anni che viene stilato un primo regolamento della specialit\u00e0 e organizzata la prima manifestazione in vasca alla Piscina comunale di Bologna (oggi Carmen Longo) nel maggio del 1959 da Franco Pavone, a Bologna, con un quadrangolare composto da formazioni di Genova (USS Dario Gonzatti di Luigi Ferraro), Torino, Milano e Bologna. La nuova disciplina non viene accettata nell'affiliazione alla FIN (Federazione Italiana Nuoto), ma viene dirottata alla F.I.P.S. (Federazione Italiana Pesca Sportiva), che, dopo anni di controversie, solo negli anni novanta, dopo aver negato il consenso all'uscita del nuoto pinnato dal proprio organico, per congiungersi a quella che dovrebbe essere la naturale federazione di appartenenza (FIN), aggiunge alla propria dicitura le due lettere che sono espressione delle attivit\u00e0 subacquee e del nuoto pinnato, diventando cos\u00ec FIPSAS (Federazione Italiana Pesca Sportiva e Attivit\u00e0 Subacquee).\nQuesta prima fase di sviluppo continua fino alla fine degli anni sessanta, con i primi campionati europei di Angera nel 1967 che assegnavano i titoli continentali sui 50 e 1000 metri, si diede il via alle prime competizioni internazionali riconosciute a livello federale. Fu per\u00f2 con l'ampia partecipazione ai campionati europei di Locarno del 1969 che l'espansione internazionale viene ufficialmente sancita. I titoli furono assegnati sulle distanze dei 100, 200, 400, 800 e 1850 metri maschili e femminili e sulle classiche e tradizionali staffette 4x100 e 4x200 metri.\nFin da questi primi appuntamenti internazionali si evidenzia l'elevata competitivit\u00e0 degli atleti dell'URSS, che ancora oggi, dispersi sotto varie bandiere (Russia, Ucraina, ecc), continua. Nel 1971 per il nuoto pinnato \u00e8 il momento di una autentica rivoluzione, quando viene introdotto un nuovo strumento natatorio: la monopinna. Il primo esemplare \u00e8 ad opera di Franco Pavone nel 1969. Si tratta di una pinna unica, realizzata in vari materiali, e gi\u00e0 nel 1972, grazie a questo nuovo supporto, per la prima volta un uomo nuota i 100 metri sotto i 40 secondi (39\"92).\nIn realt\u00e0 la convivenza tra monopinna e bipinne o monopinne \ncontinua fino al 1979, quando tutti i primati mondiali sono realizzati con la monopinna. Come per altre discipline sportive, anche nel nuoto pinnato esistono tradizionalmente nazioni che rappresentano, grazie ai loro successi, un modello per tutti gli altri: oltre alla gi\u00e0 citata Russia per le specialit\u00e0 in piscina, negli ultimi anni si stanno proponendo alla ribalta la scuola cinese per le gare subacquee e la scuola italiana del fondo e mezzofondo.\nIl nuoto pinnato in Italia.\nLa federazione nazionale a cui appartiene il nuoto pinnato \u00e8 la Federazione Italiana Pesca Sportiva e Attivit\u00e0 Subacque (FIPSAS).\nIn Italia il nuoto pinnato si \u00e8 sviluppato parallelamente in piscina e in acque libere.\nLe gare di fondo, numerose e distribuite inizialmente lungo tutta la penisola, con il primo campionato italiano di fondo organizzato da Franco Pavone della Sub Bologna a Rimini nel luglio del 1964, hanno attirato inizialmente un maggiore interesse e in campo internazionale l'Italia ha sempre mantenuto posizioni di rilievo. Nel 1965 fu convocata dal Commissario Unico Franco Pavone, la prima nazionale di nuoto pinnato per confrontarsi, in Russia, con le altre squadre nella disciplina di orientamento subacqueo. Dagli anni Settanta la Coppa Europa di fondo, organizzata in pi\u00f9 tappe ed in diversi paesi europei, ha rappresentato la pi\u00f9 importante competizione a squadre per club a livello internazionale. Sin dalle prime edizioni il Centro Sportivo Carabinieri, la cui Sezione Nuoto diretta dal Maresciallo Corrado Palazzo comprendeva anche il Settore Nuoto Pinnato, ha conquistato pi\u00f9 volte la classifica del settore maschile. L'unica Coppa Europa nel settore femminile fu conquistata dal Circolo Nuoto UISP Bologna, capitanata da Monica Crovetti e diretta dal tecnico Mauro Tinti, nel 1990.\nAnche in piscina la crescita tecnica degli atleti italiani ha condotto la nazionale azzurra a risultati sempre pi\u00f9 importanti, concretizzatisi con le prime medaglie a partire dai mondiali di Bologna del 1980, e ai primi successi con i mondiali di Berlino del 1986 e i due titoli conquistati da Monica Crovetti sui 400 e 800 metri, allenata dal tecnico Armando Ballotta, per poi giungere ai Campionati del Mondo a Roma del 1990 con il titolo iridato di Simona Nanni, allenata dal tecnico Andrea Pavone, sui 200 metri e moltissimi podi che hanno valso alla selezione azzurra diretta dal C.T. Armando Ballotta la terza posizione dietro ad Unione Sovietica e Repubblica Popolare Cinese.\nQuesti ultimi mondiali sono stati l'affermazione internazionale del pinnato con oltre 40 nazioni presenti dall'Europa all'Asia all'Australia, decine di altre delegazioni nazionali e i titoli individuali distribuiti in maniera varia tra Russi, Cinesi, Italiani, Danesi, Ungheresi e Francesi.\nAttualmente l'Italia vanta numerosi titoli mondiali ed europei, individuali e di staffetta, nelle varie competizioni tenutesi fino al 2015, oltre ad aver fatto segnare in passato anche alcuni record del mondo. Davide De Ceglie, soprattutto, \u00e8 stato oro europeo nella 20 Km (2012) e nella 6 Km (2014); e oro mondiale nella 6 Km (Russia 2013 e Cina 2015). Dal 2000, oltre alle specialit\u00e0 NP (nuoto in superficie) e VS (velocit\u00e0 subacquea in apnea 50 m e con bombole 100, 400 e 800 m), nasce la specialit\u00e0 BP (bipinne) che si affranca dall'NP, consentendo un maggior numero di partecipanti.\nParallela \u00e8 inoltre la strada della ricerca e della comunicazione aperta dalla Federazione Italiana con un congresso internazionale che ha avuto luce nel 1984, a cui sono seguite fino ad ora sei edizioni, avente per ora scadenza biennale, e che costituisce nel mondo intero l'unico esempio di Congresso Scientifico appositamente dedicato al Nuoto Pinnato con le relazioni dei maggiori esperti mondiali.\nCompetizioni internazionali di nuoto pinnato.\nMondiali Assoluti.\nI primi campionati mondiali assoluti in piscina furono organizzati nel 1976 ad Hannover in Germania ed erano programmati ogni 4 anni. Dal 1990 si pass\u00f2 ad una organizzazione biennale. Il primo campionato mondiale assoluto in acque libere fu organizzato nel 1988 nelle torbide acque della Senna a Parigi in Francia. Dal 2006 le competizioni in piscina e in acqua libera sono state accorpate in un'unica manifestazione.\nEuropei Assoluti.\nI primi campionati europei assoluti in piscina furono organizzati nel 1967 ad Angera in Italia ed erano programmati ogni anno. Dall'avvento dei campionati mondiali, per\u00f2, l'organizzazione fu fatta ogni biennio. Il primo campionato europeo assoluto in acque libere fu organizzato nel 1987 a Uithoorn in Olanda. Dal 2006 le competizioni in piscina e in acqua libera sono state accorpate in un'unica manifestazione.\nMondiali Giovanili under 18.\nIl primo campionato mondiale juniores in piscina fu organizzato nel 1989 a Duna\u00fajv\u00e1ros in Ungheria, al quale segu\u00ec nel 1993 la seconda edizione svolta a Lione in Francia, per poi essere organizzato, nelle edizioni successive, ogni 2 anni. Il primo campionato mondiale juniores in acque libere fu organizzato nel 1995 a La Ciotat in Francia. Dal 2006 le competizioni in piscina e in acqua libera sono state accorpate in un'unica manifestazione.\nEuropei Giovanili under 18.\nIl primo campionato europeo juniores in piscina fu organizzato nel 1984 a Stoccolma in Svezia. Il primo campionato europeo juniores in acque libere fu organizzato nel 1996 a Groningen in Olanda. Dal 2007 le competizioni in piscina e in acqua libera sono state accorpate in un'unica manifestazione.\nRecord del mondo.\nMaschili \nFemminili\nTecnica.\nAttrezzature.\nPinne.\nLe pinne in gomma sono utilizzate dagli atleti pi\u00f9 giovani per le prime gare in piscina e in acque aperte, ma dopo la fase di pre-agonismo ogni atleta decide se continuare a sviluppare le \"pinne\" o passare alla \"monopinna\". Lo stile \"pinne\"(bipinne) \u00e8 stato riconosciuto dalla CMAS e viene praticato alle manifestazioni internazionali.\nLe bi-pinne in vetroresina (conosciute anche come \"pinne pala lunga\" o \"stereo\") non sono utilizzate alle manifestazioni pi\u00f9 importanti di \"velocit\u00e0\" e in quelle secondarie gareggiano insieme alle monopinne e non alle pinne di gomma.\nAi CMAS World Games di Bari 2007 la specialit\u00e0 pinne \u00e8 entrata a far parte delle competizioni ufficialmente disputate.\nMonopinna.\n\u00c8 l'elemento base del nuoto pinnato.\nEssa \u00e8 costituita da una pala unica che pu\u00f2 essere in plastica (la cosiddetta \"Mascotte\", usata solo per i giovani atleti che si avviano al preagonismo), in fibra di vetro (vetroresina), e pi\u00f9 recentemente anche in carbonio e kevlar. Nel corso del tempo ha avuto una evoluzione, fino a giungere ad un modello che si pu\u00f2 definire standard: le dimensioni vanno dai 60/80 centimetri di lunghezza e 60/70 centimetri di larghezza.\nI piedi, uniti paralleli, sono alloggiati in scarpette di gomma morbida (simili alle normali scarpette usate dai subacquei). Molto spesso gli atleti utilizzano puntali in neoprene che servono a calzare meglio la scarpetta. La pala si differenzia in base alla forma e alla durezza (l'unit\u00e0 di misura \u00e8 il chilo/spinta): le monopinne da velocit\u00e0 sono pi\u00f9 rigide (pi\u00f9 chili/spinta) mentre le monopinne da mezzo fondo sono pi\u00f9 morbide, oltre che di dimensioni lievemente superiori.\nBoccaglio (tubo di aerazione).\n\u00c8 lo strumento che permette all'atleta di non variare l'assetto in acqua durante la respirazione. Si tratta di un tubo di plastica dura che passa in mezzo agli occhi;a sostenere il \"boccaglio\" c'\u00e8 una fascia di metallo sulla fronte che continua dietro alla testa con un elastico di spessore tra i 1,5\\2\u00a0cm di larghezza, con dimensioni che per regolamento non debbono superare i 2,3\u00a0cm di diametro interno e i 48\u00a0cm di lunghezza, se l'aeratore \u00e8 troppo corto si riempir\u00e0 d'acqua se troppo lungo sar\u00e0 tagliato durante i controlli eseguiti nelle gare internazionali, con gravi problematiche per gli atleti che, abituati a tubi pi\u00f9 lunghi, avranno la abitudine di mantenere un assetto diverso. \u00c8 inoltre sorretto da una fascetta di alluminio o plastica che con l'ausilio di un elastico lo fissa alla fronte. Bisogna evitare gli aeratori con curvature troppo brusche.\nNon \u00e8 obbligatorio il suo uso in gara, a meno dei 50 m in superficie, per avere una netta distinzione tra la nuotata in superficie ed in apnea della specifica gara.\nBombola.\nViene utilizzata nelle gare \"velosub\" (velocit\u00e0 subacquea - VS). La sua forma e capacit\u00e0 varia a seconda della specialit\u00e0, andando dai 0,3/0,5 litri per le gare di 100vs fino alle 10 litri per le gare degli 800vs. Generalmente \u00e8 costruita in acciaio con la parte anteriore bombata per permettere una migliore penetrazione, mentre la parte posteriore termina con un rubinetto, dove si collega l'erogatore. Generalmente vengono utilizzate ad una pressione di carica di 200 ata (atmosfere assolute). Deve contenere esclusivamente aria compressa. \u00c8 vietato l'uso di altre miscele respiratorie.\nErogatore.\nSi tratta di un normale riduttore di pressione e permette attraverso i suoi dispositivi meccanici di fornire aria a richiesta. Si inserisce nel rubinetto della bombola e la sua funzione \u00e8 quella di ridurre la pressione da quella della bombola sino alla pressione ambiente. \u00c8 formato da due parti: la prima collegata direttamente alla bombola, viene detta \"1\u00ba stadio\" ed effettua una riduzione intermedia dalla pressione contenuta nella bombola sino a circa 8/9 atmosfere in pi\u00f9 della pressione ambiente. Una frusta collega il \"1\u00ba Stadio\" al \"2\u00ba Stadio\", quello che viene praticamente usato per respirare e con cui l'aria viene ridotta da questa pressione intermedia sino alla pressione ambiente. La scatola del \"2\u00ba Stadio\" \u00e8 formata da un boccaglio sotto al quale si trova il dispositivo di scarico dell'aria espirata, mentre al suo interno si trovano i meccanismi di riduzione della pressione.\nStile.\nLa nuotata del nuoto pinnato (mutuato dallo stile delfino del nuoto), fa assomigliare il nuotatore ad un vero delfino. Le braccia devono essere ferme e distese in avanti sopra la testa. Tale posizione \u00e8 chiamata \"assetto\". Il nuotatore procede nell'acqua con movimenti del corpo sinusoidali e lo si pu\u00f2, quindi, realmente definire \"stile a delfino\". La respirazione si effettua attraverso un tubo aeratore posto in posizione centrale sulla fronte del nuotatore.\nSpecialit\u00e0.\nVelocit\u00e0.\nQuesta categoria si suddivide in tre differenti specialit\u00e0 che si svolgono in piscina:\nFondo.\nIl nuoto pinnato si pu\u00f2 praticare in piscina, fiume, lago, laguna, mare; le gare in piscina vanno dai classici 50 metri ai 1500, mentre quelle in lago, fiume ecc. sono chiamate competizioni di Fondo poich\u00e9 hanno solo una distanza minima di 2.000 metri, da alcuni anni non pi\u00f9 disputata, e non hanno un limite massimo (vedi maratona di 24 ore).\nLe classiche distanze percorse sono nel mezzofondo la staffetta 3x2000 e il 3000 individuale e nel fondo la staffetta 4x3000 (gara presente solo in competizioni internazionali), il 6000 individuale e la 20000 individuale (anch'essa presente solo in competizioni internazionali),\nA volte in alcune competizioni \u00e8 ancora disputato l'8000 individuale, distanza da alcuni anni sostituita dal 6000."}
{"id": "27165", "revid": "123627123", "url": "https://it.wikipedia.org/wiki?curid=27165", "title": "Sant'Eusanio del Sangro", "text": "Sant'Eusanio del Sangro (\"S\u00e0nde S\u00e0gne\" in abruzzese) \u00e8 un comune italiano di abitanti della provincia di Chieti in Abruzzo.\nGeografia fisica.\nTerritorio.\nSant'Eusanio del Sangro si estende su una superficie di 23,83\u00a0km\u00b2, ed \u00e8 compreso tra i comuni di Castel Frentano, Casoli, Guardiagrele e Lanciano, mentre a sud il confine \u00e8 rappresentato dal corso del fiume Sangro, da cui la denominazione, che lo separa dai territori di Altino ed Atessa. Ha un'altitudine media di 200 metri s.l.m..\nIl territorio \u00e8 prevalentemente collinare, con una modesta parte pianeggiante nei pressi del fiume Sangro. In localit\u00e0 Brecciaio si pu\u00f2 riscontrare la presenza di calanchi.\nClima.\nIl territorio \u00e8 localizzato nell'entroterra della provincia di Chieti, equidistante dal mare Adriatico e dalle falde della Majella. Queste condizioni, unitamente alla presenza del fiume Sangro, rendono il clima particolarmente mite durante l'anno, anche se in pieno inverno le temperature possono scendere fino a pochi gradi sopra lo zero, soprattutto di notte. Secondo la Classificazione climatica Sant'Eusanio del Sangro appartiene alla Zona climatica D, con un valore di Gradi giorno pari a 1507.\nStoria.\nLe origini del paese risultano incerte, ma la conformazione stessa dell'agglomerato urbano, raccolto nelle vicinanze di una chiesa di costruzione relativamente recente, esclude la presenza di tradizioni storiche rilevanti, tuttavia i Cronisti Lancianesi riferiscono che gi\u00e0 nell'anno 165 d.C., nella localit\u00e0 ove sorge ora Sant'Eusanio del Sangro, vi era un \"conciliabolo\" di nome Euxanum che aveva un posto assegnato nel campo delle fiere di Lanciano.\nIl nome pi\u00f9 antico del paese, storicamente accertato, \u00e8 certamente Monteclo. \nTale denominazione viene riportata nella \"Relazione dello scoprimento del corpo e degli atti antichi del glorioso sacerdote e martire S. Eusanio\", una dettagliata relazione composta nel 1748 dall'allora vescovo dell'Aquila Giuseppe Coppola, che racconta il ritrovamento del corpo del Santo Eusanio, e di un antico codice posto vicino alle reliquie, che Giuseppe Coppola ritiene anteriore al 1198. In tale codice si narra la vita e la passione del santo, e vi si trova un riferimento al luogo chiamato Monteclo, identificato con l'attuale Sant'Eusanio del Sangro. Secondo questo antico testo il Santo Eusanio, Vescovo di Siponto (l'attuale Manfredonia), di passaggio a Sant'Eusanio del Sangro don\u00f2 la vista alla cieca Teoconia. L'episodio della guarigione di Teoconia \u00e8 narrato anche in un brano della \"Historia della citt\u00e0 di Chieti metropoli della provincie d'Abbruzzo\" del 1657, redatta dallo storico e giurista Girolamo Nicolino, dove si descrive il miracolo compiuto dal Santo Eusanio per guarire Teoconia, cieca da dodici anni. In questo testo il luogo viene chiamato Montecchio. In seguito a questa vicenda fu eretta una chiesa in memoria dell'evento, e a poco a poco il nome del santuario di Sant'Eusanio si estese al piccolo nucleo abitato circostante.\nL'attuale nome del paese compare per la prima volta in un diploma del 1176, riferito dall'Ughelio, dove si parla dei diritti dei vescovi teatini e si nomina non solo Monteclo, ma anche \"Sante'Eusanio cum Castello suo\"; invece nel \"Catalogus Baronum\" del 1204 la localit\u00e0 figura con il nome \"Sanctum Eusanium\" come \"feudo di due militi posseduto dall'Abbazia di San Giovanni in Venere\". \u00c8 questo sicuramente il primo periodo storico ben documentato; durante la fase della colonizzazione monastica benedettina l'attuale territorio era suddiviso in tre feudi: Santa Colomba, Villa Sant'Eusanio e Lentesco o Buontalento, unificati tra il 1607 e il 1654, cio\u00e8 dopo il 1606, anno in cui passarono in commenda alla Congregazione dell'Oratorio di San Filippo Neri di Roma. I padri filippini ne tennero il possesso fino al 1793, data del sequestro della loro temporalit\u00e0; nel 1798 la Congregazione ottenne a titolo di enfiteusi il recupero dei beni dell'Abbazia dietro compenso di un canone di 2.200 ducati e li conserv\u00f2 fino al 1873, quando essi furono dichiarati di pubblico demanio. A questo punto le sorti di questo Comune si fusero con quelle pi\u00f9 generali del nuovo Regno d'Italia.\nInfatti il paese di Sant'Eusanio del Sangro conobbe nel corso degli anni la dominazione francese, quella borbonica, il fenomeno del brigantaggio.\nDurante la seconda guerra mondiale fu occupato dai tedeschi, e il suo territorio fu attraversato dalla linea Gustav.\nMolto laborioso fu il processo di popolamento di questo paese, all'inizio del Seicento collocato nel Libretto della situazione dei fiscali sotto la \"rubrica dei fondi rustici et disabitati\"; il popolamento avvenne per immigrazione, in virt\u00f9 della fertilit\u00e0 delle terre e della salubrit\u00e0 del clima. Nel 1805, infatti, gli abitanti erano gi\u00e0 1.250.\nSimboli.\nLo stemma e il gonfalone sono stati concessi al Comune di Sant'Eusanio del Sangro con decreto del Presidente della Repubblica del 12 settembre 2005 su proposta del Presidente del Consiglio.\nDescrizione araldica dello stemma:\nBlasonatura del Gonfalone:\nMonumenti e luoghi d'interesse.\n\u00c8 sita al termine di Corso Margherita ove \u00e8 un panorama sul lato orientale ove era il paese originario. Consta di due livelli sulla facciata principale. Tre al livello posteriore. \u00c8 stato realizzato con ciottoli di fiume e arenaria lavorata in stile neorinascimentale. Attualmente \u00e8 parzialmente in stato di degrado\n\u00c8 sito in Piazza Monteclo. \u00c8 stato realizzato nel XIX secolo. \u00c8 stato restaurato nel 1997. La facciata principale \u00e8 suddivisa su due piani ed \u00e8 suddivisa in cinque campate sfalsate l'una dall'altra. Il seminterrato presenta una facciata a bugnato. Nel retro vi sono un giardino all'italiana ed un orto.\n\u00c8 sito in corso Margherita. \u00c8 in stile neoclassico. Il portale \u00e8 semplice. Le aperture al II piano sono sovrastate da timpano alternativamente triangolare e curvilineo. \u00c8 realizzato con ciottoli lavorati ed arenaria.\n\u00c8 sito in piazza De Titta, dal corso. \u00c8 destinato a \"Casa Museo Cesare De Titta\". \u00c8 in stile liberty. Fu costruito su volont\u00e0 del sacerdote ed umanista Cesare De Titta, nato nella casetta a un piano, accanto all'edificio, il quale vi ospit\u00f2 Gabriele D'Annunzio, Giovanni Gentile, Gennaro Finamore, Antonio Di Jorio e Luigi Pirandello. \u00c8 composto di tre piani di cui uno seminterrato. Al pianterreno vi \u00e8 un portale tra due finestre. Sopra la cornice marcapiano vi \u00e8 un loggiato con tre archi a tutto sesto. La trabeazione \u00e8 composta da un architrave e da un fregio a motivi floreali e una cornice a motivi circolari. Una targa commemorativa posta sotto la finestra del II piano ricorda i natali di Cesare De Titta.\n\u00c8 stata costruita nel XX secolo, accanto all'ex cappella di san Filippo Neri, su progetto di Nicola Villani di Lanciano, \u00e8 la parrocchia del paese, affacciata su Piazza Cesare De Titta. \u00c8 in stile neogotico.\nLa chiesa ha pianta rettangolare, con abside semicircolare, e facciata monumentale con portale ad arco a sesto acuto. La facciata \u00e8 inoltre decorata da due ordini di finestre monofore che attorniato il rosone centrale a raggi. L'interno a navata unica ha decorazioni presso l'altare.\nSi trova alle porte di contrada Castellata-Tori, lungo il percorso da contrada Brecciaio (strada provinciale Pedemontana), verso Casoli. Consta di un laghetto artificiale ricavato dalla confluenza dei fiumi Sangro e Aventino, e un piccolo bosco, con museo zoologico annesso della fauna locale.\nSociet\u00e0.\nEtnie e minoranze straniere.\nAl 31 dicembre 2017 gli stranieri regolarmente residenti nel comune di Sant'Eusanio del Sangro erano 184. I principali gruppi etnici presenti sono:\nCultura.\nIl 26 maggio si svolge la festa patronale in onore di San Filippo Neri ed il 9 luglio la festa in onore del Santo Eusanio.\nLa sera della vigilia della festa dell'Immacolata Concezione \u00e8 tradizione, accendere degli alti fal\u00f2 (i \"Fuochi della Concezione\").\nNel periodo natalizio si svolge il Presepe vivente e vengono allestiti per tutta la durata delle festivit\u00e0 due presepi artistici, uno all'interno della parrocchia ed uno in contrada Fontepaduli.\nIl mercato settimanale si svolge il marted\u00ec.\nCenacolo culturale Fiorinvalle Terra d'Oro.\nAll'inizio del Corso Regina Margherita, da piazza De Titta, si trova il palazzo \"Fiorinvalle Terra d'Oro\", fatto erigere in stile liberty dal canonico, insegnante e poeta Cesare De Titta(1862-1933), proprio accanto alla sua modesta casa natale.\nIl circolo culturale ospit\u00f2 personalit\u00e0 quali Gabriele D'Annunzio, Francesco Paolo Michetti, Giovanni Gentile e Gennaro Finamore, linguista e dialettologo, specializzato in quello del territorio chietino.\nDe Titta \u00e8 famoso soprattutto per aver composto la raccolta poetica dialettale del \"Canzoniere\". Egli esord\u00ec come poeta dialettale, ma si ciment\u00f2 nel classicismo oraziano e carducciano. Come il poeta romano Quinto Ennio, dichiar\u00f2: \"Ho tre cuori perch\u00e9 posseggo tre lingue\", ossia l'italiano, il latino e il dialetto frentano. Prima della composizione dei \"Carmina\", il De Titta studi\u00f2 ampiamente la cultura e la lingua classica con rigore filologico, componendo saggi di Orazio e Catullo, traducendo dal greco anche Saffo, analizz\u00f2 la \"Ode alle Valchirie\" di Carducci, il quale il 27 novembre 1898 gli sped\u00ec una lettera di congratulazioni. Poi studi\u00f2 anche i componimenti degli abruzzesi Gabriele Rossetti, G. Mazzoni, C. De Azeredo, e nel 1900 \"tradusse\" nella lingua dialettale le \"Elegie romane\" di D'Annunzio (1886), di cui nel 1923 riscriver\u00e0 anche la versione in dialetto de \"La figlia di Iorio\" (1904).\nIn lingua latina, De Titta compose i tre libri dei \"Carmina\", pubblicati nel 1922 dall'editrice \"Rocco Carabba\" di Lanciano, ristampato poi in altre edizioni nel 1952, 1986 e nel 1998. I componimenti nel costrutto semplice e vivo, senza imitazioni troppo vistose del lessico e della forma del gusto classico, dimostrano un'originale adesione alla lingua latina, che confer\u00ec al De Titta il riconoscimento di \"maestro della classicit\u00e0\" nel marzo 1933 dall'Accademia dei Lincei.\nAltri componimenti sparsi sono stati raccolti in 2 volumi curati sempre dall'editrice Carabba, nel 1988. Il primo volume s'intitola \"Elegie lontane\", poi gli \"Juvenilia\", in riferimento alla raccolta carducciana, pubblicata presso la tipografia \"Artistica\" di Venosa nel 1883, i \"Frammenti di un canzoniere\", tutti inediti, poi l'\"Appendice. Poesie eterogenee\", tra le quali figurano anche quelle di \"Nella vita oltre la vita\", pubblicate dall'editore De Arcangelis a Casalbordino nel 1900. Il secondo volume comprende: \"In monte e in valle\", gruppo di i liriche inedite in gran parte, poi \"I canti di ritorno\", i \"Sonetti\", arricchiti di nuove composizioni rispetto alla prima edizione del 1922 presso De Arcangelis di Atri, l\u2019\"Appendice. Stornelli scritti per occasioni varie\"\nIl primo libro delle \"Cartoline\", stampato da Bonanni editore di Ortona (1914), presenta un De Titta conviviale, pieno di garbata ironia che usa il sonetto come \"cartolina postale\", per salutare gli amici. I testi seguenti di un florilegio \"Cos\u00ec...come parlava il cuore\", presso Palmerio, Guardiagrele, 1933, curato da Luigi Illuminati, sono compresi nel secondo volume di \"Poesie\"\nNel 1923 per la Vallecchi di Firenze, De Titta pubblic\u00f2 i poemetti di \"Gente d'Abruzzo\", poi ripubblicati da Carabba nel 1997, mentre nel 1924 sempre per l'editrice lancianesi, vennero pubblicati 2 volumi di \"Opere teatrali\". Gi\u00e0 nel 1920 De Titta aveva fatto rappresentare il dramma \"A la fonte\", e poi \"La Scunc\u00f2rdie\", commedia in un solo atto. Di recente, nel 2000, l'editrice Carabba ha ripubblicato l'\"Opera omnia teatrale\" in 4 volumi. Nel 1925 sempre mediante la Carabba, De Tutta pubblic\u00f2 il volume \"Terra d'Oro\"', universalmente indicato come il vertice dell'arte dialettale dell'autore, mentre nel 1930 usciva il volume \"Cantus et Flores\" in occasione del bimillenario di Virgilio. Nel 1929 era stato pubblicato anche \"Acqua, Foco e Vento\", ristampato nel 1996, dedicato al ministro Giovanni Gentile. Il poemetto appare a prima vista di tematiche diverse dallo stile detittiano, segue un filo ideale che chiude una teoria poeticamente vissuta nell'ambito del monismo panteistico del De Titta. Ossia si tratta dell'estetismo, del vitalismo, della sensibilit\u00e0 bucolica e dell'amore per il classicismo e del folclore abruzzese, che collegano il De Titta sia a Pascoli e Carducci per il classicismo, e a d'Annunzio per la ripresa dei temi abruzzesi.\nTuttavia De Titta si discosta fortemente dall'immaginario dannunziano dell'Abruzzo primitivo, aggressivo e vorace, rigettando l'interpretazione veristica del pescarese, ripreda da Giovanni Verga, concentrandosi si pi\u00f9 sul cantare lo stile di vita pacato, allegro ma anche ordinario e mite della popolazione abruzzese. Il collegamento con Pascoli per De Titta si denota nel raccontare nella poesia esperienze realmente vissute, senza creazione di modelli e fantasie idilliache, la tendenza detittiana alla musicalit\u00e0 non viene mai adulterata da squisitezze e preziosismi, e si esprime con naturale schiettezza, cercando di rappresentare nel modo pi\u00f9 lampante e trasparente possibile il carattere tipico abruzzese. E in ci\u00f2 consiste appunto l'uso sapiente del dialetto locale, con i tocchi classicistici di sfondo ripresi da Pascoli e Carducci, nonch\u00e9 dalla poesia.\nEconomia.\nL'economia di Sant'Eusanio del Sangro si fonda principalmente sulle attivit\u00e0 agricole, in particolare \u00e8 molto sviluppata la produzione di olio di oliva e vino. Negli ultimi anni si \u00e8 assistito anche a un graduale sviluppo delle strutture turistiche, con l'incremento di agriturismo e Bed and breakfast.\nInfrastrutture e trasporti.\nIl comune \u00e8 in posizione intermedia tra il mar Adriatico e la Majella, proprio tali elementi segnano l'asse delle due vie di comunicazione principali su strada e su rotaia.\nStrade.\nIl territorio comunale di Sant'Eusanio del Sangro \u00e8 attraversato dalla Strada statale 84 Frentana (Roccaraso-San Vito Chietino) dalla quale il capoluogo comunale dista pochi chilometri. A pochi chilometri di distanza vi sono i caselli autostradali di Lanciano e Val di Sangro dall'A14 Adriatica.\nFerrovie.\nAll'interno del territorio comunale vi erano due scali ferroviari (Sant'Eusanio stazione e Bivio Tori) della Ferrovia Sangritana che collegava San Vito Marina a Castel di Sangro. Era possibile raggiungere dai suddetti scali Castel di Sangro, Lanciano, e San Vito Marina e quindi da essi Pescara, principale nodo ferroviario della regione.\nSport.\nCalcio.\nA Sant'Eusanio del Sangro svolge attivit\u00e0 calcistica l'A.S.D. S. Eusanio, nella stagione 2012-13 milita nel campionato provinciale di Terza Categoria.\nCalcio a 5.\nSvolge attivit\u00e0 di Calcio a 5 l'A.S.D. S. Eusanio.\nNella stagione 2009-10 l'A.C. S. Eusanio milita nel campionato provinciale di serie D, inoltre svolge attivit\u00e0 giovanile nel campionato regionale \"Giovanissimi\".\nNella stagione 2009-10 l'A.S.D. I.M.M. S. Eusanio partecipa al campionato provinciale di Serie D con la squadra maschile ed al campionato regionale di Serie D con la squadra femminile (vincitrice del campionato).\nNella stagione 2010-11 l'A.C. S. Eusanio milita nel campionato provinciale di serie D, inoltre svolge attivit\u00e0 giovanile nel campionato regionale \"Giovanissimi\".\nNella stagione 2010-11 l'A.S.D. I.M.M. S. Eusanio partecipa al campionato regionale di Serie C con la squadra femminile.\nNella stagione 2011-12 l'A.C. S. Eusanio milita nel campionato provinciale di serie D, inoltre svolge attivit\u00e0 giovanile nel campionato regionale \"Pulcini\".\nNella stagione 2012-13 l'A.S.D: S. Eusanio milita nel campionato provinciale di serie D, inoltre svolge attivit\u00e0 giovanile nel campionato regionale \"Pulcini\", \"Esordienti\" e \"Allievi\"."}
{"id": "27168", "revid": "713168", "url": "https://it.wikipedia.org/wiki?curid=27168", "title": "Scerni", "text": "Scerni (\"Sc\u00ecrne\" in abruzzese) \u00e8 un comune italiano di abitanti della provincia di Chieti in Abruzzo, facente parte dell'unione dei comuni dei Miracoli.\nGeografia fisica.\nCittadina attraente, dolce nei suoi contorni collinari e mite nel clima.\nStoria.\nLa prima citazione storica \u00e8 dell'883 come \"castellum\" Scerni quando viene donato al Monastero di Santo Stefano in Rivo Maris alla cui giurisdizione rimase fino agli inizi del XV secolo quando l'abbazia fu distrutta dal conte di Santo Stefano di Carrara. Nel XIV secolo incorpora il feudo di \"Materno\", castello medievale sito in localit\u00e0 Piana Materna, assente sull'attuale cartografia IGM ma verosimilmente a sud del vallone Croce della Ragna e confinante con il Sinello. Dal 1472 al 1601 fu signoria dei d'Avalos di Vasto, quindi dei De Capua fino al 1647 ed infine nuovamente dei d'Avalos fino all'eversione della feudalit\u00e0. Nella zona sono stati rinvenuti dei reperti archeologici, tra cui una testa di Giove in pietra calcarea, una statuetta di Ercole in bronzo ed una stele funeraria. Nel XVIII secolo ingloba la localit\u00e0 Selva della Bardella, gi\u00e0 appartenente a Monteodorisio.\nAll'epoca della Rivoluzione francese il barone De Riseis si schier\u00f2 con la popolazione del paese con Giuseppe Pronio da Introdacqua, gi\u00e0 chierico e poi armigero del marchese del Vasto, contro l'invasione dei giacobini.\nNel 1807 venne incorporata l'universit\u00e0 di \"Villa Ragna\" (gi\u00e0 \"Sparpaglia\", antico feudo disabitato che fu ripopolato nel XVI secolo); di tale villa rimangono i resti di una torre in localit\u00e0 Torrone; nello stesso anno venne incorporato l'ex feudo di \"Planisio\", poi divenuto \"Guasto Planasio\", spartito tra Scerni, Gissi e Atessa. L'antico castello di Planisio si trovava nell'odierna localit\u00e0 di Colle San Giovanni.\nNel 1853 si procedette all'abbattimento della Selva di Bardella e della Selva di Aragno, posta la prima in contrada omonima e la seconda in contrada Ragna; i terreni dopo il disboscamento vennero utilizzati per coltivazioni rurali.\nIl 25, 26 e 27 febbraio del 1860 oltre mille contadini armati di roncole e mazze invasero la tenuta del marchese d'Avalos abbattendo una casa rurale, rubando legna da ardere e malmenando il guardaboschi. La furia contadina e la consistenza numerica travolse poi i gendarmi e le guardie urbane di Pollutri e di Monteodorisio. Fu un vero e proprio tumulto condotto, con armi da fuoco alla mano, da Michelangelo Tarquinio, Giuseppe Menna detto \"Passaguai\" e da Luigi Berarducci.\nMonumenti e luoghi d'interesse.\nBorgo fortificato.\nIl primo impianto risale al XIV secolo e trasformato fino al XVIII secolo. A nord \u00e8 delimitato dal tratturo Lanciano-Cupello ed a sud dal tratturo Centurelle-Montesecco.\nChiesa della Madonna della Strada.\n\u00c8 sita in Viale Dante Alighieri. La prima menzione della chiesa \u00e8 del 1324-25 quando \u00e8 soggetta all'Abbazia di Santa Maria Arabona. La chiesetta versava in cattive condizioni un secolo fa, sicch\u00e9 si decise l'abbattimento della semplice costruzione a capanna, per erigere una chiesa pi\u00f9 monumentale, a pianta rettangolare, con abside semicircolare, facciata pseudo classica a salienti, con finestre e portali architravati in travertino, e campanile laterale.\nNell'internoa tre navate con pilastri, vi sono delle statue lignee rappresentanti due vescovi santi, di cui San Panfilo di Sulmona, risalenti al XIV secolo, e la Madonna della Strada, quest'ultima, forse, del Cinquecento. L'interno era a navata unica. La facciata \u00e8 preceduta da un portico.\nChiesa Parrocchiale di San Panfilo.\n\u00c8 sita in Via Arcivescovo de Risio. \u00c8 stata costruita antecedentemente al XIV secolo, tuttavia la prima citazione storica \u00e8 del 1324-1325 quando \u00e8 citata nelle decime per l'abbazia di Santa Maria d'Arabona. In seguito la fabbrica della chiesa fu completamente modificata nel corso del XVIII secolo. Il portale in pietra \u00e8 sormontato da un architrave con mensole con sovrastante cornice centinata. Tra i due registri vi \u00e8 una cornice marcapiano. Nel secondo registro vi sono altre paraste ed una grande finestra rettangolare. Nel 1566 \u00e8 danneggiato dalle incursioni dei turchi. La chiesa ha subito vari ampliamenti e modifiche: nel 1511 con la probabile trasformazione da pianta centrale a croce latina; nel 1718; nel 1748 viene restaurata dopo il terremoto del 1720 e nel XIX secolo viene riprogettata. La facciata \u00e8 in cotto con profilo curvilineo nelle due ali laterali, il prospetto principale \u00e8 suddiviso in due registri, inoltre \u00e8 suddiviso da sei paraste con capitelli ionici ai lati, tre per lato. La facciata si trova su di un piano rialzato. L'interno, a tre navate, \u00e8 in stile neoclassico ed \u00e8 stato decorato tra il 1868 ed il 1869. La volta \u00e8 a botte con lunette ed una finta cupola sul transetto. Sulla cantoria sopra l'ingresso \u00e8 sito un organo con cassa lignea con prospetto a tre campate che poggiano su delle volute lignee, sulle campate sono posti degli strumenti musicali in legno. La torre campanaria risale al XVIII secolo. Il campanile \u00e8 in laterizio a pianta quadrata.\nPalazzo De Riseis.\nIn piazza Giuseppe De Riseis, ex piazza Grande, il palazzo era l'antico castello dei D'Avalos marchesi del Vasto. \u00c8 il palazzo maggiore di Scerni, ricostruito nel XVII-XVIII secolo, a residenza civile, di cui resta per\u00f2 una piccola torre angolare a pianta circolare. Il palazzo fu la casa natale degli intellettuali Giuseppe e Luigi De Riseis, ha una biblioteca privata, esternamente si mostra a impianto rettangolare irregolare, sfruttando da sud l'andamento del terreno collinare e delle mura medievali. L'esterno \u00e8 rurale settecentesco, in mattoni a vista con scansione regolare di finestre architravate. Ha due portali, quello di ingresso \u00e8 maggiore e pi\u00f9 ornato nell'architrave a tutto sesto .\nCastello Antenucci.\nConsiste in un insieme di edifici che inglobano resti di mura e due torri quadrate a scarpa che facevano parte dell'originario apparato murario medievale.\nSociet\u00e0.\nCognomi tipici.\nD'Almonte - D'Anniballe - Antonucci - Benedetti - Di Benedetto - Berarducci - Del Bianco - Di Blasio - Candeloro - Di Candilo - Carlucci - De Cecco - Chiavaro - Ciancaglini - Cianci - Ciccarone - Cionci - Colantonio - Colonna - Costantini - D'Ercole - Finamore - Florindo - Di Fabio - Di Fonzo - Forgione - Gallo - Giacomucci - Giordano - Di Giovanni - Giuliani - Lanzetta - Di Lello - Macchia - Mancini - Marocco - Marrollo - Marrone - Menna - De Mia - Monachetti - Moretti - Nicolucci - Orsatti - Orsetti - Ottaviano - Pachioli - Palmucci - Pasquale - Pedone - Pietropaolo - Pomponio - Ranalli - Raymondi - De Risio - Sabatini - Sad\u00e3o Mito - Di Santo - Scamuffo - Scardapane - Scenna - Silverii - Silvestri - Di Silvio - Del Sindaco - Suriani - Tarquinio - Tascione - Tinaro - Tornese - Di Tullio - Umile - Vitale - Vitelli - Zulli\nCultura.\nEventi.\nFeste e sagre\nEconomia.\nSi distingue per la produzione di olio, vino e salumi (specialit\u00e0: la ventricina)."}
{"id": "27170", "revid": "123123550", "url": "https://it.wikipedia.org/wiki?curid=27170", "title": "Taranta Peligna", "text": "Taranta Peligna (\"La Taranta\" in dialetto locale; \"Tarantola\" sino al 1881) \u00e8 un comune italiano di abitanti della provincia di Chieti in Abruzzo. Il comune si estende dai 378 del fiume Aventino ai 2.646 metri del Monte Macellaro sul livello del mare. Fa parte dell\u2019unione dei comuni montani Maiella orientale-Verde Aventino e del Parco Nazionale della Majella. Aderisce all'Associazione nazionale Citt\u00e0 delle Grotte ed \u00e8 sede legale dell'associazione.\nGeografia fisica.\nTaranta Peligna sorge nella valle dell'alto corso del fiume Aventino, alle pendici della Majella orientale. Il centro urbano sorto inizialmente su Le Ripe del fiume, per poi espandersi in posizione pi\u00f9 aperta sulla conoide detritica della valle. Nel territorio si trovano l'oasi fluviale delle Acquevive e \"la luggett\", resti di un condotto scavato nella viva roccia.\nStoria.\nTaranta Peligna risulta gi\u00e0 abitata dalla preistoria come dimostra il ritrovamento di un'ascia di bronzo della prima met\u00e0 del II millennio a.C. Nell'XI secolo \u00e8 feudo dei Conti di Sangro, se nel 1065 il Conte Borrello figlio di Borrello e suo figlio Borrello Infante donano al Vescovo Attone, allora Signore di Chieti, la Chiesa di San Pietro di Taranta (oggi scomparsa). Nel XII secolo viene citata come \"Tarantam\" quando fu feudo di un milite gestito dalla famiglia Manerius de Palena sub feudatario di Boemondo, conte di Manoppello, mentre nel XIII secolo fu propriet\u00e0 di Berardo di Acciano e di Enrico di Portella, invece, nel 1316 Niccol\u00f2 di Acciano era proprietario di met\u00e0 del centro abitato, in seguito compra una sesta parte da Roberto Morello e Berardo di Lama, poi, nel XV secolo il comune risulta feudo dei Caldora e nel XVIII secolo fu dei D'Aquino. Nel frattempo, negli anni il paese viene citato in alcune decime dovute ad alcuni clerici e chiese, mentre, nel 1568 viene ritrovata una pietra tombale con un'epigrafe in latino. In seguito, nel 1943, durante la seconda guerra mondiale il paese viene quasi del tutto distrutto dai tedeschi, questo causer\u00e0 una grave emigrazione.\nInfatti il generale Albert Kesselring, nella tattica della \"terra bruciata\", ordin\u00f2 alla popolazione di abbandonare il paese nel 26 ottobre 1943, essendo Taranta nella linea Gustav. Lo stesso accadde con la vicina Lettopalena. Durante il bombardamento alleato inoltre, l'intera chiesa di San Biagio fu fatta saltare in aria.\nSeconda guerra mondiale.\nTaranta insieme a Lama, Gessopalena, Colledimacine e Palena si trovava durante la seconda guerra mondiale lungo il percorso della linea Gustav, da Ortona a Cassino. Il 26 ottobre 1943 il paese fu occupato, e venne affisso sui muri l'ordine di sfollamento dei civili da parte del comandante Albert Kesselring, perch\u00e9 le case sarebbero state minate e fatte saltare in aria, per impedire agli alleati il rifornimento e il riparo.\nMentre gli sfollati si rifugiavano presso le grotte del Cavallone, alle porte dell'inverno, o scappavano a Palena, salvo poi essere condotti nel campo di prigionia di Campo di Giove (AQ) insieme agli sfollati della vicina Lettopalena, il paese di Taranta veniva bruciato, e gli edifici principali minati e fatti saltare in aria: tutto il quartiere attorno la chiesa di San Biagio fu distrutto, compresa la chiesa, soprattutto la parte laterale e il tetto, mentre la chiesa di San Nicola, venne risparmiata, insieme al santuario della Madonna; i tedeschi per impedire ulteriormente l'accesso al paese, distrussero il ponte sull'Aventino.\nQuando i patrioti della Banda Maiella raggiunsero Taranta nel febbraio 1944, i tedeschi iniziarono ad essere respinti, ma gli sfollati tornarono nelle loro case solo il 13 giugno 1944, trovando un paese in macerie; tuttavia faticosamente negli anni a seguire Taranta fu ricostruita, e negli anni '80 il patriota Domenico Troilo con l'aiuto di Nicola Troilo, figlio del comandante Ettore Troilo e di altri patrioti della \"Brigata Maiella\", promossero la costruzione del sacrario militare lungo la strada statale 84.\nCatastrofi naturali.\nVari terremoti colpirono il paese, tra cui uno il 3 novembre 1706, evento che caus\u00f2 100 vittime; quello del 1915; un altro ancora nel 1933 quando la chiesa di San Biagio divenne pericolante e, infine, uno il 1984. Inoltre, nel 1929 vi fu una piena dell'Aventino, quando il fiume distrusse molte case e ridisegn\u00f2 il percorso del fiume stesso.\nSimboli.\nLo stemma e il gonfalone del Comune di Taranta Peligna sono stati concessi con decreto del presidente della Repubblica del 26 aprile 1983.\nMonumenti e luoghi d'interesse.\nArchitetture religiose.\nSantuario Madonna della Valle.\nIn origine fu una cappelletta aperta al pubblico di propriet\u00e0 della famiglia \"de Simeonibus\". Successivamente una chiesetta che nel 1589 risultava danneggiata dall'umidit\u00e0. Nel 1706 fu l'unica costruzione che rest\u00f2 indenne dal terremoto. Al primo Ottocento risale, con i dovuti rifacimenti, la chiesa attuale elevata a Santuario diocesano nel 1991.\nLa chiesa, di grande devozione, sorge nella parte alta del paese a ridosso di un costone roccioso. L'interno \u00e8 a navata unica e copertura in legno a due falde.\nIl santuario domina la vallata dell'Aventino, posto nell'attuale strada di via Duca degli Abruzzi, scendendo dalla strada statale 84 Frentana, fu realizzato in seguito a un miracolo del XV secolo. A causa dell'eccessiva pioggia, un costone di montagna minacciava una frana che si sarebbe abbattuta sul paese a valle. Dei pastori si rifugiarono presso una grotta, vicino alle grotte del Cavallone, e apparve sopra un tronco di quercia la Madonna, rassicurandoli della loro salvezza dalla pioggia torrenziale.\nI pastori devoti decisero di erigere una prima cappella, con la statua della Madonna intagliata dal tronco di quercia dove la Vergine apparve; la \"Madonna della valle\" fu eletta patrona di Taranta. Nel 1589, quando ci fu la prima visita pastorale del vescovo di Chieti, la chiesetta era stata ampliata come un vero e proprio edificio di culto.\nLa chiesa fu rifatta nel XIX secolo in stile neoclassico, con la collocazione della statua della Madonna nell'altare maggiore, anche la statua fu restaurata con il ricamo di un abito azzurro, la realizzazione di una parrucca di veri capelli sia per lei che per la testa del Bambino; e inizi\u00f2 ad essere venerata il 2 luglio, giorno della ricorrenza della Visitazione di Maria ad Elisabetta. Nel 1991 il metropolita Antonio Valentino dell'Arcidiocesi Chieti-Vasto concesse alla chiesa il titolo di santuario diocesano.\nLa facciata \u00e8 molto semplice, con un portale architravato in pietra, rettangolare, una cornice marcapiano divise orizzontalmente la facciata dall'architrave a timpano triangolare, con al centro due fori per le campane.\nChiesa di San Nicola di Bari.\nSu una rupe, quella dell'antico castello di Taranta, che precipita sul fiume Aventino, si eleva la chiesa parrocchiale dedicata a S. Nicola di Bari, le cui origini sono antecedenti al 1300. Nella met\u00e0 del XVIII secolo fu ricostruita daccapo sopra l'area del castello, a causa dei danni del terremoto della Majella del 1706. In essa sono conservate alcune tele del '600 e un pregevole quattrocentesco crocifisso su tavola, attribuito ad Antoniazzo Romano.\nLa facciata \u00e8 tripartita da lesene ed \u00e8 strutturata a salienti, un orologio \u00e8 posto nella sezione in alto a destra, mentre un portale \u00e8 sito nella parte centrale, anch'esso \u00e8 sito tra lesene, in pi\u00f9 sopra vi \u00e8 un timpano triangolare spezzato. Una scalinata a due rampe precede l'ingresso.\nL'interno \u00e8 a tre navate in stile neoclassico, l'abside \u00e8 semicircolare, preceduta da arco trionfale. Tra le opere d'arte di interesse: un quadro del XVII secolo raffigurante l'Assunzione di Maria con i santi Nicola, Donato, Biagio e Ubaldo, santi legati alla fede tarantese, una tavola quattrocentesca con ritratto il Crocifisso, opera di Antoniazzo Romano(?), rinvenuto secondo la leggenda da un contadino nel suo campo, vedendo l'improvviso arresto repentino dei buoi durante l'aratura. Poi si conserva la statua seicentesca di San Nicola, a mezzobusto, usata per la processione; il santo \u00e8 ritratto nelle vesti di vescovo.\nChiesa della Santissima Trinit\u00e0.\nLa chiesa \u00e8 del XVI secolo, si trova in via Roma. Nel 1811 vengono realizzate delle decorazioni dell'edificio di culto. La facciata \u00e8 molto povera, tuttavia \u00e8 incorniciata da lesene che sorreggono il cornicione. Il portale \u00e8 incorniciato dalla pietra, sopra di esso vi \u00e8 una finestra anch'essa incorniciata. La facciata \u00e8 dipinta di bianco, eccezion fatta per le lesene che sono dipinte di grigio e le parti in pietra che non sono intonacate. Il campanile \u00e8 posto sulla parte sinistra della tettoia. Due finestre ad arco a tutto sesto ospitano una campana ciascuno, sopra vi \u00e8 un timpano. L'interno della chiesa \u00e8 a navata unica.\nChiesa della Madonna del Carmine.\nLa piccola chiesa, costruita nell'Ottocento, ma rifatta ampiamente nel Novecento, si eleva sulla roccia granitica della Rocchetta. Recentemente restaurata dal Dr. Giuseppe Recchione la cui famiglia \u00e8 sempre stata molto devota alla Madonna del Carmine. La chiesa si trova dalla parte orientale di via Duca degli Abruzzi, \u00e8 un tempietto in pietra di montagna a vista, a impianto rettangolare con soffitto a capanna e tetto spiovente, facciata semplice con un piccolo nartece a spioventi, e campanile a vela.\nChiesa di San Biagio (rovine).\nAl centro del paese (piazzale San Biagio) si trovano le rovine della chiesa di S. Biagio (XVI secolo), di cui sono rimasti in piedi alcuni tratti delle mura, la zona absidale e la facciata in pietra, col grande portale che conserva i battenti lignei intagliati, recanti le figure dei santi Biagio e Rocco entro edicole, busti di santi e angeli; a sinistra i resti della possente torre campanaria, eretta dal 1564 al 1616, come testimoniano due iscrizioni alla base del campanile medesimo: un tempo a cinque piani, ne restano due, divisi da una cornice marcapiano.\nLa chiesa fu fatta saltare in aria dalle truppe naziste (primi del 1944) che ripiegavano sulle montagne della linea Gustav, ricacciati dagli Alleati verso Cassino, tuttavia dalle fotografie storiche si evince come la chiesa potesse essere restaurata e recuperata, ma venne lasciata in abbandono sino al 1965 quando, al rischio di un collasso, fu decisa la demolizione parziale. Dalle immagini storiche si vede come la chiesa fosse una delle architetture pi\u00f9 interessanti di Taranta, aveva un impianto rettangolare con la facciata salienti, in tipico stile tardo romanico, bench\u00e9 il portale fosse barocco; a causa dei danni del terremoto della Majella del 1933 la chiesa fu restaurata, fu deciso un restauro del tempio quasi totale, meno la parte inferiore della facciata, che si mostrava come una chiesa medievale, con la parte superiore della facciata ad arcatelle cieche, similmente elle basiliche toscane (San Miniato al Monte, Duomo di Lucca, Duomo di Pisa, ecc.), queste arcate correvano anche lungo i lati, l'abside era semicircolare, con un ordine di finestre strette che ricordava le basiliche papali romane (San Paolo fuori le mura, Santa Maria Maggiore, ecc.).\nL'interno era a tre navate, di cui quella centrale maggiore, divise da pilastri circolari poggianti su capitelli che componevano arcate a tutto sesto. Gli altari laterali erano barocchi. Il campanile aveva quattro settori, oggi la parte superiore con la cella campanaria non \u00e8 pi\u00f9 visibile in quanto demolita. Malgrado la demolizione della chiesa, ogni 2 febbraio a Taranta si celebra la festa della Candelora, molto sentita, con la preparazione del pane sacro, detto \"panicella\".\nChiesa della Madonna delle Grazie.\nScomparsa a causa della guerra, si trovava nel quartiere di San Biagio, era poco pi\u00f9 che una cappella rurale.\nSacrario Militare della Brigata Maiella.\nSu uno sperone roccioso proteso come un balcone sul paese, si erge la cappelletta dedicata ai 55 caduti della Brigata Majella, una formazione partigiana unica nel suo genere ad essere stata fregiata di medaglia d'oro al valor militare pur non essendo una formazione militare.\nFu eretto simbolicamente a strapiombo sulla roccia della Majella, lungo la strada che da Lama dei Peligni conduce a Palena, a significare la fortezza e la tenacia dei partigiani abruzzesi, nelle operazioni di guerriglia sulle alture della montagna. Il sacrario \u00e8 stato realizzato qualche anno dopo la fine della guerra nel 1945, composto da una cappella a forma di capanna, in conci di pietra regolare, molto modesta, con sopra l'architrave del portale la lapide con l'iscrizione \"Onore ai caduti\" e lo stemma ufficiale della Brigata. L'interno conserva le lapidi tombali con le fotografie dei principali brigadisti caduti durante le operazioni di liberazione del territorio del Sangro-Aventino. Il sacrario \u00e8 preceduto da un percorso a piedi lungo la parete rocciosa, dove sono scolpite le principali tappe, da Casoli a Brisighello in Veneto, conquistate dai patrioti di Ettore Troilo, tale cammino \u00e8 detto \"della Liberazione\", fino al raggiungimento del piazzaletto del sacrario,m dove si trovano delle lapidi commemorative che ricordano le visite di onorevoli e presidenti della Repubblica, di cui si ricordano Carlo Azeglio Ciampi (2001-2003-2005), legato fortemente al territorio abruzzese, poich\u00e9 fu ospitato da esule in un palazzo a Scanno (AQ), poi Luigi Einaudi, anche gli sfollato in Abruzzo, e di recente, nella visita speciale del 25 aprile 2018, il presidente Sergio Mattarella, che ha visitato anche Casoli, e il museo della Memoria allestito nel castello ducale.\nLa formazione patriottica, sorta a Casoli nel dicembre del 1943, oper\u00f2 per la Resistenza in Abruzzo e in tutta l'avanzata della Liberazione, fino a Bologna e ad Asiago. Lo scioglimento avvenne a Brisighella il 15 luglio 1945.\nPalazzo Malvezzi.\nSito accanto alla chiesa di San Nicola, fu ricostruito dopo il terremoto del 1706 dall'antico castello. Il palazzo fu la residenza dei Malvezzi, famiglia di origine bolognese, sino al 1747 quando questo ramo ereditario si estinse. Il palazzo successivamente venne suddiviso tra vari proprietari sino al 1984, quando a seguito del terremoto venne acquisito dal Comune che provvide al suo restauro. Adibito oggi a sede di varie associazioni e manifestazioni culturali.\nEconomia.\nTurismo.\nValle di Taranta.\nLa Tagliata, l'antico nome della Valle di Taranta, \u00e8 una grandiosa fenditura che incide profondamente per oltre sette chilometri il versante orientale della Majella. Ha origine alla Sella del Macellaro (2646\u00a0m), piccola depressione situata tra il monte Macellaro e la grotta Canosa. La valle offre un ambiente naturale che annovera fenomeni carsici, rarit\u00e0 botaniche e fauna particolare. Vi si aprono numerose cavit\u00e0 come la grotta dell'Asino, del Bove e la grotta turistica del Cavallone, raggiungibile con un impianto funiviario. Molto frequentata nel periodo estivo \u00e8 luogo ideale per l'escursionismo, il rifugio Macchia di Taranta (1703\u00a0m) facilita le escursioni per il Colle d'Acquaviva (2200\u00a0m), il monte Macellaro (2646\u00a0m), l'Altare dello Stincone (2426\u00a0m) e il pi\u00f9 lontano monte Amaro (2793\u00a0m), la seconda cima pi\u00f9 elevata dell'Appennino.\nGrotta del Cavallone.\nLa grotta del Cavallone si apre sullo strapiombo della parete rocciosa posta sul lato sinistro della Valle di Taranta a quota 1475 e si sviluppa per oltre 1400 metri. Ricca di formazioni concrezionali, offre visioni di grande suggestione.\nDalla base l'apertura \u00e8 simile ad un grosso nido di volatili; in realt\u00e0 colpisce la grandiosit\u00e0 e l'imponenza dell'imbocco sulla fantastica parete. La grotta \u00e8 costituita da una serie di condotti e di sale concrezionate, attrezzate per la visita turistica per circa 800 metri, la cui toponomastica \u00e8 in gran parte regolata su personaggi della tragedia dannunziana La figlia di Iorio e da similitudini pi\u00f9 o meno felici.\n\u00c8 detta anche Grotta della figlia di Iorio in quanto Francesco Paolo Michetti, trasse ispirazione dall'antro d'ingresso per la scenografia del secondo atto della tragedia dannunziana che venne messa in scena al Teatro lirico di Milano il 4 marzo 1904; e sull'onda del successo arriso all'opera del vate, la grotta richiam\u00f2 numerosi visitatori ed eruditi, molti dei quali la descrissero con termini fantasiosi e ricchi di ispirate metafore.\nGrotta Canosa.\nLa cavit\u00e0 \u00e8 un riparo sotto roccia a quota 2604, tra la valle di Femmina Morta e la valle Cannella, ben visibile da lontano e punto di convergenza di alcuni itinerari per il monte Amaro. I finitimi comuni di Taranta Peligna, Lama dei Peligni e Pacentro la scelsero come termine di confine dei rispettivi territori.\nLe Acquevive.\nLa Majella \u00e8 un massiccio di chiara origine calcarea che \"poggia\", per\u00f2, su terreno argilloso.\nLa roccia calcarea \u00e8 una roccia molto tenera che si lascia attraversare e modellare dall'acqua; la permeabilit\u00e0 all'acqua della roccia calcarea insieme alla presenza di argilla, premette la nascita, in diversi paesi del parco nazionale della Majella, di numerose sorgenti naturali, tra le quali le pi\u00f9 caratteristiche sono sicuramente quelle del parco fluviale \"Le Acquevive\" posto ai piedi del paese di Taranta Peligna.\nCultura.\nLetteratura.\nTaranta e Lama dei Peligni sono famose per aver ispirato nel 1903 il poeta Gabriele d'Annunzio per la composizione della tragedia \"La figlia di Iorio\". Il poeta era tornato in Abruzzo per via di debiti e per visitare la madre a Pescara. L'amore per Eleonora Duse aveva spinto D'Annunzio a ricercare il modello ideale per la scrittura di una tragedia e il paesaggio dell'alta Val di Sangro lo suggestion\u00f2, in particolare Taranta e Lama per le antiche usanze cristiane miste a quelle della civilt\u00e0 pastorale legate alla venerazione della natura e frammiste a superstizione.\nInfatti la tragedia si basa sulla superstizione che la gente del borgo ha nei confronti della ragazza Mila di Codra, accusata di stregoneria. Il ragazzo Aligi che sta per sposarsi si innamora di lei, e venendo esiliato, si rifugia con la ragazza nelle Grotte del Cavallone. Anche il padre di Aligi \u00e8 stregato dalla bellezza di Mila e finisce ucciso, finch\u00e9 il popolo non decide di rapirla con l'inganno e bruciarla.\nI temi si basano dunque sui rituali locali del matrimonio e dell'estrema unione tra popolo e natura, dipinta come barbara e onnipotente. Il popolo bench\u00e9 tratteggiato con valori positivi \u00e8 dipinto anche nella sua pi\u00f9 feroce paura delle superstizioni che lo porta a compiere delitto."}
