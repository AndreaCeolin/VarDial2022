{"id": "30822", "revid": "533647", "url": "https://it.wikipedia.org/wiki?curid=30822", "title": "Camporeale", "text": "Camporeale (\"Masciddi\" o \"Campurriali\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nCamporeale \u00e8 un comune italiano di circa 3145 abitanti. \u00c8 un piccolo centro agricolo della provincia di Palermo posto nella parte orientale della Val di Mazara, a confine delle province di Agrigento, Trapani e Palermo. Si trova a 440 m sul livello del mare e alle falde delle colline che sovrastano la pianura di Mandrianova.\nAll\u2019orizzonte, si scorge una catena di montagne che protegge da tutte le parti il territorio di Camporeale: la Rocca di Maranfusa, Montagnola, Serra Parrino, Cozzo di Curbici a sinistra del paese. Ma il monte pi\u00f9 vicino a Camporeale \u00e8 monte Jato presso San Giuseppe Jato.\nPer alcuni studiosi, \u00e8 presso Camporeale che si sarebbe trovata l'antica citt\u00e0 romana di Longaricum.\nStoria.\nGrazie ad uno studio condotto sul territorio di Camporeale dalla \u201cThe Monreale Survej\u201d sotto la direzione di Jeremj Johns, si \u00e8 scoperto che probabilmente da oltre 15000 anni l\u2019uomo \u00e8 vissuto sulle colline e nelle vallate attorno l\u2019odierna Camporeale. I primissimi abitanti ignoravano case, vestititi e l\u2019agricoltura; si procuravano il cibo con la caccia e la raccolta di piante selvatiche. \u00c8 durante l\u2019et\u00e0 neolitica che compaiono i primi segni di commercio di prodotti agricoli e di ceramica colorata in diversi stili.\nPassando per l\u2019et\u00e0 romana in cui a Valdibella, presso Camporeale, si svilupp\u00f2 una masseria fino a diventare un paesino, si arriv\u00f2 all\u2019et\u00e0 araba in cui si svilupparono moltissimi casali e villaggi arabi in Sicilia, tra cui il Casale di Curbici a tre km dall\u2019odierna Camporeale di cui si conservano ancora alcune grotte. Si contavano 30 capifamiglie.\nGuardando ancora attorno Camporeale, si credeva che le rocche di Maranfusa, presso l\u2019odierna Roccamena, fossero abitate da diavoli e pare che per questo motivo il ponte Kalatrasi, che costruirono sul fiume Belice, si chiamasse \u201cponte del diavolo\u201d. Secondo la leggenda, fu costruito in una notte dal diavolo.\nOriginariamente chiamata Makella, la citt\u00e0 dell\u2019odierna Camporeale fu distrutta dalla guarnigione romana e fu ridotta a una masseria. A Valdibella, nel feudo Macellaro e nella zona di Macellarotto sorsero dei centri abitativi.\nDonna Violante Ferrieri, moglie del vicer\u00e9 don Simone Ventimiglia (nobile famiglia feudale siciliana), nel 1619, trovandosi in disagiate condizioni economiche, vendette al borghese Vincenzo Grattino 600 salme di Macellaro e Macellarotto (zone terriere del centro agricolo).\nI Gesuiti nel 1642 ricevettero in dono dal Grattino la propriet\u00e0 del feudo di Macellaro. Questo serv\u00ec per dotare il Collegio Romano, dove studiavano giovani di diverse parti del mondo. I Gesuiti affittarono anche la propriet\u00e0 di Perciata, di Valdibella, il feudo di Curbici, Boccadorzo e Rapital\u00e0. Nel giro di pochi anni riuscirono a mutare radicalmente la realt\u00e0 di quel feudo trasformandolo in una vera e propria azienda di tipo capitalistico moderno, dove i mezzi a loro disposizione erano tali da soddisfare tutti i bisogni aziendali. Infatti, l\u2019organizzazione dell\u2019attivit\u00e0 produttiva era autosufficiente. Centro pulsante di questa complessa ed efficiente macchina produttiva era il Baglio, centro dell\u2019attuale Camporeale: un gigantesco edificio costituito da diversi magazzini, stalle, locali per la residenza,laboratori artigianali e numerosi cortili. L\u2019uso dei beni e il loro ricavato dovevano servire per il bene della comunit\u00e0 religiosa, per l\u2019attivit\u00e0 evangelizzatrice e sociale a vantaggio dei pi\u00f9 bisognosi.\nLa nascita si fa risalire al 22 maggio 1779, allorch\u00e9 il re concesse al principe di Camporeale Giuseppe Beccadelli di Bologna il dominio assoluto sui Feudi e le tenute di Macellaro, Valdibella, Gris\u00ec e Massariotta, incamerate da Ferdinando IV di Borbone gi\u00e0 dal 1767, in occasione dell'espulsione dal regno di tutte le comunit\u00e0 gesuitiche. Le loro tenute vennero amministrate sino al 1\u00ba agosto 1778 da una giunta speciale; in seguito le si vendette al bando. Sulle colline di Macellaro andava formandosi una nuova cittadina: l'abitato da quel momento non si chiam\u00f2 pi\u00f9 Macellaro, ma Camporeale, in virt\u00f9 dell'antico titolo nobiliare concesso un secolo prima, precisamente nel 1664, da re Carlo III a Pietro Beccadelli, principe di Camporeale.\nPer cinque secoli circa, prima della fondazione di Camporeale non esisteva nessun centro urbano nelle parti della Camporeale odierna. Solo nella contrada Macellarotto si trovarono tracce di un piccolo centro abitativo di campagna. Gli antenati di Camporeale costruirono le loro case sotto la collina, attorno al castello costruito dalla famiglia dei Ventimiglia probabilmente verso il XVI secolo e poi ceduto ai Gesuiti.\nPer alcuni studiosi, \u00e8 presso Camporeale che si sarebbe trovata l'antica citt\u00e0 romana di Longaricum.\nLongaricum era un'antica citt\u00e0 romana in Sicilia. Si trovava lungo una strada che partiva da Lilybaeum (l'attuale Marsala) e arrivava a Panormus (l'attuale Palermo). La sua precisa posizione \u00e8 ancora sconosciuta, ma gli studiosi la situano nei pressi di Camporeale.\nIl baglio del castello, l\u2019opera pi\u00f9 antica e imponente che si erge sulla rocca, \u00e8 costituita dalla chiesa, da abitazioni private, dal municipio e dal castello. Un ingresso, dotato un tempo di un grande portone, con un arco costruito dai Gesuiti nel 1691, e con una volta dipinta con affreschi, crollata per il terremoto, immette nel primo baglio in cui veniva ammassato il frumento del feudo Macellaro. Nel secondo baglio sorge la costruzione monumentale del castello. \nIl fiume Belice, che ha dato il nome alla vallata, si estende da Piana degli Albanesi a Rocca Busambra presso Ficuzza per poi sfociare a Poggioreale e a Selinunte.\nFu tra i centri pi\u00f9 colpiti nel drammatico terremoto che nel gennaio del 1968 colp\u00ec la valle del Belice. Le nuove costruzioni, segno di una nuova vitalit\u00e0 dei camporealesi, sorsero successivamente a valle del vecchio abitato, e l\u00ec attualmente alloggia buona parte della popolazione. All'indomani del sisma molti camporealesi cercarono fortuna nei paesi del nord, provocando, nella gi\u00e0 evidente crisi socio-economica della cittadina, un'impennata. Del resto, l'allora principale fonte di reddito della popolazione era l'agricoltura, che soffr\u00ec non poco della mancata ricostruzione del post-sisma.\nAppartenuto dall'Unit\u00e0 al 1954 alla provincia di Trapani, dista 44\u00a0km dal capoluogo e 73 da Trapani.\nMonumenti e luoghi d'interesse.\nArchitetture religiose.\nChiesa Sant\u2019Antonio da Padova.\nLa chiesa madre costruita nel 1862-81, in stile neoclassico con tre navate . Affrescata con pitture nel 1954, e recentemente restaurata dopo i danni ricevuti dal terremoto del 1968.\nNel castello esisteva gi\u00e0 una chiesa fatta costruire dai Gesuiti. Ma essendo insufficiente per l\u2019accresciuto numero delle persone ed essendo pericolante, nel 1832 la chiesa fu trasferita in un locale pi\u00f9 grande. La nuova chiesa fu dedicata a S. Antonio da Padova. Dal 1862 al 1881 l\u2019arciprete P. Giuseppe D\u2019Alessandro si interess\u00f2 di costruire l\u2019attuale chiesa, con la collaborazione della popolazione. Egli ottenne un magazzino dal principe di Camporeale e compr\u00f2 tre case. Fino al 1875 la chiesa serv\u00ec pure come cimitero.\nLa copertura delle navate e del cupolone erano volte finte in tessuto di canne e mattoni cementati con gesso. Nel 1931, per l\u2019interessamento del parroco Don Leonardo Pisciotta, si eseguirono le opere nella chiesa: altare maggiore in marmo bianco, gradini e pareti in marmo, ambone e volta con un quadro in tela raffigurante il miracolo di S. Antonio che si trova ora nella navata laterale.\nLa chiesa \u00e8 a tre navate in stile neoclassico. A destra si innalza fino a 25 m il campanile sormontato da una piramide. Nell\u2019interno della chiesa domina maestoso il Crocifisso, gi\u00e0 propriet\u00e0 dei Gesuiti. Ai piedi della croce vi \u00e8 scritto \u201c1858\u201d. Questo anno figura anche in alto, dietro il capo del Crocifisso, in un piatto d\u2019argento, simulante un\u2019aureola, con la scritta \u201cDonata al SS. Crocifisso a proprie spese del Sig. Alberto Pollari 1858\u201d.\nTante sono le statue che sono state fatte realizzare: la statua in legno di San Francesco da Paola, un rilievo in marmo raffigurante S. Calcedonio, la statua di sant\u2019Antonio da Padova, della Madonna dei Miracoli, S. Giuseppe (in legno), L\u2019Immacolata (in gesso), l\u2019Annunziata, S. Francesco d\u2019Assisi, S. Lucia, Il Sacro Cuore, Santa Rita, l\u2019Addolorata e il Cristo morto.\nNegli anni Cinquanta furono restaurate e adornate volta e cupola con immagini raffiguranti L\u2019Assunta, S. Domenico Savio, S Maria Goretti, S. Giovanni Bosco e i quattro evangelisti e i profeti maggiori e minori.\nChiesa Madonna dei Peccatori.\nSulla collina sovrastante il paese sorge un santuario dedicato alla Madonna dei Peccatori. Dalla rocca, Maria invocata con il nome di Madre dei Peccatori, domina tutto il paese e le campagne circostanti, parafulmine divino contro le insidie e i pericoli spirituali e materiali. Sotto il suo manto ognuno trova rifugio.\nTestimonianze locali raccontano che nel 1855 tre uomini di Camporeale ispirati dalla Madonna si recarono verso Bisacquino. Prima di arrivare l\u00ec, trovarono una grossa lastra squadrata raffigurante la Madonna con il manto aperto che accoglie uomini e donne di diverse razze e in mano una bandiera con scritto \u201cRefugium Peccatorum\u201d. Le grida di stupore dei tre fortunati furono sentite dagli abitanti della fattorie vicine che accorsero; nacque una lite per il possesso del quadro e si dovette ricorrere all\u2019intervento delle autorit\u00e0 che lo affidarono ai camporealesi. Questi con grande gioia lo portarono in paese.\nSu questa collina (da cui si vedono Camporeale e altri paesi) fu eretta una cappelletta provvisoria con pietre accatastate. Poi, nata la congregazione della Madonna dei Peccatori, si impegnarono a costruire una cappella pi\u00f9 grande e decorosa nel 1905. Durante i lavori di costruzione si verificarono numerosi problemi che sembravano impedire la buona riuscita dell\u2019intento. Ma di volta in volta questi problemi sembravano svanire grazie all\u2019intervento della Madonna.\nArchitetture civili.\nPalazzo del Principe.\nIl Palazzo del Principe \u00e8 sito al centro del paese all\u2019interno del baglio dei Gesuiti, noto oggi come Atrio principe. L'Atrio Principe \u00e8 l\u2019opera pi\u00f9 antica ed \u00e8 costituito da un ingresso con un arco costruito dai gesuiti nel 1691, in cui vi erano un grande portone e una volta dipinta con affreschi, crollata a causa del terremoto del 1968. Nel primo baglio esistono ancor oggi i resti del grande magazzino della Madonna, in cui veniva ammassato il frumento del feudo Macellaro. Nel secondo baglio sorge la costruzione del castello forse costruito dalla nobile famiglia dei Ventimiglia verso il 1400. La vedova di Simone Ventimiglia, vicer\u00e9 di Sicilia lo cedette al Grattino il quale nel 1642 lo don\u00f2 ai gesuiti, questi l\u2019adattarono alle loro opere costruendo alcune parti del castello. La facciata era munita di due torri, una circolare e l\u2019altra quadrata. La prima sormontata da un campanile con un grande orologio cadde nel 1835, la seconda adorna di piccoli merli cadde nel 1871. \nAd oggi, successivamente alla restaurazione, il Palazzo del Principe \u00e8 un complesso polifunzionale e presenta: il Museo Camporeale con sezione etno-antropologica e una archeologica, la Biblioteca Comunale, la pinacoteca, l\u2019Enoteca Comunale, l\u2019Aula Consiliare (sede di eventi, meeting e convegni) e il Taste Point.\nIl Museo archeologico, custodisce e conserva importante materiale archeologico proveniente dalle ricognizioni condotte negli anni \u201980 dal Prof. Jeremy Johns della Oxford University sul territorio della diocesi di Monreale \u201cThe Monreale Survey\u201d. I reperti archeologici sono in corso di catalogazione e studio e, a breve ,grazie ad una convenzione stipulata con la Soprintendenza BB.CC.AA. di Palermo e alla loro direzione scientifica, potranno essere fruiti dalla comunit\u00e0. Gli unici reperti che sono stati archiviati e di cui si ha accertamento storico sono quelli ritrovati nelle zone limitrofe di Fargione, Valdibella recuperati a \u201cterra aperta\u201d. Si possono ammirare frammenti di vasi di ceramica; dalla decorazione si pu\u00f2 risalire agli Etruschi e agli Esuli. \nNel museo antropologico sono raccolti molti oggetti utilizzati soprattutto per la produzione di formaggi, pasta, vino, ma anche per la lavorazione del ferro, legno,cuoio. \nMonumento ai caduti.\nDi rilievo \u00e8 il monumento al milite ignoto posto in piazza Marconi di fronte alla Chiesa Madre. Una statua di bronzo di un soldato in atteggiamento di assalto con la baionetta, mentre col piede sinistro schiaccia un elemento tedesco. \u00c8 dedicato ai caduti del paese durante la grande guerra.\nIl Trittico di Camporeale.\n\"Il trittico di Camporeale\": \"Il contadino\", \"Refugium Peccatorum\" e \"Il falegname\". Un percorso artistico e culturale composto da murales nelle vie del centro di Camporeale che tratta tre temi fortemente legati all'identit\u00e0 del paese: l'agricoltura, l'artigianato e la grande devozione dei camporealesi per la Madonna dei Peccatori. Visitando le tre opere \u00e8 possibile leggere un vecchio canto popolare di amore dedicato a Camporeale: un canto di quelli che pochi vecchi ripetono a fior di labbra; pressoch\u00e9 dimenticato, parla d\u2019affetto, di rispetto, di amore per il proprio paese riportato in un'opera letteraria di Pitr\u00e8 e Salomone Marino:\n\"Specchiu di l'occhi mei ca luci tantu,\nT'assiddiivu 'mmenzu di tri centu,\nT'assiddiivu cu n'amuri tantu,\nAllura chi ti vitti'un appi abbentu:\nNun vigghiu, 'un dormu, n\u00e9 manciu, n\u00e9 cantu,\nSempri \u00e8 supra di tia lu 'nfuddimentu;\nE lu me amuri \u00e8 arrivatu a tantu,\nCa eu ti vinciu, ed autru perdi tempu.\nUn itinerario turistico che, tramite le tre opere, porta il visitatore \u2013 che magari giunge per caso o seguendo un circuito da winelover - dentro i vicoli e le botteghe artigiane pi\u00f9 autentiche del paese. Per la realizzazione delle opere \u00e8 stato incaricato l'artista Igor Scalisi Palminteri da sempre impegnato nel sociale e non solo in Sicilia: suoi murales sono spuntati su parecchi muri in diverse citt\u00e0 italiane.\nTurismo.\nNatura e\u2026 itinerari dell\u2019Alto Belice.\nCamporeale si trova in quel territorio chiamato \u201cAlto Belice\u201d che raggruppa i paesi di San Giuseppe Jato, San Cipirello, Roccamena, Gris\u00ec e il territorio di Monreale. Queste splendide Valli dell\u2019Alto Belice e dello Jato ospitano percorsi che permettono di godere di tutte le bellezze offerte dal territorio.\nIn questo territorio l\u2019Associazione turistica Pro Loco di Camporeale e i suoi partner istituzionali hanno tracciato tre itinerari che uniscono il fascino naturalistico del paesaggio con i siti archeologici e culturali della zona e con le migliori esperienze produttive nell\u2019ambito agroalimentare e vitivinicolo. Cos\u00ec nasce il progetto \u201cNatura e\u2026 itinerari dell\u2019Alto Belice\u201d che permette ad appassionati e turisti di fruire delle bellezze e delle bont\u00e0 offerte da questo territorio unico nel suo genere. Un territorio con grande vocazione rurale in cui i paesi hanno un tipico impianto medievale sul quale si \u00e8 innestata l\u2019architettura di epoca spagnola con i suoi palazzi, chiese e conventi.\n\u00c8 stato progettato un itinerario agricoltura generando un percorso \u201cagroalimentare\u201d al cui interno convergono aziende come caseifici, oleifici e mulini. I produttori aprono le proprie strutture ad un pubblico curioso di apprendere i processi e di conoscere i prodotti.\nL\u2019itinerario del vino \u00e8 un percorso pensato per legare in un unico itinerario le numerose cantine presenti nel territorio. Un\u2019area storicamente vocata alla viticoltura in cui ricadono due importanti DOC siciliane, la DOC Alcamo e la DOC Monreale. Gli appassionati e non del vino avranno la possibilit\u00e0 di conoscere i luoghi e i metodi di produzione e degustare i migliori vini offerti dal territorio.\nL\u2019itinerario \u201cNatura e\u2026 Archeologia\u201d unisce i luoghi naturalistici presenti all\u2019interno dell\u2019area dei comuni di Camporeale, Monreale, Roccamena, San Cipirello e San Giuseppe con il Parco archeologico Monte Jato. Il percorso permette di visitare la zona archeologica Maranfusa che comprende l\u2019omonimo castello, le grotte di Curbici e il ponte Calatrasi. Offre inoltre la possibilit\u00e0 di visitare il museo di Camporeale, l\u2019Antiquarium Roccamena e il museo di San Cipirello denominato \u201cAntiquarium Case D\u2019Alia\u201d che ospita i reperti provenienti dal vicino Parco archeologico Monte Jato.\n\u00c8 stata progettata un\u2019App a tal proposito che \u00e8 possibile scaricare e che permette ai visitatori di visionare in tempo reale i suddetti percorsi e la descrizione di ogni singola attivit\u00e0. \u00c8 inoltre possibile tramite l\u2019App individuare il percorso che porta da un punto di attrazione ad un altro. \nInoltre, tramite il servizio di Bike Sharing che offre la Pro Loco di Camporeale \u00e8 possibile noleggiare le bici per usufruire dei suddetti percorsi.\nCamporeale days.\nOgni anno, il primo week-end di ottobre, all\u2019interno del Baglio e del Palazzo del Principe, ha luogo il Camporeale days, la manifestazione volta a valorizzare e promuovere le risorse enogastronomiche, artistiche, artigianali e turistiche del territorio camporealese e dell\u2019Alto Belice organizzata dall\u2019Associazione turistica Pro Loco Camporeale con il patrocinio del Comune di Camporeale.\nCamporeale, nota come citt\u00e0 del \u201cVino e del Legno\u201d \u00e8 profondamente ancorata alle tradizioni culturali legate a questi due elementi; la storia del piccolo comune dell\u2019entroterra palermitano infatti, affonda le sue radici nel territorio ed \u00e8 strettamente legata alle tre maggiori coltivazioni che raccontano la storia del Mediterraneo: la produzione di frumento, quella olivicola e quella vitivinicola, con eccellenze note ed apprezzate a livello internazionale. Tali risorse rappresentano la cultura e il nucleo delle tradizioni intorno alle quali si \u00e8 evoluto il tessuto urbano, e a fianco ad esse si sono sviluppate tradizioni artigianali locali di grande pregio come quella del legno, innanzitutto, e quella del ferro, nonch\u00e9 quelle strettamente legate alla vita sociale della popolazione come la lavorazione della ceramica e il ricamo dei tessuti. \nLa manifestazione \u00e8 rivolta a tutti coloro i quali siano alla ricerca di produzioni agroalimentari e artigianali di nicchia, agli appassionati del turismo sostenibile e dei metodi di produzione tradizionali, biologici e salutari, nonch\u00e9 a giornalisti e operatori del settore. Nel villaggio espositivo si potranno degustare e acquistare i prodotti e sar\u00e0 possibile visitare anche alcune cantine del territorio. La manifestazione sar\u00e0 scandita da un calendario di workshop sulle specialit\u00e0 agroalimentari e gastronomiche Altobelicine. In programma anche una mostra di moto e auto d\u2019epoca, spettacoli di musica dal vivo e tante altre iniziative.\nSociet\u00e0.\nTradizioni e folclore.\nI camporealesi sono assai devoti al loro patrono Sant'Antonio da Padova, solennemente celebrato il 13 giugno (\u00e8 ritenuto protettore degli orfani, e pi\u00f9 in generale dei bambini ma anche degli infermi e dei panettieri). Viene celebrato con la processione con la banda musicale per le vie del paese. Dopo aver celebrato la Santa Messa, si invitano il giorno della festa nel Baglio di Camporeale bambini e adulti a fare fraternit\u00e0 consumando pasta e lenticchie.\n19 marzo: San Giuseppe.\nUna festa molto sentita per i camporealesi. Dopo la Santa Messa, con grande affluenza di popolo, si svolge di pomeriggio la processione in onore del santo, con la partecipazione della banda musicale e con i giochi d\u2019artificio. C\u2019\u00e8 ancora la tradizione di preparare un altare-banchetto, a cui sono invitati poveri, che rappresentano la Madonna, San Giuseppe, Il Bambino Ges\u00f9 e gli apostoli. Oggi alla povert\u00e0 di una volta si d\u00e0 un significato di condivisione.\nVenerd\u00ec santo.\nOggi, moltissimi partecipano alla processione. La statua dell\u2019Addolorata \u00e8 portata in braccio dalle ragazze. Dietro Maria che accompagna il Cristo Crocifisso, portato dai giovani congregati in divisa, c\u2019\u00e8 il popolo. Durante la processione si fa la Via Crucis.\n11 novembre: San Martino.\nSi mangiano \u201cli muffuletti\u201d: panini caldi conditi con olio, pepe, sarde salate o ricotta e si beve il vino nuovo per ricordare il miracolo di San Martino che diede il pane e il mantello ai poveri.\nEconomia.\nEconomia.\nIl paese ha un'economia basata sull'agricoltura, la lavorazione del legno (Pregevoli alcuni lavori artigianali in legno di buona qualit\u00e0) e oggi, con i suoi 1112 ettari di vigneti censiti dall'ISTAT nel 1990, Camporeale risulta comunque essere uno dei comuni maggiormente vitato della provincia, segno d'una significativa ripresa dell'attivit\u00e0 enologica (da segnalare la presenza della famosa industria enologica \"Tenute Rapital\u00e0\", \"Valdibella\", \"Alessandro di Camporeale\"). Scarsissima, di contro, la presenza di altre colture arboree (agrumi, fruttiferi vari), mentre su 2714 ettari di seminativi quasi 2000 sono costituiti dal solo frumento. Da non sottovalutare gli uliveti (per la produzione di olio), grazie al clima e al terreno, ci offrono un prodotto delicato ma allo stesso tempo deciso.\nIl patrimonio zootecnico, discretamente consistente, annovera 4760 capi ovini e 424 bovini.\nInfrastrutture e trasporti.\nStrade.\nCamporeale \u00e8 collegata alla strada statale 624 Palermo-Sciacca dalla strada provinciale 20 di San Giuseppe e Camporeale e dalla strada provinciale 107 di Capparini.\nNel territorio comunale si trovano altre strade provinciali, che assicurano il collegamento con i comuni limitrofi:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30826", "revid": "292162", "url": "https://it.wikipedia.org/wiki?curid=30826", "title": "Casteldaccia", "text": "Casteldaccia (\"Casti\u1e0d\u1e0dazza\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nStoria.\nOriginariamente denominata \"Castel d'Accia\", \u00e8 ubicata sulla costa tirrenica dell'isola siciliana a circa 18\u00a0km da Palermo, capoluogo della citt\u00e0 metropolitana omonima e della Regione Siciliana.\nIl centro \u00e8 costituito dalla \"Piazza Matrice\" su cui volgono le facciate dell'edificio della chiesa cittadina e il \"Castello del Duca di Salaparuta\", nonch\u00e9 una piccola cappella denominata \"Chiesetta\". Sul litorale antistante si trovava la \"Torre di Gallo\", risalente al XVI secolo e demolita alla met\u00e0 del XX secolo.\nNei pressi si trovano i cosiddetti \"Villini\", edifici privati realizzati nei primi anni del Novecento in stile Liberty, Neogotico ed Eclettico.\nL'urbanistica del paese si presenta irregolare, caratterizzata da strade strette ed abitazioni tipiche della tradizione siciliana. Negli ultimi anni \u00e8 stata comunque - come la maggior parte dei centri siciliani - soggetta ad una progressiva riqualificazione urbanistica. \u00c8 sede dell'antica e internazionalmente apprezzata casa vinicola Vini Corvo, nonch\u00e9 produttrice rinomata di pasticceria siciliana (particolarmente apprezzata la lavorazione della crema di ricotta) e di \"buccellati\".\nAlluvione del 3 novembre 2018.\nCasteldaccia \u00e8 balzata agli onori della cronaca per l'alluvione che colp\u00ec le campagne del comune la sera del 3 novembre 2018. Essa caus\u00f2 la morte di nove persone, tra le quali una bambina di un anno, che risiedevano in un villino in localit\u00e0 \"Cavallaro\", in seguito allo straripamento del fiume Milicia, corso d'acqua che segna il confine col limitrofo paese di Altavilla Milicia.\nInfrastrutture e trasporti.\nIl Comune \u00e8 interessato dalle seguenti direttrici stradali:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio A.S.D. Citt\u00e0 di Casteldaccia, fondata nel 1980, che ha disputato campionati dilettantistici regionali."}
{"id": "30829", "revid": "533647", "url": "https://it.wikipedia.org/wiki?curid=30829", "title": "Cefal\u00e0 Diana", "text": "Cefal\u00e0 Diana (\"Cifal\u00e0 Ddiana\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nStoria.\nL'attuale paese si trova in una zona abitata sin dall'et\u00e0 romana, frequentata nell'epoca bizantina, citato da Idrisi\nNell'Impero bizantino, tuttavia, \u00e8 importante ricordare che il termine kefalades/\u039a\u0395\u03a6\u0391\u039b\u0391\u0394\u0395\u03a3/ \u039a\u03b5\u03c6\u03b1\u03bb\u03ac\u03b4\u03b5\u03c2 (plurale di kefal\u00e0s/\u039a\u0395\u03a6\u0391\u039b\u0391) era anche un appellativo attribuito agli arconti nobili militari, probabilmente per sottolineare il loro ruolo di capi o comandanti dell'esercito - un po' come noi usiamo il termine capoccia nel senso di capo: in questo senso, allora, non \u00e8 escluso che alcune di queste famiglie abbiano effettivamente un legame con un kefal\u00e0s bizantino, soprattutto se si considera che diverse famiglie erano legate ai ranghi nobili militari della Grecia medievale (cos\u00ec come dell'Albania). Chefal\u00e0 \u00e8 il cognome di una nobile famiglia greca. Prima di concludere, ad ogni modo, va aggiunta un'ultima ipotesi riguardo ai in questione (soprattutto nel caso di Cefal\u00e0): osservando la toponomastica greca, va notato che diversi toponimi greci contengono la radice Kefal- - ad esempio l'isola di Kefalonia e il villaggio cretese di Kefalas, in questo senso, non si pu\u00f2 escludere una derivazione dalla toponomastica greca bizantina.\nNel XII secolo divenne feudo, fondato dai normanni che costruirono il castello; mentre nel XIV secolo la zona si spopol\u00f2 a causa di una epidemia di peste.\nNel 1329 il castello entr\u00f2 a far parte del sistema difensivo dei Chiaramonte.\nVent'anni dopo, il castello venne attaccato dai palermitani come reazione contro le razzie di un gruppo di catalani che l\u00ec aveva trovato rifugio, e venne in seguito utilizzato come magazzino.\nNel 1406 la baronia venne concessa agli Abbatellis, cui venne confiscata nel 1503 dopo la ribellione degli ultimi membri della famiglia.\nNel XVIII secolo i Diana, divenuti duchi di Cefal\u00e0 nel 1684, fondarono il villaggio di Cefal\u00e0 Diana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nCefal\u00e0 Diana ha costituito, insieme a Godrano, la cosiddetta unione dei comuni \"Dalle Terme Arabe ad Oltre Alpe Cucco\".\nEssa ha l'obiettivo della condivisione delle risorse, della valorizzazione del territorio comune e dell'ottimizzazione dei servizi.\nInfrastrutture e trasporti.\nIl Comune \u00e8 interessato dalle seguenti direttrici stradali:"}
{"id": "30830", "revid": "57872", "url": "https://it.wikipedia.org/wiki?curid=30830", "title": "Diano Castello", "text": "Diano Castello (\"Dian Castello\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nIl territorio di Diano Castello si trova nella valle Dianese, su un colle che domina la piana compresa tra lo sbocco del torrente San Pietro e, nel fondovalle, gli abitati costieri di Diano Marina e Cervo.\nStoria.\nIl borgo di Diano Castello venne edificato intorno al X secolo, con il nome di \"Castrum Diani\", come luogo di difesa contro le incursioni dei pirati saraceni. Citato in un documento datato al 1033 quale pertinenza del Contado di Albenga, e quindi sotto l'amministrazione dei vescovi della citt\u00e0 albenganese, all'inizio dell'XI secolo divenne dominio della famiglia Clavesana; nel 1172 si smarc\u00f2 dalla giurisdizione marchionale costituendosi libero Comune.\nIntorno al 1228 entr\u00f2 a far parte dei domini della Repubblica di Genova e quale comunit\u00e0 alleata forn\u00ec uomini e mezzi (una galea) nella celebre battaglia della Meloria del 1284 che vide la disfatta pisana a vantaggio di una supremazia genovese nel mar Mediterraneo; l'aiuto prestato dalla comunit\u00e0 castellotta fu ricambiato da Genova con la concessione dell'appellativo di \"Magnifica\".\nSempre in epoca medievale si diede vita alla costituzione della \"Comunitas Diani\", un'unione indipendente dei principali borghi della valle Dianese, ma sempre sotto l'orbita di influenza genovese, i cui statuti del 1363 sono ancora oggi conservati. Con lo scemare degli assalti pirateschi e la conseguente crescita delle varie comunit\u00e0 sulla costa, tra tutte Diano Marina, il borgo di Diano Castello vide diminuire la sua importanza e il calo sempre pi\u00f9 decrescente della popolazione castellotta.\nCaduta la Repubblica di Genova nel 1797, la nuova municipalit\u00e0 di Diano Castello rientr\u00f2 dal 2 dicembre 1797 nella Repubblica Ligure. Dal 28 aprile del 1798 fece parte del IV cantone, con capoluogo Diano Marina, della Giurisdizione del Capo delle Mele e dal 1803 centro principale della Giurisdizione degli Ulivi. Annesso al Primo Impero francese dal 13 giugno 1805 al 1814 fu inserito nel Dipartimento di Montenotte.\nNel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel II mandamento di Diano Marina del circondario di Porto Maurizio facente parte della provincia di Porto Maurizio (poi Provincia di Imperia, dal 1923). Nel 1871 la frazione di Paradisi venne distaccata da Diano Castello e aggregata al comune di Diano Marina.\nIn occasione del terremoto del 1887, 32 suoi abitanti persero la vita e il borgo sub\u00ec notevoli danni strutturali alle case e ai monumenti artistici.\nAl 1923 risale la soppressione della municipalit\u00e0 castellotta e il conseguente accorpamento al comune di Diano Marina; nel 1925 venne ricostituito l'ente comunale di Diano Castello.\nSimboli.\n \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Diano Castello sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito, oltre al capoluogo, dall'unica frazione di Varcarello e dalle storiche borgate di Ferretti, Madonna della Neve, Monade, San Siro e Santa Lucia per una superficie territoriale di 6,11\u00a0km\u00b2.\nConfina a nord con i comuni di Diano Arentino e Diano San Pietro, a sud con Diano Marina, ad ovest con Imperia e ad est con San Bartolomeo al Mare.\nEconomia.\nSi basa principalmente sulla produzione agricola. Dalla vite e dall'olivo si ricavano Vermentino e olio di oliva.\nInfrastrutture e trasporti.\nStrade.\nIl centro di Diano Castello \u00e8 attraversato principalmente dalla strada provinciale 37 che permette il collegamento stradale con Diano Arentino, a nord, e Diano Marina a sud.\nFerrovie.\nSituata in parte nel territorio comunale \u00e8 sede dal dicembre 2016 della fermata ferroviaria Diano, ubicata nella vicina Diano San Pietro, facente parte del raddoppio ferroviario Andora-San Lorenzo al Mare, sulla ferrovia Genova-Ventimiglia.\nAmministrazione.\nAltre informazioni amministrative.\nDiano Castello fa parte dell'Unione dei comuni del Golfodianese e i suoi Borghi."}
{"id": "30831", "revid": "39900", "url": "https://it.wikipedia.org/wiki?curid=30831", "title": "Cerda", "text": "Cerda (\"Cerda\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nSorge in una zona collinare tra l'Imera settentrionale e il Torto, ex feudo di Calcusa.\nStoria.\nCalcusa era un casale facente parte dell'allora Contea di Golisano dalla quale, nel 1430, ne fu distaccato dal re Alfonso V il Magnanimo, figlio di Ferdinando I d'Aragona, mentre era conte Gilberto Centelles, il quale, autorizzato dallo stesso re, lo cedette al conte di Geraci Giovanni Ventimiglia. L'erede di quest'ultimo, Luciano Ventimiglia, signore di Castronuovo nel 1453, vende il feudo ad Antonio de Simone Andrea, con diritto di riscatto entro 20 anni. Da questa data e per circa due secoli il feudo appartenente alla famiglia Bardi. Il nipote Salvatore, nel dicembre del 1526, ottiene dal re Carlo V l'autorizzazione a riunire gente, tramite bando, nei feudi di Calcusa, presso il \"Fondaco nuovo\". Anche se questa data potrebbe rappresentare l'inizio effettivo della comunit\u00e0 di Cerda, la \"licentia populandi\" ottenuta rimase senza esecuzione. Un primo nucleo di case, con una chiesa e alcuni magazzini, \u00e8 documentato solo nel 1626, come testimonia un atto di vendita rinvenuto. Un borgo, quindi, forse chiamato \"Taverna nuova\" o appunto \"Fondaco nuovo\", probabilmente per indicarne la funzione di stazione di sosta per coloro che dovevano inoltrarsi verso le Madonie o l'interno della Sicilia. Dalla famiglia Bardi il feudo pass\u00f2 alla famiglia San Esteban y de la Cerda (y oppure e, nei paesi di cultura spagnola precede il cognome materno) signore di Calcusa Vallelunga e di Fontana murata. Giuseppe Santostefano, capitano di ventura a riposo, fu nominato marchese dal re Filippo IV, ottenendo la \"licentia populandi\". Giuseppe Santostefano nel 1636 promosse le prime fabbriche, da lui e da Giuseppa Bertola, Alessio consegu\u00ec le signorie nel 1674 che con Antonia Notarbartolo gener\u00f2 Giuseppe, Tribuno della regia milizia, prefetto del castello di Palermo, spos\u00f2 Eleonora Vanni e da lei gener\u00f2 Alessio. La popolazione cerdese ebbe un notevole incremento raggiungendo circa 2000 abitanti, che diventarono oltre 3000 intorno al 1860 e superarono le 4000 unit\u00e0 nel 1870 per attestarsi, negli anni successivi, sui 5000 abitanti. Ma nel secolo successivo a causa dell'emigrazione di molte famiglie in cerca di lavoro, si ebbe un freno all'aumento della popolazione, che si stabilizz\u00f2 attorno a 5000 abitanti. Nel XIX secolo Cerda si elevava alla dignit\u00e0 di Comune.\nMonumenti e luoghi d'interesse.\nA circa 7\u00a0km dal centro abitato si trovano le \"Tribune\", ricordo della mitica Targa Florio (comune di Termini Imerese) la gara automobilistica su strada pi\u00f9 antica del mondo. La realt\u00e0 architettonica \u00e8 rappresentata da una delle pi\u00f9 antiche costruzioni: il Palazzo baronale (chiamato il palazzo \"Marchese\"), databile intorno al 1626. L'edificio ha un impianto austero, tipico delle costruzioni del territorio madonita e mostra evidenti segni di rifacimenti. Interessante \u00e8 anche la chiesa madre, dedicata a Maria SS. Immacolata, costruita tra il XVI e il XVII secolo e rimaneggiata nell'Ottocento. Altri palazzi di rilievo sono: il palazzo Russo ed il palazzo Coniglio. In particolare, nel palazzo Russo, che sorge sul lato destro della piazza, si possono ammirare nel salone delle feste affreschi in buono stato di conservazione realizzati dai pittori Enrico Cavallaro e Brusca nel 1892, gli stessi che curarono, sotto le direttive dell'architetto Ernesto Basile, gli affreschi del Teatro Massimo di Palermo.\nOrigini del nome.\nI de la Cerda in questo comune.\nGiuseppe San Esteban y de la Cerda (y oppure e, nei paesi di cultura spagnola precede il cognome materno) barone di Calcusa e Fontana Murata, cavaliere dell'Alcantara, fu governatore del Monte di Piet\u00e0 di Palermo negli anni 1646, 1659, 1660, e, con privilegio dato a 13 febbraio 1659 esecutoriato a 16 gennaio 1663, ottenne la concessione del titolo di marchese.\nSociet\u00e0.\nTradizioni e folclore.\nLa santa patrona di Cerda \u00e8 la Madonna Addolorata la cui ricorrenza cade il 16 agosto. Tradizione religiosa particolarmente rilevante riguarda la processione del venerd\u00ec santo. Culto minore, ma non meno rilevante, riguarda la Madonna della Catena, la cui chiesa, edificata a fine Ottocento, \u00e8 situata in contrada Baiata distante dal centro abitato, che viene omaggiata con festeggiamenti e processioni religiose l'ultima domenica di agosto. Altre tradizioni religiose riguardano: la Madonna dei Miracoli (cui \u00e8 intitolata la chiesa posta nella parte alta del paese), San Giuseppe, Santa Lucia, San Pio, la Madonna Assunta.\nCultura.\nFulcro dell'economia agricola \u00e8 il carciofo, per antonomasia l'elemento rappresentativo del paese, riconosciuto come prodotto di eccellenza al quale \u00e8 stata dedicata una Sagra che si svolge ogni anno ormai da oltre un ventennio il 25 aprile, in cui non mancano eventi intrattenitivi di degustazione e presentazione dei prodotti locali. Intorno all'ortaggio (in lingua locale \"cacuocciulu\" o \"cacuocciula\") si \u00e8 sviluppata una cultura culinaria che vede la preparazione di numerosi e raffinati piatti incentrati su di esso.\nAltro evento culturale insito nella religione riguarda la cosiddetta tavolata di San Giuseppe o meglio conosciuta come \"i Virgineddi\" svolta periodicamente il 19 marzo. Nell'Ottocento e in buona parte del Novecento esse rappresentavano una mensa riservata ai poveri in onore del santo per la quale si prodigavano numerosi fedeli nella realizzazione dei piatti caratteristici ovvero: pasta con le sarde, la ghiotta (un insieme di finocchi e pinoli), \"i sfinci\" (dolci d'uovo) e l'immancabile \"pane di San Giuseppe\" il cui strato pi\u00f9 esterno viene sapientemente decorato. Durante la tavolata, che adesso vede la partecipazione di grandi e piccini, viene pi\u00f9 volte ricordato il santo con il verso \"Viva Patriarca e San Giuseppi\".\nA Cerda \u00e8 visitabile il museo Vincenzo Florio, dedicato alla famiglia Florio e alla Targa Florio, sono visibili foto, libri, giornali plastici, tute e caschi di alcuni poloti, e cimeli vari fra cui La Targa F\u00f2prio dl 1926 unica targa assegnat ad una casa costruttrice la Bugatti.\nIstruzione.\nScuole.\nHanno sede nel Comune una scuola secondaria di primo grado, due scuole secondarie di secondo grado, un centro territoriale Permanente e un istituto comprensivo.\nCinema.\nA Cerda \u00e8 ambientato il film \"La donna lupo\" di Aurelio Grimaldi con protagonista Loredana Cannata in cui si vede la stazione ferroviaria del paese.\nGeografia antropica.\nIl cuore del paese \u00e8 la piazza La Mantia che si distende su pi\u00f9 piani raccordati da scalinate.\nSu di essa si affacciano, a sinistra, il Municipio, al centro la Chiesa Madre e, sulla destra, il palazzo Russo.\nLa sua attuale sistemazione risale al 1871; sino ad allora si trattava di uno spiazzo polveroso, occupato da baracche abusive ed infestato dal fetore delle fognature a cielo aperto.\nCon delibera del consiglio comunale n.269 del 18 maggio 1871 si stabil\u00ec di abbattere le baracche, di sistemare le fogne e di costruire le attuali scalinate. Le spese relative alla sistemazione della piazza furono a carico del signor Antonio Russo, proprietario dell'omonimo palazzo e sindaco in carica del comune di Cerda, spese che ammontarono a circa 1800 lire.\nLa piazza che sino ad allora si chiamava piazza Matrice, fu dedicata a Vito La Mantia, illustre cittadino cerdese e noto studioso di storia del diritto, avvocato e magistrato presso il Tribunale di Palermo. Nel Pantheon (chiesa di san Domenico) di Palermo, sulla navata destra, \u00e8 possibile ammirare un monumento marmoreo a lui dedicato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl comune \u00e8 interessato dalla strada statale 120 dell'Etna e delle Madonie.\nSport.\nHa sede nel comune la societ\u00e0 di calcio A.S.D Cerda Giuseppe Macina, che ha disputato campionati dilettantistici regionali.."}
{"id": "30832", "revid": "533647", "url": "https://it.wikipedia.org/wiki?curid=30832", "title": "Chiusa Sclafani", "text": "Chiusa Scl\u00e0fani \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nTerritorio.\nSituato a 658 metri sul livello del mare su di un pendio delimitato in parte dalla Serra dell'Omo Morto, dista 77\u00a0km da Palermo e 80\u00a0km da Agrigento. Posto al margine sud-occidentale dei cosiddetti Monti Sicani, nella regione del corleonese, il territorio di Chiusa si estende nello spartiacque tra la Valle del fiume Belice e quella del fiume Sosio. L'orografia \u00e8 prevalentemente collinare, tuttavia presenta, in alcune contrade, terreni fortemente accidentati e impervi che non consentono coltivazioni di alcun genere.\nNella parte orientale ed in quella meridionale il territorio \u00e8 delimitato dal corso del Sosio, che scorre qui tra profonde gole boscose, per aprirsi, oltre lo stretto di Chiusa e il Castello Gristia verso la pianura di San Carlo; al limite occidentale scorre il torrente Maltempo; nella parte settentrionale, il Monte Triona e il Monte Colomba separano il territorio di Chiusa Sclafani da quelli di Bisacquino, di Campofiorito e Prizzi.\nIl territorio chiusese comprende la frazione di San Carlo.\nStoria.\nLa cittadina fu fondata agli inizi del Trecento dal conte Matteo Sclafani, che ampli\u00f2 il casale preesistente del periodo medievale, \"Chiusa la vecchia\", a circa due chilometri dall'attuale centro abitato. La scoperta di una necropoli, avvenuta nel 1877, lascerebbe pensare che sia esistito davvero un agglomerato urbano pi\u00f9 antico, in un sito poco distante dall'attuale paese. Comunque, la storia di Chiusa (Sclafani - il cognome del conte - fu aggiunto nel 1863) \u00e8 legata all'avvicendarsi delle famiglie feudali che l'hanno posseduta: dagli Sclafani ai Peralta, ai Cordona, ai Gioeni e ai Colonna. Appartiene al comune di Chiusa Sclafani la frazione di San Carlo, fondata da Ido Lercari con \"licentia populandi\" del 15 luglio 1628. Fino a 50 anni fa era un'importante stazione ferroviaria, punto di snodo della linea Palermo-Corleone-Sciacca-Ribera.\nSociet\u00e0.\nEvoluzione demografica.\nNel 1951 il centro abitato contava a 6.193 abitanti, che si sono notevolmente ridotti in seguito a fenomeni di emigrazione, dovuti probabilmente all'evento sismico del 1968. Oggi il paese ha una popolazione di 2.994 unit\u00e0.\nL'abitato, adagiato sulle pendici del colle Omo Morto, \u00e8 segnato dal solco di un torrente o \"Vallone\" (oggi coperto) si tratta di una fascia scarsamente urbanizzata, soggetta a frane e smottamenti, che separa, ma nello stesso tempo connette i quartieri orientali e quelli occidentali e che certamente ha reso problematica la comprensione delle varie fasi di formazione e di sviluppo dell'abitato stesso.\nArchitettura religiosa.\nIl massimo dello splendore economico artistico e religioso si ebbe nel '500, con la presenza di molte botteghe, conventi e monasteri, che ancora oggi testimoniano un passato ricco e florido.\nLa chiesa di San Sebastiano, di costruzione secentesca. La struttura presenta una semplice facciata che lo rende quasi anonimo, ma l'interno, ad unica navata, \u00e8 un merletto continuo di stucchi, medaglioni, intarsi e affreschi tutti datati tra il XVII e il XVIII secolo, apparato decorativo realizzato da Vincenzo Messina, seguace e collaboratore di Giacomo Serpotta. Edificata tra il 1623 e il 1627 dal sacerdote Paolo Paternostro, fu arricchito sotto la signoria del Principe Marco Antonio Colonna e per molti anni serv\u00ec come Pantheon alla stessa famiglia. In questo luogo di sfarzo e preghiera si raccoglieva Donna Isabella-Gioeni Colonna, moglie del principe Marco Antonio Colonna, le cui spoglie riposano proprio in questo sacro luogo.\nMonastero di San Leonardo (XV sec), parte integrante del convento dei Padri Olivetani posto sul colle che domina il paese. Il fabbricato \u00e8 costituito da tre grandi ali attorno ad un cortile triangolare di stile rinascimentale, ad oggi al suo interno \u00e8 situato l'Hortus Cerasi (giardino dei ciliegi).\nLa Chiesa Madre, dedicata San Nicola di Bari, dove si trovano diverse opere d'arte.\nLa chiesa di San Antonio Abate ad unica navata, che conserva stucchi e pitture di fine 700 ad essa vi era l'ex convento dei pp. conventuali.\nNella chiesa d\u00ec Santa Caterina v.m., sono conservati dipinti settecenteschi: la Madonna del Rosario, un'acquasantiera del 1500 decorata con un rilievo di Santa Caterina (del Gagini) e due altari in alabastro del XVII secolo.\nLa chiesa di Santa Maria Assunta con la facciata barocca.\nEconomia.\nLa principale attivit\u00e0 economica della cittadina \u00e8 fondamentalmente agricola. Si coltivano: frumento, olivi, ciliegie, vite (con una produzione limitata a soddisfare i bisogni del centro) e, nella parte meridionale bagnata dal Sosio, pesche ed agrumi. Non sono presenti a Chiusa Sclafani insediamenti industriali; uniche strutture per la trasformazione dei prodotti agricoli sono un mulino ed i diversi frantoi. Sono presenti inoltre vari insediamenti di attivit\u00e0 manifatturiere e artigiane di piccola o piccolissima entit\u00e0.\nIl territorio di Chiusa Sclafani \u00e8 compreso nella zona di produzione dell'Arancia di Ribera D.O.P.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30834", "revid": "533647", "url": "https://it.wikipedia.org/wiki?curid=30834", "title": "Cinisi", "text": "C\u00ecnisi \u00e8 un comune italiano di abitanti della citt\u00e0 metropolitana di Palermo in Sicilia.\nGeografia.\nNel suo territorio sorge l'aeroporto internazionale di Palermo \"Falcone e Borsellino\".\nDi notevole bellezza naturale, risalendo il Vallone del Furi, sono la \"Fontana dell'Accitella\" e la localit\u00e0 di \"Piano Margi\", a 600 m circa sul livello del mare con il prossimo lussureggiante \"Bosco di Santo Canale\", sovrastato dal Pizzo Montanello (964 m). La costa \u00e8 quasi tutta ricadente all'interno del Demanio Aeronautico, e quindi ne \u00e8 interdetto l'accesso. L'unica spiaggia di sabbia con attrezzature balneari, Magaggiari, \u00e8 immediatamente prossima al confine con il Comune di Terrasini.\nStoria.\nLa storia di Cinisi affonda le sue radici nel 1382 quando il giudice Fazio ne diede in concessione ai monaci benedettini di San Martino delle Scale il territorio.\nIl toponimo \"C\u00ecnisi\" deriva dall'arabo \"kan\u012bsa\" (Chiesa), da cui \"kinisia\" che significa \u00abterritorio appartenente alla Chiesa\u00bb. Grazie al paziente e attento lavoro dei monaci, il paese inizi\u00f2 il suo sviluppo, trasformandosi da piccolo feudo in un agglomerato sempre pi\u00f9 popolato. La corte benedettina, insieme alle torri di avvistamento che facevano parte del sistema di avviso delle Torri costiere della Sicilia, costruite su indicazione dell'architetto fiorentino Camillo Camilliani (artefice anche della Fontana Pretoria a Palermo), Torre Pozzillo, Torre Mulinazzo e la Torre della Tonnara dell'Ursa sono le costruzioni pi\u00f9 antiche e ricche di storia.\nQuasi sulla cima di Montagna Longa esistono rovine di posti di vedetta di probabile origine cartaginese. Monetazione romana \u00e8 stata rinvenuta in localit\u00e0 \"Cipuddazzu\", mentre residui resti di \"opus reticulatum\" si trovano presso Torre Mulinazzo, probabilmente resti di vasche per la preparazione del \"garum\". Importanti anche la Chiesa del Sacramento del XVIII secolo, il Santuario della Madonna del Furi, la Chiesa delle Anime Sante, la Chiesa e il Convento Santo Canale, tutte e due risalenti al secolo XIX.\nL'economia del paese oggi si basa sul terziario. In passato il traino era costituito dal settore agricolo, grazie agli ortaggi e alla produzione casearia, basata sulla trasformazione del latte della famosa vacca cinisara (nera e dalle lunghe corna). Il mancato sostegno a tale attivit\u00e0, la rigida normativa sulla zootecnia e sulla produzione dei latticini, nonch\u00e9 lo spostamento di unit\u00e0 lavorative verso altri settori economici pi\u00f9 redditizi hanno relegato l'allevamento bovino a una dimensione familiare, sicch\u00e9 la ricotta vaccina e il caciocavallo locale purtroppo non sono facilmente reperibili in commercio. Non ha avuto esito positivo l'avvio di un impianto sperimentale di Jojoba negli anni '80 in localit\u00e0 \"Bosco tagliato\" in sostituzione delle vecchie, e ormai abbandonate, coltivazioni di Sommacco siciliano da cui si ricavava una qualit\u00e0 particolare di tannino per la concia delle pelli. Altrettanto abbandonata \u00e8 la coltivazione di \"Fraxinus ornus\" (frassino da manna) da cui si ricavava un medicamento pediatrico lassativo, la mannita.\nCinisi fu la fonte d'ispirazione del poeta siciliano Giovanni Meli, che abitando a Cinisi in qualit\u00e0 di medico condotto, contemplando l'incantevole scenario naturale che il paese gli offriva seppe trarne materia per molte delle sue pi\u00f9 celebri opere. Cinisi \u00e8 anche nota grazie a Peppino Impastato, che ha lottato contro la mafia locale e contro la costruzione della terza pista del vicino aeroporto presso la frazione di Punta Raisi.\nAmministrazione.\nDi seguito le varie amministrazioni che si sono succedute a Cinisi."}
{"id": "30835", "revid": "533647", "url": "https://it.wikipedia.org/wiki?curid=30835", "title": "Collesano", "text": "Collesano (\"Ulisanu\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\n\u00c8 sede del Museo dedicato alla competizione automobilistica Targa Florio, di cui costituiva uno dei passaggi principali.\nFa parte del Parco delle Madonie.\nGeografia fisica.\nIl centro abitato di Collesano sorge lungo il declive di un'ampia vallata posta ai piedi del rilievo carbonatico \"Poggio Grotta del Signore\" (897\u00a0m s.l.m.), delimitata da due torrenti, il Mora a nord e lo Zubbio ad ovest, entrambi confluenti a valle nel torrente Roccella.\nIl territorio comunale, parte del quale ricade all'interno del Parco delle Madonie, si colloca sul versante nord-occidentale del gruppo montuoso delle Madonie occidentali. I rilievi che circondano il paese e ne caratterizzano il paesaggio con le loro peculiarit\u00e0, morfologica e vegetazionale, sono: Monte Castellaro (1.656\u00a0m), monte Cucullo (1.311\u00a0m), Pizzo Giammarusa (1.064\u00a0m) e infine Monte d'Oro (808\u00a0m) che si erge isolato ad ovest del centro abitato.\nDiverse sono le fasce di vegetazione, dalle quote pi\u00f9 basse a quelle pi\u00f9 elevate, con variet\u00e0 di essenze arboree e arbustive.\nStoria.\nIl primo insediamento urbano sorse e si svilupp\u00f2 sulla sommit\u00e0 di Monte d'Oro in et\u00e0 islamica. Citato dal geografo arabo Al Muqaddasi nel X secolo con il nome di \"Qal'at as-sirat\" (\u201crocca sulla retta via\u201d), \u00e8 ricordato pi\u00f9 volte dalla storiografia islamica del X secolo. Il sito aveva avuto una frequentazione anche in epoca protostorica, come provano le ceramiche rinvenute in alcune grotte, datate al VII secolo a.C.\nDopo la conquista normanna, sotto il nome di Golisano, Collesano divenne centro di un vasto feudo esteso tra il torrente Roccella e l'interno delle Madonie, inizialmente concesso a Rainolfo, nipote del gran conte Ruggero. Per volere di Ruggero II re di Sicilia il centro fortificato venne distrutto e ricostruito nel sito attuale, e dato in feudo ad Adelicia di Adern\u00f2, nipote del re (1140), ricordata nei documenti di et\u00e0 normanna anche come Adelicia de' Golisano.\nLa localit\u00e0 \u00e8 inoltre citata nel \"Libro di Ruggero\" del geografo arabo Idrisi, che lo descrive come un centro fortificato posto in altura, distrutto da Ruggero II. Il geografo scrive: \"rocca sopra un colle scosceso ed elevato poggio, abbonda d'acque ed ha molte terre da seminare, alle quali sovrasta un alto e superbo monte; una volta sorgeavi un castello fortissimo e difendevolissimo [ne' cui dintorni poteano pascolare] pecore e buoi; ma il ridottato re Ruggiero ha fatto diroccare il castello e tramutar l'abitato nel sito dove \u00e8 oggi\".\nDal XIII secolo fu in possesso della famiglia Siracusa. Dopo il matrimonio di Berardo Siracusa, signore di Collesano, con Hilaria Ventimiglia Maniaci, figlia del primo conte di Geraci, Collesano venne incorporata nel territorio della contea e divenne centro del potere dei Ventimiglia sulle Madonie.\nAppartenne nel tempo anche alle famiglie dei Centelles, dei Cardona, degli Aragona, dei Moncada e infine dei Ferrandina di Toledo, ultimi feudatari a detenere in centro prima dell'abolizione della feudalit\u00e0 in Sicilia (1812).\nTra i feudatari di Collesano furono:\nMonumenti e luoghi d'interesse.\nCollesano \u00e8 divisa in quattro quartieri storici: Bagherino, San Francesco, San Pietro e Santa Caterina.\nArchitetture militari.\nCastello medievale.\nEdificato probabilmente in et\u00e0 normanna o sveva (XII-XIII sec.) si trova oggi in stato di rudere. Presenta uno schema a pianta quadrangolare con un'ampia corte interna, inglobata entro quattro torri angolari e mura spesse fino a due metri. Di esse rimane soltanto la torre di nord-est, posta accanto all'attuale ingresso e parzialmente inglobata in strutture di et\u00e0 moderna. Appartenuto via via ai vari conti di Collesano, tra i quali i Cicala, i Ventimiglia, i Centelles, i Cardona, gli Aragona, i Moncada e i Ferrandina, tutti appartenenti a grandi famiglie feudali e aristocratiche di origine soprattutto spagnola, venne trasformato in palazzo residenziale nella seconda met\u00e0 del '500. Fu distrutto in seguito al terremoto dell'11 gennaio 1693, e dopo essere stato ancora abitato nel \u2018700, fu utilizzato come carcere cittadino fino al 1819, quando un altro terremoto rese la struttura del tutto inagibile e quindi abbandonata. A partire dalla seconda met\u00e0 dell'800, sulle mura del castello vennero addossate alcune costruzioni di civile abitazione, che andarono trasformando progressivamente la struttura in caseggiato urbano. Intorno ad esso sorse il primo quartiere di Collesano: Bagherino.\nTorre di guardia.\nSorta in origine come struttura isolata, venne annessa al fianco sinistro della Chiesa Madre nel corso della sua costruzione (XVI sec.), diventandone il campanile fino agli inizi del XX secolo. Risale probabilmente alla seconda met\u00e0 del XII secolo e presenta una pianta quadrata, sviluppandosi su tre elevazioni, di cui nella seconda si apre un'elegante bifora poggiante su una colonnina con un capitello a crochet.\nArchitetture civili.\nPalazzo municipale.\n\u00c8 stato convento domenicano fino al 1869. Edificato, col concorso del comune, per iniziativa della contessa Susanna Gonzaga intorno alla met\u00e0 del Cinquecento, l'edificio si arricch\u00ec di una seconda elevazione nel 1769. Nel 1882 venne ristrutturato su progetto dell'ingegnere Salemi Pace per essere adibito a Palazzo municipale e realizzata l'attuale facciata in stile neogotico.\nPalazzo Fatta-Del Bosco.\nEdificato nella prima met\u00e0 del Settecento, si trova in via Francesco Crispi, in pieno centro storico. Presenta una facciata in stile barocco su due elevazioni, ingentilita da un portale, da finestre e dalle mensole dei balconi in pietra intagliata, questi ultimi con ringhiere in ferro battuto dalla caratteristica forma \"a petto d'oca\". Annessa al Palazzo si trova la cappella privata, originariamente Chiesa di S. Maria Maddalena e poi oratorio di S. Maria dello Stellario, successivamente inglobata nelle fabbriche del Palazzo.\nIl sito archeologico e ambientale di Monte d'Oro.\nL'insediamento medievale.\nMonte d'Oro si trova in contrada \"Monte\", a circa un km dal centro abitato. Sulla sommit\u00e0 di questo rilievo sono presenti le rovine dell'antico abitato di et\u00e0 islamica, probabilmente esistente gi\u00e0 in et\u00e0 bizantina, menzionato dalle fonti islamiche come \"Qal'at as-sirat \"(\"Rocca sulla retta via\"). L'abitato si dispiega sul versante nord del rilievo, a quota 703 m s.l.m., estendendosi per circa un chilometro in linea d'aria. Esso \u00e8 visibile ancora per la presenza di numerose rovine di abitazioni, mura di fortificazione, torri di vedetta e una struttura interpretata come un fortilizio.\nIn questo sito la presenza umana \u00e8 attestata fin dall'antichit\u00e0 classica, come dimostra il ritrovamento in sito di alcuni reperti (soprattutto ceramici) riferibili ad epoca greco-romana, ma un insediamento umano stabile \u00e8 datato soltanto in et\u00e0 altomedievale, sotto la dominazione islamica della Sicilia. Nel XII secolo, prima del 1140 l'abitato venne distrutto e l'abbandono per volere di re Ruggero II. Il centro rimase parzialmente abitato ancora nel corso del XII secolo e venne del tutto abbandonato nel secolo seguente. Nel 1181 veniva gi\u00e0 definito \"villa vetus\" (citt\u00e0 vecchia).\nIn et\u00e0 moderna (XVI-XVIII secolo) l'antico abitato su Monte d'Oro venne identificato erroneamente dagli storici siciliani del tempo (Cluverio, Fazello) con le citt\u00e0 di et\u00e0 classica di Paropo e di Alesa.\nNel 1972 il sito \u00e8 stato oggetto di una breve campagna di scavo archeologico condotta dalla Soprintendenza per i beni archeologici della Sicilia occidentale durante la quale sono stati riportati alla luce una buona quantit\u00e0 di reperti, tra i quali un denaro databile ad et\u00e0 sveva (XIII secolo), una fibula in bronzo, una lucerna, e una notevole quantit\u00e0 di ceramica grezza da mensa e da conserva. I reperti sono conservati presso il Museo archeologico regionale Antonio Salinas di Palermo.\nL'ambiente naturale.\nDal punto di vista geologico Monte d'Oro \u00e8 costituito da rocce appartenenti alla \"formazione Crisanti\", costituita da un'alternanza di marne, argilliti silicee, radiolariti, calciruditi, calcareniti e brecce calcaree risedimentate.\nStrutturalmente il rilievo \u00e8 caratterizzato da un pacco di strati inclinati verso nord-est e da un sistema di faglie che lo smembrano in blocchi mettendo in evidenza i corpi calcarei risedimentati della \"formazione Crisanti\" tra le rocce argillose del \"flysch numidico\".\nIl calcare mostra i tipici segni dei processi carsici epigei quali doline, solchi, karren e strutture ipogee quali grotte e cavit\u00e0 sotterranee.\nLa vegetazione che oggi resiste ai frequenti incendi \u00e8 distinguibile in tre categorie: macchie e boschi molto degradati (\"Quercetalia ilicis\"); rupi di alta e media quota; coltivi abbandonati (praterie, garighe e arbusteti di media ed alta quota).\nLa fauna presente, oltre ad annoverare la maggior parte dei vertebrati delle Madonie, si distingue per la presenza di uccelli quali la poiana, il gheppio, il grillaio, la coturnice siciliana ed il raro capovaccaio.\nTradizioni e folclore.\nGioved\u00ec Santo.\nIl Gioved\u00ec Santo di Collesano \u00e8 caratterizzato dai \"Sepolcri\" allestiti in tutte le chiese e il significativo momento della lavanda dei piedi in Chiesa Madre durante la messa in Coena Domini.\nVenerd\u00ec Santo.\nIl venerd\u00ec Santo rappresenta a Collesano, come un po' in tutto il territorio siciliano, un momento centrale all'interno della Settimana Santa. I riti previsti per quel giorno sono due: la \"Cerca\" al mattino e la processione della \"Morti e Passioni\" a sera. La \"Cerca\" \u00e8 oggi rappresentata da una Via Crucis per le vie del paese, cui prendono parte la Confraternita del Santissimo Crocifisso e alcuni figuranti. I confrati sono vestiti con i tradizionali abiti con \"cappuccio\", che non lascia riconoscerne l'identit\u00e0. Disposti in fila indiana e recanti in mano i segni della passione sono seguiti nella processione dal quadro di figuranti, che comprende il Cristo carico della Croce e attorniato di angioletti, alcuni soldati romani, Maria, Giovanni e le pie donne. Segue la banda e il popolo. Durante il tragitto il Cristo \"cade\" per tre volte. Anticamente tale rito si svolgeva nella notte tra il gioved\u00ec e il venerd\u00ec Santo, e i confrati, con fiaccole accese, effettuavano la visita ai \"Sepolcri\" allestiti nelle varie chiese, \"cercando\" il Signore. Da l\u00ec il nome della manifestazione.\nProcessione \"Morti e Passioni\".\nLa sera del venerd\u00ec Santo ha luogo una seconda processione in cui partecipano tutte le confraternite. Vengono in essa recate le statue di San Giovanni evangelista e di Santa Maria Maddalena, il Cristo Morto nell'Urna, detto comunemente \"a Morti e Passioni\", e il simulacro della Madonna Addolorata.\nFesta Patronale \"Maria SS. dei Miracoli\".\nFesta di Maria ss. dei Miracoli patrona e avvocata del popolo collesanese. Si festeggia il 25- 26- 27 di maggio di ogni anno con la suggestiva *processione per le vie del paese giorno 26.\nLa tela, il cui tema \u00e8 l'Annunciazione dell'Arcangelo Gabriele, risale probabilmente alla met\u00e0 del Quattrocento; nel 1643 Giovanni Giacomo Lo Varco ne rinnov\u00f2 i colori, ma, superando il suo ruolo di restauratore, aggiunse nella parte alta la figura di Dio Padre. La tela fu ulteriormente ritoccata nel 1907 dal pittore Ciofalo. Tra i due personaggi raffigurati \u00e8 posto un vaso contenente tre gigli che simboleggiano la triplice verginit\u00e0 di Maria (che non fu persa n\u00e9 prima, n\u00e9 durante n\u00e9 dopo il parto).\nDal 2009, per la prima volta, la Processione \u00e8 trasmessa ogni anno in streaming sul Web su Madonieventilive grazie all'iniziativa di Peppe Nicchitta e seguita in Diretta da centinaia di Collesanesi sparsi in tutto il mondo.\nCorpus Domini.\nFesta del Corpus Domini. Processione per le vie del centro abitato con la partecipazione di tutte le confraternite e con l'allestimento degli altari devozionali \"l'artari\" per le vie del paese.\nSant'Antonio da Padova.\nSant'Antonio da Padova, detto il Santo dei miracoli viene festeggiato il 13 giugno nella chiesa di Santa Maria di Ges\u00f9 dei Frati Minori. La festa viene preceduta dalla tradizionale tredicina in onore del Santo ed il 13 giugno, in serata, si svolge la Solenne Processione per le vie del paese con il Simulacro e la Reliquia del Santo. \u00c8 solito distribuire nei giorni della festa il pane benedetto, preparato dai devoti.\nSS. Crocifisso.\nIl SS. Crocifisso, compatrono della citt\u00e0 di Collesano, si festeggia nella Chiesa di Santa Maria di Ges\u00f9 il 14 settembre con la Solenne Processione per le vie del centro abitato e i suoi festeggiamenti sono preceduti dal tradizionale settenario.\nIl Crocifisso di Fra' Umile Pintorno da Petralia, \u00e8 una scultura lignea, realizzata intorno al 1635 ed \u00e8 ubicata nella cappella sinistra dell'unica navata della Chiesa di S. Maria di Ges\u00f9.\nSanta Lucia Vergine Martire.\nSanta Lucia si festeggia nell'antica chiesa di Santa Maria Assunta il 13 dicembre. La festa e la devozione verso Santa Lucia hanno origini molto antiche. Nei giorni antecedenti la festa, al sorgere dell'alba si svolge la tredicina in preparazione alla festa, molto partecipata dal popolo collesanese. Nel giorno della festa \u00e8 solito distribuire a tutti i devoti la \"Cuccia\", piatto tipico a base di grano e \"l'ucchialeddi\", biscotti a forma di occhi, che ricordano il martirio della Santa siracusana.\nSan Vincenzo Ferreri.\nSan Vincenzo Ferreri, \"L'angelo dell'Apocalisse\" si festeggia l'ultima domenica di luglio presso la chiesa di San Domenico e la sua festa \u00e8 preceduta da un triduo. Questa festa ha origini antichissime, poich\u00e9 in passato, gli agricoltori dopo la mietitura, rendevano grazie al Santo per aver ottenuto un'abbondante raccolto. In questo periodo in paese sono presenti diverse manifestazioni.\n'A Casazza.\nRappresentazione teatrale itinerante della vita morte, passione e resurrezione di Ges\u00f9 Cristo. Lo spettacolo, unico nel suo genere, \u00e8 andato in scena a Collesano per la prima volta nel 1906, poi nel 1949, nel *1975, nel 1980 e l'ultima volta nel *1985. Queste ultime tre edizioni sono state dirette dal regista *Niccol\u00f2 Accurso di Leo.\nConfraternite.\n- Confraternita di Maria Santissima del Rosario (anno 1574)\n- Confraternita del Santissimo Sacramento (XVII secolo)\n- Confraternita del Santissimo Crocifisso (XVII secolo)\n- Confraternita di Maria Santissima Immacolata (inizio del XVII secolo)\n- Societ\u00e0 Cattolica di San Giuseppe (fine del XIX secolo)\n- Societ\u00e0 di Sant'Antonio da Padova (met\u00e0 del XX secolo)\n- Societ\u00e0 Cattolica di Maria Santissima dei Miracoli (anno 1947)\nEtimologia.\nIl nome deriva dal toponimo genovese \"Casazza\" luogo dove si riunivano i Flagellanti in preghiera ed iniziare i loro riti penitenziali. In Sicilia nel 1500 con il termine Casazza si chiamavano tutte le processioni della Settimana Maggiore o Settimana Santa. Pi\u00f9 tardi con la nascita del teatro liturgico il termine Casazza venne adottato anche per questo genere di rappresentazione.\nScenografia.\nLa Casazza di Collesano si caratterizza per la complessa scenografia costituita da ben 33 quadri mobili ciascuno dei quali racconta, attraverso figuranti in costume, un episodio della vita di Ges\u00f9 Cristo. La Casazza di Collesano prende spunto dal dramma sacro di Filippo Orioles: Il riscatto di Adamo nella morte di Ges\u00f9 Cristo. Questo dramma ha subito nel tempo molteplici rivisitazioni ed adattamenti e certamente ha ispirato la nascita del teatro liturgico a Collesano dove tale genere di rappresentazione ha profonde radici.\nStoria.\nA differenza dell'altra Casazza, la Cercha, che si svolge annualmente i Venerd\u00ec Santo sin dal 1667,la rappresentazione sacra collesanese data la sua complessit\u00e0, che richiede anche un impegno economico e il coinvolgimento di un gran numero di attori e comparse, si svolge con discontinua periodicit\u00e0. Nel corso del secolo XX la Casazza \u00e8 stata messa in scena 5 volte.\nSport.\n\u00c8 presente una squadra di calcio della \"ASD Giovanile Collesano \" la cui squadra maggiore affronta il campionato di 3\u00aa categoria , annesse alla squadra maggiore , ci sono anche squadre giovanili . Altro sport diffuso \u00e8 la mountain bike portata avanti dalla \"A.s.d. Madonie Bike\", impegnata anche nel settore giovanile con la prima scuola realizzata in Sicilia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30838", "revid": "125920287", "url": "https://it.wikipedia.org/wiki?curid=30838", "title": "Diano Marina", "text": "Diano Marina (\"A Maina de Dian\" o \"Dian\" in ligure) \u00e8 un comune italiano di abitanti della provincia di Imperia in Liguria. \nGeografia fisica.\nIl territorio di Diano Marina \u00e8 situato sulla costa della Riviera di Ponente, nell'omonimo golfo delimitato dal Capo Cervo - a est - e dal Capo Berta sul versante opposto. Il centro storico \u00e8 collocato in destra idrografica del torrente San Pietro.\nStoria.\nSecondo alcuni studi effettuati dagli storici, si \u00e8 potuto apprendere che l'origine di Diano Marina \u00e8 certamente assai antica. La favorevole conformazione geografica e climatica del territorio ha consentito una continuit\u00e0 insediativa fin dalle epoche pi\u00f9 remote. Le prime testimonianze di frequentazione umana risalgono infatti al paleolitico medio e superiore (100.000-10.000 anni fa), con il passaggio di gruppi di cacciatori-raccoglitori, documentata da numerosi ritrovamenti di strumenti litici avvenuti sulle retrostanti pendici collinari, in particolare nei territori di Diano Calderina, Diano Serreta, Diano Gorleri, la frazione di Borgo Muratori e Diano Castello. Altri ritrovamenti effettuati nel corso degli anni, come reperti quali urne cinerarie facenti parte di una necropoli, hanno permesso di appurare l\u2019esistenza di un importante insediamento costiero, abitato dai Liguri Ingauni, durante l\u2019et\u00e0 del bronzo antico, tra il XVIII e il XVI secolo a.C.\nLe favorevoli condizioni climatiche portarono alla nascita di un importante abitato durante l\u2019et\u00e0 del ferro, che dur\u00f2 fino alla conquista romana. A riprova della grande vitalit\u00e0 della zona, i due focolari di via Villebone e la presenza di anfore e ceramiche, che viaggiavano da Marsiglia all\u2019Italia meridionale.\nL'Impero romano attorno al 200 a.C., impegnato nella conquista della regione ligure, qui costitu\u00ec un piccolo borgo di sosta chiamato \"Lucus Bormani\" - \"radura sacra all'interno di un bosco\" - originariamente dedicata al dio Borman o Bormano, un dio sanguinario, signore delle acque, con residenza stabile nella grande foresta che si estendeva da Capo Cervo a Capo Berta. Le trib\u00f9 locali temevano a tal punto questa truce divinit\u00e0 da sconsigliare ai viandanti di addentrarsi nel bosco sacro dopo il calare del sole. L'attuale denominazione di Diano deriverebbe, secondo alcuni, proprio dai Romani che vollero educare la popolazione locale al culto di Diana, dea della caccia, estirpando il dio preistorico Bormano precedentemente venerato; ma \u00e8 ipotesi fantasiosa perch\u00e9 risulta invece che nel Basso Medioevo chiamatasi \"Adyanus\" (evidentemente da \"Vicus Adianus\") ed era infatti con tale nome che la sua comunit\u00e0 era tenuta a partecipare alla formazione delle armate di mare genovesi con una galea armata a sue spese, come si pu\u00f2 leggere nel \"Chronicon Estense\" pubblicato dal Muratori (\"Rerum Italicarum Scriptores\", T. XV, cc. 466-467, all'anno 1341. Milano, 1727). La presenza di questa localit\u00e0 lungo la via Julia Augusta \u00e8 documentata dal cippo miliario rinvenuto a Chiappa, frazione di San Bartolomeo al Mare. Dell'antica presenza romana rimangono ancora oggi costruzioni di un agglomerato urbano, scoperte durante alcuni scavi adiacenti al campo sportivo.\nSecondo alcune fonti la primitiva educazione al Cristianesimo si ebbe intorno al I secolo a opera dei santi Nazario e Celso, ai quali la popolazione dianese dedicher\u00e0 in seguito una piccola chiesa vicino al campo sportivo.\nTra il IX e il X secolo, la necessit\u00e0 di difendersi da invasioni e saccheggi da parte dei pirati saraceni, port\u00f2 all\u2019incastellamento dell\u2019abitato sulla collina alle spalle dell\u2019antica mansio romana, nella zona dove oggi sorge il comune di Diano Castello.\nUn nuovo impulso all'economia del borgo di Diano Marina, specie nel settore agricolo, si ebbe nell'XI secolo quando i monaci Benedettini - provenienti dal Piemonte - introdussero la coltivazione dell'ulivo e la conseguente produzione di olio di oliva. In questo secolo il territorio dianese divenne dominio feudale dei marchesi di Clavesana, fino al 1177 quando si eresse comune libero e autonomo.\nAl 1199 risale l'istituzione della \"Communitas Diani\", l'unione di diversi centri della valle del Diano e del golfo che nel 1228 divenne parte integrante della Repubblica di Genova, stringendo con la capitale ligure una duratura alleanza che per servigi prestati esent\u00f2 dazi e gabelle sulle merce importate dal territorio. Una comunit\u00e0 che nel 1284, nella battaglia navale della Meloria tra le vittoriose flotte genovesi contro quelle pisane, non fece mancare il suo appoggio appunto con l'armamento di una galea.\nOramai composto nel corso del XVI secolo da circa sessanta nuclei familiari - i cosiddetti \"fuochi\" - Diano Marina divenne la principale base commerciale per l'olio di oliva di tutta la riviera ligure ponentina; la rada dianese, per la sua conformazione naturale, costituiva un buon punto di approdo e di partenza delle merci che via mare raggiungevano i principali porti europei. Traffici che in questo secolo e in quello successivo dovettero pure far fronte alle sempre pi\u00f9 frequenti incursioni piratesche e che costrinsero il Senato genovese a porvi rimedio erigendo sul territorio, con l'aiuto sostanzioso della popolazione locale, di torri d'avvistamento e di difesa lungo la costa e i crinali.\nCaduta la Repubblica di Genova nel 1797, la nuova municipalit\u00e0 di Diano Marina rientr\u00f2 dal 2 dicembre 1797 nella Repubblica Ligure. Dal 28 aprile del 1798 fece parte del IV cantone, come capoluogo, della Giurisdizione del Capo delle Mele e dal 1803 centro principale della Giurisdizione degli Ulivi. Annesso al Primo Impero francese dal 13 giugno 1805 al 1814 fu inserito nel Dipartimento di Montenotte.\nNel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel II mandamento omonimo del circondario di Porto Maurizio facente parte della provincia di Porto Maurizio (poi Provincia di Imperia, dal 1923). Nel 1871 la frazione di Paradisi venne distaccata da Diano Castello e aggregata al comune di Diano Marina.\nIl terremoto e successivo tsunami del 23 febbraio 1887 fece notevoli danni strutturali alle case, ai monumenti artistici e la perdita di alcune vittime; si deve all'ingegnere piemontese Giacomo Pisani la paternit\u00e0 della progettazione del nuovo piano regolatore e del nuovo assetto urbanistico che interess\u00f2 successivamente la cittadina. L'arrivo della linea ferroviaria Genova-Ventimiglia e la conseguente apertura della locale stazione - il 25 gennaio 1872 - port\u00f2 a una nuova rinascita turistica di Diano Marina che convert\u00ec un turismo prettamente d'\u00e9lite, affine ad altre zone della Liguria di fine Ottocento, ad uno di massa e pi\u00f9 \"popolare\", soprattutto tra gli anni cinquanta e sessanta del Novecento.\nNel 1923 al comune di Diano Marina furono aggregate le municipalit\u00e0 di Cervo, San Bartolomeo del Cervo, Diano Arentino, Diano Borello, Diano Calderina, Diano Castello, Diano San Pietro e Villa Faraldi; nel 1925 solo le comunit\u00e0 di Cervo, Diano Arentino, Diano Castello e Diano San Pietro furono ricostituite scorporando i vari territori dalla municipalit\u00e0 dianese.\nSimboli.\n \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Diano Marina sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito, oltre al capoluogo, dalle frazioni di Diano Calderina, Diano Gorleri, Diano Serreta e Muratori per una superficie territoriale di 6,67\u00a0km\u00b2.\nConfina a nord con il comune di Diano Castello, a sud \u00e8 bagnato dal mar Ligure, ad ovest con Imperia e ad est con San Bartolomeo al Mare.\nEconomia.\nLa principale risorsa economica del territorio comune dianese \u00e8 l'attivit\u00e0 legata al turismo, specie nel periodo estivo. In particolare, si caratterizza per un turismo di natura principalmente climatica, che attrae, proprio per il suo clima mite, turisti da tutta l'Europa.\n\u00c8 rilevante anche l'attivit\u00e0 agricola: nell'immediato entroterra di Diano sono presenti numerose serre dove principalmente viene praticata la coltivazione di basilico, pomodori (nella fattispecie, la variet\u00e0 cuore di bue) e fiori. Settore molto importante \u00e8 anche l'olivicoltura che grazie ai numerosi frantoi di tradizione d\u00e0 vita alla produzione dell'olio di oliva \"Taggiasca\".\nInfrastrutture e trasporti.\nStrade.\nIl territorio di Diano Marina \u00e8 attraversato principalmente dalla strada statale 1 Via Aurelia che permette il collegamento stradale con San Bartolomeo al Mare, ad est, e con Imperia ad ovest. Altre arterie provinciali del territorio sono la SP 36 per Diano San Pietro e la SP 37 per Diano Castello e Diano Arentino.\nFerrovie.\nDiano Marina era dotata di una propria stazione sulla linea ferroviaria Genova-Ventimiglia nel tratto locale compreso tra Ventimiglia e Savona. La nuova fermata ferroviaria di Diano \u00e8 stata attivata l'11 dicembre 2016, in contemporanea con il nuovo tracciato a doppio binario della ferrovia Genova-Ventimiglia, sostituendo la vecchia stazione di Diano Marina, posta sul tracciato originario a binario unico, contestualmente soppresso.\nAmministrazione.\nGemellaggi.\nDiano Marina \u00e8 gemellata con:\nSport.\nCiclismo.\nPer due volte Diano Marina \u00e8 stata sede di arrivo di tappa del Giro d'Italia: la 15\u00aa tappa del 1965 Novi Ligure-Diano Marina, vinta da Bruno Mealli e la 1\u00aa tappa del 1966 Monte Carlo-Diano Marina, vinta da Vito Taccone, ed una volta \u00e8 stata sede di partenza della 3\u00aa tappa del Giro d'Italia 1966 Diano Marina-Genova, vinta da Severino Andreoli.\nDiano Marina vede inoltre il passaggio sistematico della Milano-Sanremo, prima della famosa salita di Capo Berta."}
{"id": "30840", "revid": "57872", "url": "https://it.wikipedia.org/wiki?curid=30840", "title": "Dolceacqua", "text": "Dolceacqua (\"D\u00f4saiga\" in ligure, \"D\u00f6saiga\" nella variante locale) \u00e8 un comune italiano di abitanti della provincia di Imperia in Liguria.\nGeografia fisica.\nTerritorio.\nDolceacqua \u00e8 un tipico borgo medievale della val Nervia, lungo il torrente omonimo. La parte pi\u00f9 antica del borgo, posta ai piedi del monte Rebuffao, \u00e8 dominata dal castello dei Doria e viene chiamata dagli abitanti Terra (\"T\u00e9ra\" nel dialetto locale). Quella pi\u00f9 moderna, chiamata il Borgo, si allunga sulla riva opposta, ai lati della strada che sale la valle.\nTra le vette del territorio dolceacquino il monte Abellio (1096 m), il monte Abelliotto (899 m), il colle dei Saviglioni (889 m), la Testa Maimona (732 m), il monte Erisetta (664 m), il monte Belgestro (586 m), la Cima Tramontina (525 m), il monte Curti (516 m).\nClima.\nIl clima \u00e8 mite di tipo mesomediterraneo subumido. Nella stazione meteorologica di Dolceacqua-Borgonuovo (rete ARPA Liguria) si registrano infatti una temperatura media nel mese di gennaio di +7,6\u00a0\u00b0C e una nel mese di luglio di +22,3\u00a0\u00b0C; le precipitazioni che sono moderate (circa 750\u00a0mm/annui) si hanno mediamente per 55 giorni/anno.\nOrigini del nome.\nII toponimo Dolceacqua deriva quasi certamente dalla presenza di un borgo di epoca romana chiamato \"Dulcius\", trasformatosi in seguito in \"Dulci\u00e0ca\", \"Dus\u00e0iga\" e \"Dulcisaqua\". Altri studi rivelano per\u00f2 anche la possibilit\u00e0 dell'origine celtica, dal nome \"Dussaga\", modificato poi in \"Duls\u00e0ga\" e infine nell'attuale \"Dolceacqua\".\nStoria.\nTestimonianze storiche sono rappresentate dai rinvenimenti archeologici dei castellari dell'Et\u00e0 del ferro, rozze fortificazioni in pietra a secco rinvenuti sulle cime d'Aurin e Tramontina - nella zona ad ovest del territorio circostante a Dolceacqua - o ancora la presenza di una torre nella zona dell'Alpicella ad est che confermerebbero il presidio in queste zone dei Liguri Intemeli dal IV secolo a.C. al IV secolo in et\u00e0 romana, a protezione dei villaggi, dei pascoli e dei campi.\nLa coltivazione dell'ulivo, soprattutto poi dell'oliva taggiasca, si diffuse fin dall'epoca carolingia per opera dei monaci benedettini, che fondarono il monastero di Santa Maria della Mota. La costruzione di frantoi impose insediamenti lungo le acque dei torrenti dove potessero essere impiantati mulini ad acqua; essi migliorarono la tecnica della viticoltura diffondendo il famoso Rossese e delle altre pratiche agricole.\nFurono i conti di Ventimiglia nel XII secolo a costruire il primo nucleo del locale castello - a questo periodo \u00e8 attestata la prima citazione ufficiale del borgo in un documento del 1151 - un presidio edificato alla sommit\u00e0 della rupe che dal versante orografico sinistro del torrente Nervia ne controlla strategicamente tuttora la biforcazione della valle stessa e le strade che vi convergono.\nTra il 1270 e il 1276 risale l'acquisto del villaggio di Dolceacqua da parte della famiglia Doria (una quota del castello fu acquistata nel 1270 dal genovese capitano del popolo Oberto Doria), borgo sotto la rocca che conobbe nei decenni successivi ampliamenti a gironi concentrici fino alla configurazione attualmente visibile.\nDopo una fase di feroce rivalit\u00e0 con i Grimaldi di Monaco, nel XVI secolo il feudo doriesco dolceacquino conobbe un periodo di buon governo, di pace e di prosperit\u00e0.\nFu Bartolomeo Doria nel 1526 a cedere a Carlo II di Savoia i propri diritti feudali su Dolceacqua diventandone di fatto vassallo del duca savoiardo e tale alleanza tra i Doria e la casata piemontese perdur\u00f2 fino allo scoppio delle ostilit\u00e0 tra il Ducato di Savoia e la Repubblica di Genova (con i Doria schierati con essa) nel 1625. Occupato dal Ducato sabaudo dal 1643, il territorio ritorn\u00f2 nelle mani dei Doria nel 1652 che, istituito a Dolceacqua un piccolo marchesato, nuovamente fecero atto di vassallaggio nei confronti dei Savoia: Francesco Doria fu nominato primo marchese di Dolceacqua.\nNelle fasi cruciali della guerra di successione austriaca (1740-1748) il territorio dolceacquino vide gli scontri tra gli eserciti schierati in campo: il 27 luglio 1744 il castello sub\u00ec la parziale distruzione e la conseguente resa alle truppe franco-spagnole. Nel 1792 con la cessione della contea di Nizza dal Ducato di Savoia alla Prima Repubblica francese il piccolo marchesato di Dolceacqua entr\u00f2 a far parte l'anno successivo del cantone di Perinaldo - distretto di Mentone - nel dipartimento delle Alpi Marittime. Il titolo marchionale dei Doria perse ogni validit\u00e0 nel 1797 con la soppressione dei vari feudi imperiali e marchesati, ora annessi alla filo napoleonica Repubblica Ligure. Con il Primo Impero francese, Dolceacqua divenne nel 1805 capoluogo dell'omonimo cantone dello stesso dipartimento francese.\nLa caduta di Napoleone Bonaparte (1814) e il successivo congresso di Vienna port\u00f2 il passaggio del territorio ponentino ligure nel Regno di Sardegna, nella contea e poi divisione di Nizza. Nel 1861 con il Regno d'Italia la municipalit\u00e0 di Dolceacqua fu sottoposta nel III mandamento omonimo del circondario di Sanremo della provincia di Nizza (poi provincia di Porto Maurizio dopo la cessione alla Francia del territorio nizzardo).\nDal 1973 al 30 aprile 2011 \u00e8 stata la sede amministrativa della Comunit\u00e0 montana Intemelia.\nL'11 luglio 2014, in occasione dei 200 anni dalla fondazione, \u00e8 stata conferita all'Arma dei Carabinieri la Cittadinanza Onoraria con la seguente motivazione : \"... con la consapevolezza dell'attivit\u00e0 e del servizio che l'Arma ha svolto con abnegazione, profonda umanit\u00e0 e sentito coinvolgimento ... in segno di riconoscenza per il presidio costante sul territorio comunale, ininterrotto dal 1827, per l'alto senso del dovere e della fedelt\u00e0 dimostrati a favore dello Stato e delle sue Istituzioni, per il contributo e gli interventi di prevenzione, repressione e controllo del territorio per la difesa e sicurezza dei cittadini, per il tributo di sangue versato nell'espletamento del proprio dovere, incarnando sempre i valori dell'Unit\u00e0 Nazionale, attraverso il lungo e tortuoso processo che ha portato all'unificazione del nostro Paese\".\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 14 marzo del 1962. \nMonumenti e luoghi d'interesse.\nSiti di interesse comunitario.\nSul territorio comunale insiste il sito di interesse comunitario (SIC) del monte Abellio, istituito con Decreto Ministeriale 25 marzo 2005, ai sensi della Direttiva 92/43/CEE (\"Direttiva Habitat\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Dolceacqua sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune \u00e8 stato insignito, dal 2007, della Bandiera arancione dal Touring Club Italiano ed \u00e8 sede nazionale dell'omonima associazione formata dai Comuni: l'Associazione Paesi Bandiera Arancione.\nCultura.\nIstruzione.\nMusei.\nNel 1970 venne inaugurata la pinacoteca Giovanni Morscio, dedicata al pittore di Dolceacqua che don\u00f2 all'amministrazione comunale alcune opere sue e di pittori a lui contemporanei, e la cui collezione venne ampliata nel decennio successivo con opere di altri pittori locali, quali Marcello Cammi e Mario Raimondo.\nMedia.\nQui \u00e8 stata girata parte degli esterni del film \"Io sono l'amore\" di Luca Guadagnino.\nL'albo speciale del fumetto \"Dampyr\" intitolato \"Lucrezia\" e pubblicato nel 2010 in occasione del festival horror \"Autunnonero\" \u00e8 ambientato, in segno di omaggio, interamente a Dolceacqua.\nCucina.\nTra le specialit\u00e0 gastronomiche del territorio di Dolceacqua le michette (dolce), il \"fugas\u00f9n\" (una pizza al pomodoro o alle erbe) e il \"cartel\u00e9tu\", quarto anteriore ripieno del capretto.\nGeografia antropica.\nIl territorio comunale \u00e8 costituito dal solo capoluogo per una superficie territoriale di 20,28\u00a0km\u00b2.\nConfina a nord con il comune di Rocchetta Nervina, a sud con Camporosso e San Biagio della Cima, ad ovest con Breil-sur-Roya (Francia), Airole, Ventimiglia e Camporosso, ad est con Isolabona, Apricale e Perinaldo.\nEconomia.\nOttime le coltivazioni della vite, da cui si ricavano vini da tavola come il Rossese di Dolceacqua superiore o il Rossese di Dolceacqua.\nIn piazza Padre Giovanni Mauro l'ultima domenica di ogni mese si tiene il mercatino \"bio\" di Dolceacqua.\nInfrastrutture e trasporti.\nStrade.\nIl territorio di Dolceacqua \u00e8 attraversato principalmente dalla strada provinciale 64 che gli permette il collegamento con Camporosso, a sud, e Isolabona verso nord. Altre arterie stradali sono le provinciali 68 e 70 all'interno del territorio comunale.\nAmministrazione.\nGemellaggi.\nDolceacqua \u00e8 gemellata con:\nAltre informazioni amministrative.\nDolceacqua fa parte dell'Unione dei comuni delle Valli Nervia e Roja, di cui ospita la sede."}
{"id": "30841", "revid": "57872", "url": "https://it.wikipedia.org/wiki?curid=30841", "title": "Dolcedo", "text": "Dolcedo (\"D\u00f4\u00e7eo\" in ligure, \"O Duss\u00e9u\" nella variante locale) \u00e8 un comune italiano di abitanti della provincia di Imperia in Liguria.\nGeografia fisica.\nDolcedo \u00e8 situata nella valle del Prino, nei pressi della confluenza del rio dei Boschi con il torrente Prino.\nIl capoluogo comunale, detto \"Piazza\", \u00e8 un tipico centro di fondovalle e gi\u00e0 sede di mercato. Il territorio comunale conta altri quattro centri maggiori: Isolalunga, poco a est di Piazza, Ripalta, Costa Carnara, Bellissimi e Lecchiore posti pi\u00f9 a ovest.\nTra le vette del territorio dolcedese il monte Faudo (), il monte Cantagallo (), il monte Cinque Bourche () e il passo di Vena ().\nStoria.\nDolcedo trae origine da un insieme di comunit\u00e0 facenti parte del terziere di San Tommaso della comunit\u00e0 di Porto Maurizio: Isola Longa, Piazza, Rivalta, Case dei Giordani, Costa Rossa, Ville dei Bensi, Boeri, Magliani, Orenghi, Lecchiore, Villaro, Sciorati. Questi insediamenti, sorti in epoca altomedievale, sono dislocati in una fascia di territorio pi\u00f9 alta rispetto all'attuale nucleo centrale abitato.\nGi\u00e0 dall'epoca longobarda nel territorio operarono i monaci bedettini di San Colombano che gi\u00e0 avevano fondato nel cuneese l'abbazia di San Dalmazzo di Pedona e, nel VII secolo, l'abbazia di Taggia. Essi operavano in raccordo e con scambio di merci attraverso i valichi con i monaci dell'abbazia di Lerino, che da monaci eremiti avevano accolto in epoca longobarda la regola cenobitica di san Colombano diffondendosi anche fuori dall'isola, dalla costa fino a Seborga; furono monaci famosi per la cultura, lo studio ed il lavoro, e per la riapertura di vie commerciali, la coltivazione intensiva con nuove tecniche agricole, bonifiche terriere e terrazzamenti, e la conservazione degli alimenti; tutte le fondazioni accoglieranno verso il IX secolo la regola benedettina.\nIn seguito alla collocazione strategica, a met\u00e0 strada della via romana che dal colle San Maurizio passava dal colle di Poggiobonfiglio, percorreva la val Prino e proseguiva per Santa Brigida, in localit\u00e0 Castellazzo sorse un castello, che nel 1028 era in possesso del marchese Oldorico Manfredi. Fu quindi di Arduino d'Ivrea e poi della contessa Adelaide di Susa.\nNel 1103 il vescovo di Albenga Adalberto assegn\u00f2 proprio ai monaci di Lerino la pieve di San Tommaso. La coltivazione dell'ulivo, soprattutto oliva taggiasca, si diffuse quindi per opera dei monaci benedettini, favorendo lo spostamento degli abitati pi\u00f9 a valle. La costruzione di frantoi impose insediamenti lungo le acque dei torrenti dove potessero essere impiantati mulini ad acqua.\nAgli inizi del XII secolo era in possesso del marchese Bonifacio del Vasto, dal quale pass\u00f2 in seguito al figlio, il marchese Ugone di Clavesana.\nNel 1161 entr\u00f2 a far parte della \"communitas\" di Porto Maurizio con il nome di Terziere di San Tommaso, associandosi con il Terziere di San Giorgio di Torrazza e con quello di San Maurizio.\nA seguito di una convenzione stipulata tra Bonifacio di Clavesana e i consoli genovesi nel 1192, Dolcedo divenne localit\u00e0 di rifugio per importanti famiglie dell'epoca. I marchesi di Clavesana cedettero i propri diritti sul terziere nel 1233 alla Repubblica di Genova. Nel 1238 quando Porto Maurizio si ribell\u00f2 a Genova, Dolcedo si proclam\u00f2 comune autonomo, ma la rivolta fu repressa dai Genovesi. Il castello fu distrutto nel 1342.\nMolte famiglie genovesi acquistarono terreni nella zona, e in particolare i Doria che concessero agli abitanti di Dolcedo il diritto di essere curati gratuitamente negli ospedali genovesi.\nNel 1505 il padre domenicano Agostino da Savona vi fond\u00f2 un monte di Piet\u00e0 per porre rimedio alle conseguenze di una siccit\u00e0, che in seguito si fuse con la confraternita di Santo Spirito e che fu attivo fino al 1863. Fu il monte di Piet\u00e0 a costruire la loggia dove si svolgevano diverse attivit\u00e0 commerciali, oggi sede del comune. I domenicani vi fondarono inoltre un ospizio con chiesa e convento.\nNel 1613 Genova concesse al terziere di San Tommaso, ovvero a Dolcedo, l'autonomia amministrativa. II comune divenne progressivamente il centro economico della val Prino. Vi aveva sede un giudice di pace di prima classe e prima di essere colpito nel 1640 dalla peste il paese raggiunse i 4 000 abitanti.\nCon la caduta della repubblica genovese sul finire del 1797, e la conseguente istituzione della napoleonica Repubblica Ligure, il territorio di Dolcedo fu sede dell'omonimo cantone nella giurisdizione degli Ulivi, con capoluogo Porto Maurizio; cantone che nel 1803 fu poi soppresso e sottoposto a quello di Porto Maurizio. Dal 1805, con il passaggio della Repubblica Ligure nel Primo Impero francese, rientr\u00f2 nel circondario di Porto Maurizio del Dipartimento di Montenotte. Nel 1810 ottenne il titolo di Citt\u00e0.\nFu annesso al Regno di Sardegna nel 1815 dopo il congresso di Vienna del 1814, a seguito della caduta di Napoleone Bonaparte. Facente parte del Regno d'Italia dal 1861, dal 1859 al 1926 il territorio fu compreso nel III mandamento dolcedese del circondario di Porto Maurizio facente parte della provincia di Nizza (poi provincia di Porto Maurizio e, dal 1923, di Imperia).\nDal 1973 al 31 dicembre 2008 ha fatto parte della Comunit\u00e0 montana dell'Olivo e, fino al 2011, della Comunit\u00e0 montana dell'Olivo e Alta Valle Arroscia.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato 26 giugno del 2006.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Dolcedo sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito dalle frazioni di Bellissimi, Castellazzo, Costa, Isolalunga, Lecchiore, Piazza (capoluogo comunale), Ripalta, Trincheri per una superficie territoriale di . Fanno altres\u00ec parte dell'ente comunale le borgate storiche di Acquasanta, Boeri, Magliani, Ramelli, Rimbaudi.\nConfina a nord con il comune di Prel\u00e0 e Vasia, a sud con Pietrabruna, Civezza e Imperia, a ovest con Montalto Carpasio, Badalucco e Taggia e a est con Imperia.\nEconomia.\nL'economia locale si basa sulla produzione agricola (olio di oliva) e vinicola.\nInfrastrutture e trasporti.\nStrade.\nIl territorio di Dolcedo \u00e8 attraversato principalmente dalla strada provinciale 42 che dal centro del capoluogo comunale di Piazza conduce alle frazioni di Costa e di Bellissimi. Altre arterie provinciali sono la SP 39 per Prel\u00e0, la SP 41 per Imperia, la SP 43 per la frazione di Trincheri e la SP 79 per Civezza.\nAmministrazione.\nAltre informazioni amministrative.\nDolcedo fa parte dell'Unione dei comuni montani della Valle Prino, di cui ospita la sede."}
{"id": "30842", "revid": "57872", "url": "https://it.wikipedia.org/wiki?curid=30842", "title": "Isolabona", "text": "Isolabona (\"L'\u00cesura\" in ligure) \u00e8 un comune italiano di 685 abitanti della provincia di Imperia in Liguria.\nGeografia fisica.\nIsolabona \u00e8 situata in val Nervia, tra i comuni montani di Rocchetta Nervina, a nord, e Dolceacqua a sud.\nEsso si presenta come il tipico borgo dell'entroterra ligure di Ponente, racchiuso da una cinta fortificata. Le strette vie mettono in comunicazione le due piazze principali, chiamate Piazza Piccola e Piazza Grande. Nella prima \u00e8 presente una fontana ottagonale del 1486, mentre sulla seconda si affacciano l'oratorio e la chiesa parrocchiale.\nTra le vette del territorio isolese il monte Gouta (1315 m), il monte Altomoro (908 m), il monte Morgi (817 m) e il monte Olivastro (700 m).\nOrigini del nome.\nIl toponimo Isolabona deriva dall'unione dei termini \"insula\" cio\u00e8 isola, perch\u00e9 il paese \u00e8 collocato su una sorta di isolotto definito dal torrente Nervia e un suo affluente, il Merdanzo, e \"bona\" (traduzione letterale del termine \"buona\") per la proverbiale cordialit\u00e0 ed ospitalit\u00e0 dei suoi abitanti e per il clima mite.\nStoria.\nUn primo insediamento - denominato genericamente con il termine \"castellum\" e, probabilmente, localizzabile nei pressi dell'odierno cimitero urbano ove \u00e8 situata la chiesa di San Giovanni Battista - \u00e8 citato all'inizio del XIII secolo.\nAl 1287, con l'acquisto del territorio apricalese da parte di Oberto Doria, la comunit\u00e0 di Isolabona (che dalla pieve progressivamente si svilupp\u00f2 pi\u00f9 nel fondovalle, intorno al locale castello) venne unita a quella di Apricale all'interno del Marchesato di Dolceacqua; tale unione amministrativa dei due borghi perdur\u00f2 fino al 1573.\nAl 1524 risale, invece, il passaggio del marchesato dolceacquino nel Ducato di Savoia.\nCon l'annessione del contado di Nizza alla Prima Repubblica francese, nel 1793, Isolabona entr\u00f2 a far parte del cantone di Perinaldo (distretto di Mentone), poi di Monaco nel dipartimento francese delle Alpi Marittime.\nNel 1805 rest\u00f2 nel cantone di Dolceacqua (che sostitu\u00ec Perinaldo come capoluogo), ma pass\u00f2 nel nuovo distretto di Sanremo, dello stesso dipartimento, esteso a est per annessione di una parte della Repubblica Ligure.\nAlla caduta del Primo Impero francese, nel 1815, torn\u00f2 al Regno di Sardegna, come stabilito dal Congresso di Vienna, e successivamente nel Regno d'Italia, dal 1861. La municipalit\u00e0 di Isolabona fu sottoposta nel III mandamento di Dolceacqua del circondario di Sanremo della provincia di Nizza (poi provincia di Porto Maurizio dopo la cessione alla Francia del territorio nizzardo).\nDal 1973 al 30 aprile 2011 ha fatto parte della Comunit\u00e0 montana Intemelia.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 16 agosto del 1952. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Isolabona sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 da una superficie territoriale di 12,35\u00a0km\u00b2.\nConfina a nord con il comune di Pigna, a sud con Dolceacqua, ad ovest con Pigna, Rocchetta Nervina e Dolceacqua, ad est con Pigna ed Apricale.\nEconomia.\nL'economia di Isolabona \u00e8 prevalentemente agricola, dedite alla coltivazione e produzione di vini rossi, il Rossese, e olio di oliva.\nInfrastrutture e trasporti.\nStrade.\nIl territorio di Isolabona \u00e8 attraversato principalmente dalla strada provinciale 64 che permette il collegamento con Dolceacqua, a sud, e Pigna verso nord. Altra arteria provinciale \u00e8 la SP 63 per Apricale.\nAmministrazione.\nAltre informazioni amministrative.\nIsolabona fa parte dell'Unione dei comuni delle Valli Nervia e Roja."}
{"id": "30843", "revid": "533647", "url": "https://it.wikipedia.org/wiki?curid=30843", "title": "Ficarazzi", "text": "Ficarazzi (\"li Ficarazzi\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nStoria.\nIl nome deriva dal latino \"Ficaratium\", denominazione di un casale posto presso la foce del fiume Eleuterio, a poca distanza dall'attuale centro abitato. Furono i Greci a dare il nome al vicino fiume \"Eleutheros\", che significa \u00ablibero\u00bb. \"Fakarazz\" \u00e8 il nome arabo di Ficarazzi, dal significato di \u00abeccellente\u00bb. Il primo a credere nella zona fu il vicer\u00e9 Pietro Speciale, il quale impiant\u00f2 le piantagioni di canna da zucchero e fece costruire la torre e il primo insediamento rurale. Nel corso dei secoli successivi la propriet\u00e0 del feudo pass\u00f2 sotto varie mani, tra le quali la famiglia Chiaramonte che aveva un grosso feudo venduto nel XIV secolo.\nNel 1648 la zona pass\u00f2 sotto il controllo dei Padri Teatini, che lo mantennero in feudo per quasi un secolo. Nel 1733 il feudo venne acquistato dal principe Giardina, che si occup\u00f2 della sistemazione dell'agglomerato urbano, e la zona venne bonificata e ripopolata. La famiglia Giardina mantenne il dominio sulla citt\u00e0 fino all'unit\u00e0 d'Italia. Venne riconosciuto ufficialmente come Comune nel 1750. Negli anni si \u00e8 andato sviluppando grazie alla vicinanza di Palermo.\nSulla nobilt\u00e0 della famiglia Giardina (Baroni di Santa Ninfa, Marchesi di S. Caterina e Principi di Ficarazzi), Giardina Cannizzaro Giannone di Palagonia, Giardina Cannizzaro Platamone di Belmurgo, Giardina Cannizzaro di Larderia e Giardina Naselli di Gela, nel Mugnos e nel Villabianca troviamo ricordato come ceppo di questa nobile famiglia un Luigi Arias Giardina, primo acquistatore della baronia di S. Ninfa in val di Mazzara 1615. Fu egli poi primo marchese della suddetta terra nel 1621, governatore del monte di Piet\u00e0 di Palermo 1627, e fu uno de' pi\u00f9 generosi e ragguardevoli benefattori, dello spedale civico di detta citt\u00e0, perocch\u00e9 nel 1621 gli lasci\u00f2 in assegno onze tremila annue pari a lire 38250. Gli succede nel 1630 la figlia Orsola, essendo stata per testamento preferita al primogenito Diego, poich\u00e9 questi era stato preventivamente (1614) dotato dal padre coll'appannaggio del feudo e baronia di Gibellini. Spos\u00f2 ella un Mario Bellacera alias Cangialosi; per\u00f2 Simone di lei figlio mut\u00f2 il cognome e le armi in Giardina coll'investitura del 1627; fu governatore della compagnia della Carit\u00e0 di Palermo 1632.\nAltro Simone figlio di Giuseppe fratello del precedente fu principe di Monteleone 1671, dopo essere stato governatore della compagnia della Pace 1667, e capitano giustiziere di Palermo 1670. Morta anch'egli senza figli gli succede il fratello Pietro Giardina Bellacera investito 1685; a cui il figlio Giuseppe che deluso di successori maschi lasci\u00f2 erede la sorella Eleonora. Costei non potendo a causa di litizio sostenere tale successione ne fu invece investito 1703 Luigi Gerardo Giardina e Lucchese, barone delli Gibellini, che si fece riconoscere legittimo discendente ed erede del primo acquirente Luigi Arias Giardina suddetto, acquist\u00f2 egli inoltre lo stato e terra delli Ficarazzi elevandolo a principato nel 1733, ed in detto anno fu governatore della compagnia della Pace di Palermo. Diego figlio del precedente investito 1739, fu capitano giustiziere 1748; e per la moglie Emilia Grimaldi e del Castrone, figlia di Giulio principe di S. Caterina erede delle cennate due ultime famiglie, aggiunse al suo casato il principato suddetto di S. Caterina, non che le baronie di Risicalla e Carranciara, i di cui titoli oggi per legittima successione sono pervenuti alla famiglia Grimaldi barone di Geracello.\nArma: d'argento, con l'albero sradicato di verde. Corona di principe. \nSul ramo Cannizzaro e Giardina il Mugnos e il Villabianca diconci ch'essa \u00e8 famiglia oriunda catalana trasferita in Sicilia da un cotal Tommaso Cannizzaro a' servigi di r\u00e8 Pietro I, da cui ottenne la castellania di Terranova in feudo. I suoi discendenti furono gentiluomini del real palazzo di Pietro II. Un Bernardo ebbe da r\u00e8 Martino alcune terre in perpetuo nel territorio di Calatabiano 1396; si cas\u00f2 in Catania, ove fond\u00f2 la sua famiglia; ma in prosieguo essa per ragione di matrimonio pass\u00f2 in Noto, in Siragusa e in Palermo. In Catania e in Palermo fondarono gli stati e le terre dette di Ficarazzi, nell'agro di Palermo, col titolo di baroni di Palagon\u00eca, Signori di Grasso e Siciliano e nell'agro di Acicastello ove nobilmente vissero col titolo di baroni di Ravagliuso, di Rigilosi e di Stafenda. Un Giovanni fu giurato di Noto 1542; un Mario occup\u00f2 l'ufficio di Reggente presso il re; un Francesco fu giudice della R. G. Corte di Catania; e fra baroni del secolo XVII furonvi quelli di Castelluzzo e di Passaneto appartenenti ad un ramo abitante in Vizzini; un altro Francesco fu duca di Belmurgo 1689, essendo stato governatore della nobile compagnia de Bianchi di Palermo nel 1688, come attesta il Villabianca, che s'annesta al ramo Giardina di Ficarazzi per nozze maritali ad Anna Moncada Patern\u00f2 e Cannizzaro; altro ramo prende da Elisabetta Cannizzaro, minore di Don Antonino Cannizzaro e La Piana, andata in isposa a Don Giovan Battista Guccia e Bonomolo.\nIn fine commendasi un Baldassare pi\u00f9 volte giudice della R. G. Corte e del Concistoro; un Giuseppe, un Nicolo ed un Pietro valenti letterati encomiati dal Mongitore. Arma: diviso, nel 1\u00b0 d'azzurro, con due stelle d'oro; nel 2\u00b0 di rosso, con tre sbarre d'oro. Corona di barone.\nSimboli.\nLo stemma del comune di Ficarazzi \u00e8 cos\u00ec descritto dallo statuto comunale:\nSociet\u00e0.\nReligione.\nIl santo patrono del paese \u00e8 il SS. Crocifisso festeggiato il 14 settembre, per l'occasione viene organizzata una processione ed al termine i fuochi d'artificio. Altre festivit\u00e0 sentite e festeggiate sono la festa dell'Immacolata, festeggiata l'8 dicembre con una processione, fuochi d'artificio e luminarie lungo le vie de paese e la festa del S. Rosario festeggiata la prima domenica d'ottobre anch'essa con processione e fuochi d'artificio. Di particolare interesse \u00e8 l'annuale rappresentazione sacra della passione e morte di Cristo che vede coinvolti residenti i quali rievocano gli ultimi giorni della vita terrena di Cristo recitando con abiti di scena sullo sfondo del Palazzo Giardina. Tale rappresentazione \u00e8 comunemente nota nel paese come \"I Personaggi\".\nCultura.\nLa principale manifestazione folcloristica di Ficarazzi \u00e8 la \"Festa del pane e dello sfincione\" che si svolge la prima domenica di settembre, secondo tradizione i panificatori del paese sono soliti offrire prodotti tipici, la manifestazione \u00e8 contornata da eventi musicali e sfilate di carri tipici siciliani.\nIl 9 settembre, dopo tanti anni di assenza, la manifestazione folkroristica tipica di Ficarazzi \u00e8 stata nuovamente ripresa.\nAltra manifestazione \u00e8 il \"Premio poesia G. Palumbo\", piccolo concorso letterario dedicato ad un illustre cittadino.\nMedia.\nStatale 113, la testata giornalistica presente sul territorio, si articola in un quotidiano online e una rivista mensile.\nTelevisione.\nL'emittente locale \"Canale 8-Tele Ficarazzi\" \u00e8 operante dal 1993; attualmente trasmette in digitale terrestre dibattiti, notiziari locali, manifestazioni ed eventi.\nGeografia antropica.\nFrazioni.\nAl 14\u00ba censimento generale della popolazione e delle abitazioni dell'ISTAT (2001), il territorio di Ficarazzi risulta cos\u00ec suddiviso:\nInfrastrutture e trasporti.\nStrade.\nIl comune di Ficarazzi non \u00e8 dotato di un proprio svincolo autostradale; quello pi\u00f9 prossimo per chi proviene da Palermo \u00e8 Villabate, mentre provenendo da Catania o da Messina \u00e8 lo svincolo di Bagheria. Entrambi gli svincoli si trovano a pochi chilometri dal centro abitato.\nIl comune \u00e8 attraversato dalla Strada statale 113 Settentrionale Sicula, che ne diventa il corso principale.\nNon disponendo di una vera e propria circonvallazione (le strade alternative non sono sempre percorribili dai mezzi pesanti), l'arteria \u00e8 perennemente intasata (con gravi ripercussioni sulla salute dei cittadini) poich\u00e9 interessata dal passaggio di numerosi tir, pullman e da tutto il traffico automobilistico che percorre la strada statale. Solo recentemente (Maggio 2014) una ordinanza comunale ha vietato il transito dei mezzi pesanti lungo il Corso Umberto I, con un notevole miglioramento delle condizioni del traffico.\nFerrovie.\nDal 13 dicembre del 2009 una nuova stazione nella tratta Palermo-Messina sostituisce la vecchia stazione di Ficarazzi dismessa nel 1966 e che era situata in via Roma.\nIn passato l'utenza ficarazzese ha anche usufruito della vicina stazione di Villabate-Ficarazzelli fino alla sua soppressione avvenuta nel dicembre 2005.\nLa nuova stazione ferroviaria di Ficarazzi si trova alle spalle del nuovo Municipio ed \u00e8 dotata di un ampio parcheggio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Ficarazzi fa parte delle seguenti organizzazioni sovracomunali:\nSport.\nLa squadra di volley femminile \u00e8 denominata Volley Citt\u00e0 di Ficarazzi. Partecipa al campionato regionale di serie C insieme alla Polisportiva Raimondo Lanza di Trabia unitamente ai campionati under 19, under 15 e under 13. Il titolo p\u00f9 prestigioso conseguito \u00e8 stata la Coppa Sicilia nella stagione 2018/19 a Nizza di Sicilia. Tale vittoria ha conferito alle ragazze ficarazzesi il titolo di \"campionesse regionali di serie D\". Il Volley Citt\u00e0 di Ficarazzi ha inoltre conquistato in due occasioni il trofeo \"Coppa Palermo\", nella categoria di 1\u00aa Divisione femminile. Nel 2020 l'attivit\u00e0 \u00e8 stata sospesa per l'emergenza sanitaria causata dalla pandemia \"Covid 19 e per l'indisponibilit\u00e0 del Palasport \"Don Nicasio Sampognaro\", chiuso per inagibilit\u00e0."}
{"id": "30846", "revid": "1516566", "url": "https://it.wikipedia.org/wiki?curid=30846", "title": "Pieve di Soligo", "text": "Pieve di Soligo (\"Pi\u00e9ve\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nTerritorio per 2/3 pianeggiante e per 1/3 collinare, bagnato dai fiumi Soligo e Lierza, Pieve di Soligo \u00e8 collocato nella parte orientale del Quartier del Piave, di cui \u00e8 storicamente il capoluogo.\nIl colle di San Gallo, che sovrasta il paese di Soligo, chiude idealmente a nord la pianura di Pieve, assieme ai colli che dominano su Solighetto; a sud fanno da confine le colline di Collalto e Colfosco di Susegana.\nL'arco delle Prealpi Bellunesi, con le sue cime (le pi\u00f9 importanti sono quelle del Monte Cesen e del Col de Moi), incornicia a nord la piana e le colline di Pieve; questo fronte montuoso pu\u00f2 essere valicato attraverso i passi di San Boldo e di Praderadego.\nStoria.\nSimboli.\nLo stemma e il gonfalone di Pieve di Soligo sono stati concessi con decreto del presidente della Repubblica del 16 aprile 1958.\nIl gonfalone \u00e8 costituito da un drappo interzato in banda di rosso, di bianco e d'azzurro.\nLo stemma di Pieve di Soligo vuole rappresentare la situazione che venne a crearsi nel corso del XIV secolo quando il fiume Soligo divideva due zone soggette a poteri diversi. La banda azzurra simboleggia il corso d'acqua che divideva il territorio comunale nelle due zone e la fascia a met\u00e0 della banda rappresenta il ponte che collega le due sponde.\nLa riva sinistra, la Pieve del Cont\u00e0, rientrava fra i possedimenti dei conti Brandolini da Bagnacavallo, feudatari della Serenissima; le righe bianche e rosse sono riprese dal loro blasone mentre la croce d'oro simboleggia la pieve, attestata dal 1192, da cui il borgo abitato prese il nome.\nNella partizione destra \u00e8 rappresentata la Pieve del Trevisan, soggetta alla Marca Trevigiana e le torri in campo azzurro sono simbolo dell'assemblea di Treviso; la scritta \"Solicum\" in punta \u00e8 il nome latino del Soligo.\nMonumenti e luoghi d'interesse.\nArchitetture religiose.\nDuomo di Pieve di Soligo.\nImponente edificio che sorge nel cuore di Pieve \u00e8 il duomo intitolato a Santa Maria Assunta, monumento neoromanico (con alcuni elementi neogotici) costruito nei primi anni del XX secolo, ad opera dell'architetto Domenico Rupolo. Fu consacrata nel 1924.\nLa facciata a salienti, in laterizio, \u00e8 sovrastata da cinque pinnacoli e fa intuire la struttura a tre navate degli interni.\nL'opera d'arte di maggior valore in essa custodita \u00e8 la pala d'altare del pittore primo-cinquecentesco Francesco da Milano, rappresentante \"Assunzione della Vergine\" e risalente al 1540.\nA sinistra del duomo svetta l'alto campanile, inaugurato nel 1955. Esso si eleva per circa 70 m e contiene un poderoso concerto di 3 campane in scala diatonica di Reb3 maggiore, fuse dalla Premiata Fonderia De Poli di Vittorio Veneto (TV).\nChiesa di San Martino.\nLa chiesa di San Martino sorge alla fine della via Crucis che ha inizio nella Cal Santa; si erge presso il cimitero di Pieve.\nDocumentata gi\u00e0 nel 1177, ha una lunga storia, che culmina nella ricostruzione del 1840, a spese del nobile pievigino Gerolamo Maria Balbi Valier, a cui si deve l'aspetto attuale.\nLa facciata \u00e8 caratterizzata da un pronao sostenuto da quattro colonne di ordine ionico, sulle quali insiste un grande frontone.\nChiesa di Santa Maria Maddalena.\nAntico edificio sacro \u00e8 la chiesa dedicata a Santa Maria Maddalena, patrona di Pieve di Soligo, ubicata nella parte occidentale del centro del paese.\nQuesto luogo sacro lega la sua storia a quella dell'omonima confraternita; se ne ha notizia gi\u00e0 nel XIV secolo, ma l'attuale edificio \u00e8 presumibilmente databile al 1608.\nLa chiesa della Maddalena ha una facciata a capanna con timpano, aperta da un portale a cui si affiancano due monofore. A destra della facciata sorge il campanile, con orologio dipinto e cella campanaria aperta da due monofore per lato.\nChiesa di Santa Caterina.\nLa chiesa di Santa Caterina \u00e8 sede parrocchiale di Barbisano, frazione sud di Pieve. Risale ai primi anni del XX secolo.\nChiesa dell'Immacolata Concezione.\nLa chiesa dell'Immacolata Concezione \u00e8 la parrocchiale di Solighetto, ubicata nel cuore della frazione nord di Pieve e risalente al XIX secolo.\nOratori.\nL'oratorio privato di Villa Morona, adiacente ad essa sul lato est, \u00e8 un piccolo luogo sacro in stile barocco. Si nota per la presenza di un grande portale sovrastato da timpano, sopra il quale c'\u00e8 un piccolo oculo; a sinistra del portale ha luogo una monofora rettangolare con timpano. Sulla sommit\u00e0 della facciatina campeggia un campanile a vela dotato di due campane e abbellito da elementi scultorei.\nPiccolo edificio sacro edificato nel 1885, \u00e8 sede dei sepolcri della famiglia Stefanelli. Internamente \u00e8 affrescata con la raffigurazione della \"Sacra Famiglia\", nella quale compare una rappresentazione del castello di Collalto prima della sua quasi totale distruzione durante la Grande Guerra.\nDi origine antiche ma ricostruito nel XIX secolo, San Zuanet si trova nella valle del torrente Lierza, nella frazione di Solighetto, al confine con Refrontolo. Struttura di piccole dimensioni, conserva al suo interno un dipinto di Giovanni Demin.\nArchitetture civili.\nBorghi e calli.\nAlcuni vecchi borghi e le relative calli restano a testimoniare gli originari nuclei abitativi di Pieve di Soligo, fino ai primi decenni del XX secolo. Intorno ad essi si \u00e8 poi sviluppata la pi\u00f9 vasta area urbana oggi esistente.\nBorgo Stolfi.\nSituato lungo il fiume Soligo, \u00e8 uno dei borghi storici di Pieve. Occupa la sponda destra del fiume, all'altezza della chiesa parrocchiale, dove il Soligo fa un'ansa, in prossimit\u00e0 del ponte.\nLe strutture architettoniche che lo costituiscono, sono tipiche palazzine di due o tre piani adiacenti l'una all'altra, secondo il tradizionale stile dei borghi del Veneto orientale.\nHa qui luogo inoltre la vecchia roggia colla ruota da mulino alimentata dal Soligo.\nCal Santa.\nLa Cal Santa \u00e8 una delle vie pi\u00f9 antiche del centro storico: inizia poco ad est della chiesa parrocchiale, dove sorge un vecchio borgo, e prosegue fino all'area del cimitero, segnata da una via Crucis.\nQuesta calle \u00e8 luogo topico nel corpus poetico di Andrea Zanzotto, che spesso la trasfigura attraverso il nome di \"Contrada Zauberkraft\", andando a idealizzarne e ricostruirne il \"sostrato antropologico\".\nVille venete.\nIl territorio comunale di Pieve di Soligo \u00e8 interessato da numerosi esempi di palazzi e ville venete, molti dei quali sono stati schedati dall'Istituto Regionale Ville Venete.\nCasa Cor\u00e0 detta del Podest\u00e0.\nCasa Cor\u00e0 detta del Podest\u00e0 \u00e8 una villa del XVII secolo, ubicata in via Chisini, vicino alla pi\u00f9 importante Villa Chisini.\nCasa Cor\u00e0 si segnala per le linee architettoniche molto semplici, costituite da tre piani di monofore rettangolari con semplici profili in pietra; la monotonia \u00e8 rotta da un sopralzo timpanato e aperto da un'elegante bifora con balaustrina lapidea.\nPalazzo Balbi Valier Sammartini.\nPalazzo Balbi Valier Sammartini, architettura risalente al XIX secolo, \u00e8 l'edificio pi\u00f9 imponente della piazza principale di Pieve di Soligo. Fu costruito per la famiglia Balbi Valier, ricchi imprenditori che in questo luogo avevano gi\u00e0 un palazzo dalla met\u00e0 del XVIII secolo, dove gestivano le loro attivit\u00e0 legate alla lavorazione della seta.\nLa struttura ottocentesca fu progettata da Giovanni Battista Meduna. La grande mole del palazzo, di quattro piani, \u00e8 aperta in facciata da ben undici monofore per piano, fra le quali sono presenti decorazioni.\nSull'angolo nord-ovest si inserisce una torre merlata in stile neogotico, secondo l'eclettismo tipico di molte architetture locali del XIX secolo.\nSul retro del palazzo trova spazio una corte, intorno alla quale si sviluppano le diverse adiacenze, un tempo legate all'attivit\u00e0 dei Balbi Valier e ora sede di negozi.\nVilla Brandolini d'Adda.\nVilla Brandolini d'Adda \u00e8 la grande villa della frazione Solighetto, edificata nel XVIII secolo.\nVilla Chisini.\nVilla Chisini \u00e8 una grande villa del XVIII secolo. Sorge lungo la via omonima che si diparte dalla piazza centrale di Pieve, ma ha la facciata pi\u00f9 notevole sul fiume Soligo.\nEssa si dispone su tre livelli e su uno di essi sorge il Gallo Calonego con la parte centrale rialzata di un piano e terminata da un timpano. Le aperture sono tutte rettangolari e di dimensioni contenute.\nDi particolare rilievo quelle centrali del primo piano, costituite da tre monofore interessate da un poggiolo sviluppato in lunghezza, con vista sul fiume.\nLa facciata sulla strada, avente le stesse caratteristiche architettoniche, \u00e8 celata dalle alte fronde dell'antico giardino.\nVilla Ghetti.\nVilla Ghetti \u00e8 un'ampia struttura di villa del XVII secolo, ubicata nell'area prospiciente la facciata della chiesa dell'Assunta.\nSi tratta di un edificio composito, fatto di pi\u00f9 parti, su cui spicca la grande facciata sud, dalle peculiari linee di villa veneziana tardo seicentesca: degne di nota, nella parte centrale rialzata e terminata da timpano, le due bifore sovrapposte con parapetto lapideo.\nA destra di questa facciata un annesso pi\u00f9 basso ha delle tracce di affresco, tra cui, ben conservata, la raffigurazione di un cavallo rampante.\nVilla Morona.\nVilla Morona si trova a pochi passi dalla chiesa dell'Assunta, all'inizio di via Marconi.\nEdificata nel XVII secolo per la famiglia omonima, attualmente si trova in buono stato di conservazione.\nLa facciata sulla strada, caratterizzata da asimmetria e rimaneggiata al piano terra, \u00e8 di due piani pi\u00f9 un mezzanino di sottotetto, divisi da cornici marcapiano. Le aperture di maggior rilievo sono quelle del settore centrale: il portale affiancato da due oculi, al piano terra, e le tre aperture appaiate con balaustrina al piano nobile.\nLa facciata interna, quella che d\u00e0 sul cortile della villa, \u00e8 diversa dalla prima per il suo impianto simmetrico, oltre ad essere meglio conservata nelle sue forme originarie. Si differenzia inoltre per la presenza, al piano nobile, di aperture a tutto sesto, con trifora centrale.\nVilla Toti Dal Monte.\nA Barbisano si trova la residenza di Toti Dal Monte, famosa soprano novecentesca; si tratta di un edificio degli anni 1920, in luogo paesaggisticamente notevole, per la vista sui colli di Collalto e sul fiume Lierza.\nMaglio di Pradella.\nLungo il fiume Soligo, verso la frazione Solighetto, si trova il maglio di Pradella, antico stabilimento ancora funzionante, dove avviene la lavorazione del ferro; \u00e8 dotato di tre ruote ad acqua e, al suo interno, si pu\u00f2 avere testimonianza di come, prima dell'industrializzazione, si forgiavano manualmente gli utensili agricoli.\nAree naturali.\nMalgrado la vasta urbanizzazione che ha interessato Pieve di Soligo nel secondo Novecento, con aree residenziali e industriali in crescita, ai margini delle zone densamente edificate ne restano altre di valore ambientale, sulle quali spiccano quelle interessate dal corso dei due fiumi Lierza e Soligo.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nFolclore.\nIl fiume Soligo divide la frazione capoluogo in due contrade denominate \"Cont\u00e0\" e \"Trevisan\".\nC'\u00e8 una grande rivalit\u00e0 tra le due contrade tanto che in occasione della sagra paesana chiamata \"Lo Spiedo Gigante\", che nell'ottobre del 2006 ha festeggiato i 50 anni, si svolge, tra i vari eventi, anche il Tiro alla Fune che un tempo si disputava a cavallo del ponte sul Soligo.\nPatrono.\nIl patrono di Pieve di Soligo \u00e8 Santa Maria Maddalena. La festa patronale \u00e8 il 22 luglio e viene celebrata una messa presso la chiesa di Santa Maria Maddalena.\nInfrastrutture e trasporti.\nNel 1913 il paese divenne localit\u00e0 capolinea della tranvia Susegana-Pieve di Soligo, concessa alla Societ\u00e0 Veneta e soppressa formalmente nel 1931. Gravemente danneggiata durante la prima guerra mondiale, la stessa venne provvisoriamente trasformata in ferrovia militare e prolungata fino a Revine Lago.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1928 aggregazione di territori del soppresso comune di Refrontolo; nel 1946 distacco di territori per la ricostituzione del comune di Refrontolo (Censimento 1936: pop. res. 2163), senza comprendere la frazione Barbisano."}
{"id": "30847", "revid": "533647", "url": "https://it.wikipedia.org/wiki?curid=30847", "title": "Giardinello", "text": "Giardinello (\"Jardin\u00e9\u1e0d\u1e0du\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nTerritorio.\nL'abitato \u00e8 localizzato a sudovest di Palermo sul versante meridionale di Pizzo Montanello.\nIl territorio comunale ha un'estensione di 12,49\u00a0km\u00b2 e confina ad est col territorio di Monreale a sud con i territori di Borgetto e di Partinico, a ovest col territorio di Carini e a nord col territorio di Montelepre. \nIl centro abitato \u00e8 localizzato a 275 m s.l.m. ed a circa 27\u00a0km da Palermo, 2\u00a0km da Montelepre e 9\u00a0km da Partinico. Il suo nome latino \u00e8 Viridariolus, volgarmente chiamato poi Jardineddu, in relazione al fatto che nel suo territorio molto numerosi erano in passato i giardini di agrumi, oleastri ed alberi da frutto.\nMonumenti e luoghi d'interesse.\nTra i monumenti di interesse storico e artistico vi sono:\nNei dintorni, a Sagana, sorge inoltre una casina reale di caccia costruita nel XVIII secolo. Sempre nella zona di Sagana vi \u00e8 la riserva archeologica di Monte Castellaccio.\nSociet\u00e0.\nTradizioni e folclore.\nIn ordine cronologico, nel giorno del Gioved\u00ec Santo vi \u00e8 la manifestazione a celebrazione della Passione di Ges\u00f9.\nL'\"infiorata\", che consiste in composizioni figurative di tema religioso create con petali e foglie lungo le vie cittadine, \u00e8 invece legata alla festivit\u00e0 religiosa del Corpus Domini.\nNella prima settimana di agosto si svolge per tre giorni la festa del \"Santissimo Crocifisso\".\nDi carattere gastronomico sono invece le sagre tradizionali della cucc\u00eca e della vastedda, curate dalla Proloco.\nCaratteristica \u00e8 anche la sagra del buccellato, dolce del palermitano fatto di pasta frolla con farcitura di fichi e frutta secca, che inizia dopo la messa di Natale.\nEconomia.\nCaratteristica \u00e8 la produzione agricola di uva, olive e prodotti caseari tra cui il caciocavallo, come pure riveste notevole importanza nell'economia della zona la coltivazione di agrumi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30848", "revid": "533647", "url": "https://it.wikipedia.org/wiki?curid=30848", "title": "Giuliana", "text": "Giuliana \u00e8 un comune italiano di abitanti della citt\u00e0 metropolitana di Palermo in Sicilia.\nDista 77\u00a0km da Palermo e 84 da Agrigento e sorge a circa 750 metri sul livello del mare.\nStoria.\nFino al 1185, sul monte dov'\u00e8 adesso il paese, sorgeva un casale, che apparteneva alla \u00abgens Julia\u00bb (da qui il nome). Proprio quell'anno l'imperatore Guglielmo il Buono lo cedette, insieme ad altri casali, al vescovo di Monreale.\nLa sua identit\u00e0 urbanistica, invece, si sviluppa a partire dal XIV secolo, quando Giuliana fu prima dei Ventimiglia e poi dei Peralta. Nel 1543, l'imperatore Carlo V elev\u00f2 la cittadina al grado di marchesato. Nel 1640 il paese pass\u00f2 dai Cordona ai Gioeni, fino al 1812, quando venne abolito il sistema feudale. Proprio con la rievocazione storica dello \u00abStatus Julianae\u00bb, avvenuta il 3 agosto 1997, l'intera comunit\u00e0 giulianese ha provato a riappropriarsi della sua memoria, facendo rivivere la solenne cerimonia che, nel 1543, l'elev\u00f2 da Contea a Marchesato. \u00abParadigma della manifestazione - dice lo storico giulianese Antonino Giuseppe Marchese - \u00e8 stato senz'altro il castello federiciano, appena finito di restaurare, seppure parzialmente, dalla Soprintendenza ai beni Culturali ed Ambientali di Palermo, nell'ambito degli interventi in favore dei monumenti svevi, o ad essi correlati, operati dalla Regione Siciliana in occasione dell'ottavo centenario della nascita di Federico II di Svevia (1194-1994)\u00bb. Era stato inaugurato il 29 giugno 1997, \"a cantiere aperto\", questo singolare monumento dell'area corleonese, che Federico II volle per il suo alto valore strategico. La citt\u00e0, infatti, posta nell'estrema parte meridionale della provincia di Palermo, rappresentava - col suo castello svettante sulla Rocca - un ottimo osservatorio per dominare l'ampia vallata fino al mare della costa agrigentina. Il corpo di fabbrica sottostante, invece, dovette essere edificato nel seicento per ospitare un convento di monaci olivetani, dipendenti dalla vicina abbazia di Santa Maria del Bosco. Non \u00e8 solo il castello, ma l'intero centro storico che fa ancora rivivere l'epoca normanno-sveva. \"Centri pi\u00f9 modesti di Giuliana - dice l'architetto Vincenzo Anello - hanno nel loro bagaglio di offerte al turista giostre, quintane, tenzoni, cortei in costume d'epoca\". \"In Italia...tanto retaggio storico verace ci tiene al riparo dalle invenzioni hollywoodiane, per cui basta volersi riappropriare di scorci di questo passato ancora attaccato alle pietre che ci stanno accanto e riviverli per la gioia e l'interesse di chi viene a trovarci e per il nostro amor proprio di posteri.\"\nAmministrazione.\nAttualmente \u00e8 in carica la lista civica \"Uniti per Giuliana - Francesco Scarpinato sindaco\" (dal 10 giugno 2018) \nSport.\nCalcio.\nLa principale squadra di calcio della citt\u00e0 \u00e8 l\"U.S.D. Citt\u00e0 di Giuliana\" che milita nel girone A siciliano di 1\u00aa Categoria.\nNote.\nSito del comune di Giuliana - http://www.comune.giuliana.pa.it/hh/index.php\nVie del borgo di Giuliana - http://viedelborgodigiuliana.altervista.org/?doing_wp_cron=1610386720.5127561092376708984375"}
{"id": "30850", "revid": "533647", "url": "https://it.wikipedia.org/wiki?curid=30850", "title": "Gratteri", "text": "Gratteri (\"Ratteri\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nFa parte del Parco delle Madonie.\nStoria.\nPiccolo centro delle Madonie, Gratteri sovrasta panoramicamente la costa tirrenica dall'alto della regione geografica montana posta a sud-ovest di Cefal\u00f9. Il suo territorio comunale, compreso nell'area settentrionale del parco delle Madonie, confina con quello dei comuni di Cefal\u00f9 (nord e nord-ovest), Lascari (nord-ovest), Collesano (ovest e sud-ovest) e Isnello (est e sud-est).\nDiverse ipotesi sono state avanzate sull'origine del toponimo: secondo Maurolico \"la citt\u00e0 di Gratteri, vicina a Cefal\u00f9, prese il nome dal monte chiamato Cratos\". \"Cratos\" o \"Craton\" sarebbe dunque il toponimo attribuito ai locali rilievi montuosi. In alternativa il nome potrebbe derivare dal \"Crati\", il torrente che scendendo da Pizzo Dipilo attraversa l'abitato.\nLe prime tracce di frequentazione nel territorio risalgono probabilmente alla tarda et\u00e0 del bronzo o all'inizio dell'et\u00e0 del ferro, testimoniata dal ritrovamento di un \"ripostiglio\" con otto asce piatte a margini pi\u00f9 o meno rilevati; due asce ad occhio con penna incurvata; e un grosso anello, attualmente custoditi nel Museo di Palermo. Il ritrovamento potrebbe indicare l'esistenza di un emporio per gli scambi commerciali fra gli insediamenti montani e i territori confinanti.\nFilisto (IV secolo a.C.), menziona un centro di \"Craterius oppidum Siciliane\", che potrebbe essere identificato nel territorio di Gratteri. Per quanto riguarda il periodo compreso tra il I secolo DC e l'invasione musulmana, l'unico indizio \u00e8 rappresentato dal ritrovamento di una moneta romana del II secolo in contrada Suro.\nNel 1059 giunsero con Roberto il Guiscardo i Normanni e il conte Ruggero I d'Altavilla diede un nuovo assetto economico, sociale, giuridico e amministrativo alla Sicilia, che in questo periodo era caratterizzata dalla presenza di etnie diverse, facendo ricorso agli ordini monastici. A quest'epoca risale la nascita delle abbazie di Sant'Anastasia e di San Giorgio e la costruzione delle chiese di Sant'Elia, San Nicol\u00f2 e Sant'Icono. Insieme a numerosi borghi e citt\u00e0 della Val Demone, Gratteri, fu assoggettata prima al vescovado di Troina, poi alla diocesi di Messina.\nIl primo signore di Gratteri fu un certo Guglielmo, ricordato in un diploma della contessa Adelasia del 1112. Successivamente il feudo pass\u00f2 ai signori di Monforte fino al 1250, anno in cui le terre di Gratteri e Isnello vennero assegnate per volere di Manfredi, figlio di Federico II, alla chiesa metropolita di Palermo. Il feudo pass\u00f2 in epoca successiva alla famiglia Ventimiglia, che entr\u00f2 in contrasto con il vescovo di Cefal\u00f9 per il possesso del caricatoio di Roccella, a causa della sua importanza strategica ed economica. Confiscata da Carlo d'Angi\u00f2, Gratteri venne concessa durante la guerra dei Vespri a Guglielmo di Mosterio.\nDurante il periodo aragonese Gratteri ha assistito alle guerre tra le truppe del re Pietro II \u2013 che nel 1338 la concedeva insieme a Brucato e Collesano alla regia Curia \u2013 e l'esercito siciliano, guidato dai Ventimiglia. Questi ultimi, che in questa circostanza ottennero l'appoggio degli abitanti di Gratteri, si ripresero la baronia. Dal XV secolo in poi, a partire dal regno di Alfonso d'Aragona, in un mutato panorama socio-economico e politico, inizia la baronia di Gratteri dei Ventimiglia, che caratterizzer\u00e0 per secoli la vita della comunit\u00e0 in tutti i suoi aspetti.\nAspetti urbanistici e insediativi.\nSecondo una descrizione di Benedetto Passafiume del 1645, la citt\u00e0 era in quest'epoca suddivisa in un nucleo pi\u00f9 antico, con un castello e circondato da mura accessibili da tre porte, che corrisponde al centro medioevale, e un nucleo pi\u00f9 recente, che corrisponde alla successiva espansione avvenuta a partire dal XV secolo.\nIl centro medioevale si articolava intorno allo scomparso castello con un tracciato viario piuttosto irregolare, in parte tuttora conservato. Dal castello, edificato sulla rocca di San Vito, era possibile controllare il territorio sottostante, fino alla costa. La cinta muraria \u00e8 ugualmente scomparsa, ma \u00e8 possibile ricostruirne il tracciato orientale sul margine del torrente: le tre porte corrisponderebbero ai tre ponti per mezzo dei quali si accedeva al paese (ponte vecchio o \"sottano\", oggi ponte Silvio, ponte di Fantina o \"di mezzo\" e il ponte nuovo o \"soprano\") costruiti in momenti diversi nel corso dell'espansione dell'abitato medievale.\nLa principale via di accesso al paese era rappresentato da quella proveniente dalla contea di Collesano, con l'ultima parte del percorso scavata nella roccia del pendio occidentale della rocca, e diretta verso Gibilmanna e Cefal\u00f9. L'asse urbano principale era costituito dalla \"Via della Santa\" (attualmente via Carlo Alberto), tra il castello e la chiesa di San Nicol\u00f2. Da questa strada si diramavano delle vie secondarie spesso gradinate, che confluiscono ancora oggi in slarghi irregolari e vicoli ciechi. Dai \"riveli\" (schedario parrocchiale) del XVI secolo si possono anche ricavare i nomi dei quartieri medioevali (\"di la scala\", \"di San Vito\", \"di lo castello\", \"di la petra\", \"di la Santa\", \"di la terra vecchia\", \"di la bucciria vecchia\", \"di San Nicol\u00f2\" e \"di la porta 'ranni\")\nNella seconda met\u00e0 del XIII secolo sembra aver luogo lo sviluppo della zona presso la chiesa di San Leonardo. Furono edificate nuove chiese (San Filippo nel quartiere \"di la petra\", San Giuseppe nell'area del castello e Santa Eufemia, oggi nel territorio di Lascari, la chiesetta di San Biagio al confine con il territorio di Cefal\u00f9 e la chiesetta rurale di San Teodoro, nell'omonima contrada).\nLa chiesa di San Michele Arcangelo o \"maggiore ecclesia\", costruita nell'area del castello verso la met\u00e0 del XIV secolo, divenne il nuovo centro del paese. Nella seconda met\u00e0 del XV secolo, la costruzione della chiesa di San Sebastiano diede origine a una nuova espansione dell'abitato a sud-est del castello. Nacquero i quartieri \"di lu sciumi\", \"di Fantina\", e \"di San Sebastiano\", collegati al nucleo medievale attraverso i tre ponti. Alla fine del secolo sono probabilmente attribuibili la piccola chiesa del Crocifisso e quella di Santa Caterina, entrambe nel quartiere della \"Scala\".\nA partire dal XVI secolo, l'arrivo dei frati minori conventuali, con la costruzione del convento (1500) adiacente alla chiesa di Santa Maria di Ges\u00f9, portarono a una nuova espansione dell'abitato verso nord-est, in quella \"parte nuova\" di cui parla nella sua descrizione il Passafiume.\nMonumenti.\nMatrice Vecchia.\nAnticamente dedicata a San Michele Arcangelo, e attualmente conosciuta come \"Vecchia Matrice\" fu costruita dalla famiglia Ventimiglia nella prima met\u00e0 del XIV secolo, a ridosso del castello. L'iscrizione su una delle campane (\"Joseph De Marco Panormi Fundit...\") riporta la data del 1390. Alcuni elementi (sovrapposizioni di muri, due vuoti di alleggerimento nella muratura all'esterno dell'abside e un catino all'interno di essa circa tre metri dal pavimento), provano inoltre l'esistenza di una costruzione preesistente l'attuale edificio, ristrutturata e riadattata in seguito all'espansione urbanistica del paese intorno al 1500.\nLa chiesa sorse probabilmente come cappella privata, comunicante col castello attraverso una porta laterale, oppure come riadattamento dell'antica chiesa di Santa Maria in Castro. Nell'edificio si conservava una reliquia con quattro spine della corona di Cristo. Le funzioni parrocchiali furono trasferite nel XIX secolo alla \"Nuova Matrice\". Attualmente \u00e8 sede delle confraternite del Santissimo Sacramento (sotto il titolo di san Giuseppe) e del Rosario. La torre campanaria \u00e8 stata rinnovata nel 1925 da Carmelo Cirincione.\nL'edificio si presenta a due navate, di cui quella destra \u00e8 pi\u00f9 grande dell'altra, divise da cinque pilastri in muratura con capitelli squadrati e una base cubica pi\u00f9 larga, sui quali poggiano quattro archi a tutto sesto. \u00c8 probabile per\u00f2 che il progetto iniziale prevedesse tre navate. La navata maggiore \u00e8 pi\u00f9 alta dell'altra, in modo da consentire l'apertura di otto finestre al di sopra delle arcate, ed \u00e8 coperta da una volta a botte con vele in stucco in corrispondenza delle finestre. La navata minore presenta un tetto a capriate. Restano le tracce di un pavimento in mattoni di cotto di forma esagonale, mentre l'attuale pavimento \u00e8 in ceramica.\nAbbazia di San Giorgio.\nA circa 4\u00a0km, a sud-ovest di Gratteri sorgono le imponenti vestigia dell'abbazia di San Giorgio, di epoca normanna. La fondazione si deve al Duca Ruggero durante il pontificato di Innocenzo II (1130-1142), riconosciuto in Sicilia come papa legittimo solo nel 1139). La fondazione dovette dunque avvenire tra il 1140 e il 1142. Nel 1155, re Guglielmo I, detto il Malo, concede \"alla venerabile e sacra mansione di San Giorgio dei Crateri\" alcune terre di Petralia.\nUna bolla del 1182, di papa Lucio III riconfermava alla canonica i beni e i privilegi acquisiti all'atto della sua fondazione ed elenca le chiese a quel tempo incorporate al priorato di San Giorgio (San Leonardo d'Isnello, San Nicola di Gratteri, San Cataldo di Partinico e San Pietro in Prato di Gangi. L'abbazia fu affidata ai monaci premostratensi, forse provenienti da una canonica di Saint-Josse-au-Bois, nella diocesi di Amiens in Francia. L'affidamento si inserisce nell'ambito dell'appoggio che i Normanni diedero in Sicilia al monachesimo occidentale, in opposizione a quello orientale, che si era diffuso con la dominazione bizantina.\nUn diploma del 1191 con cui Tancredi d'Altavilla concede all'abbazia numerosi privilegi in memoria del padre fondatore, Duca Ruggero.\nNonostante i privilegi, l'abbazia inizi\u00f2 a decadere dal 1223, diventando prima \"commenda\" e poi un semplice \"beneficio\". Intorno al 1305 la canonica fu eliminata e i frati espulsi. Viene in seguito citata una \"commenda\" definitivamente abbandonata nel 1645 e alla met\u00e0 del XIX secolo l'abate Vito Amico nel suo \"Dizionario topografico della Sicilia\" cita la chiesa, ancora aperta al culto, come appartenente all'ordine dei cavalieri di Malta. L'edificio, caduto in rovina, fu poi riutilizzato dai contadini come stalla e deposito di fieno.\nAttualmente restano solo poche vestigia, oggetto di studio, scavi archeologici e restauri: qualche elemento decorativo e i muri perimetrali della chiesa, a pianta basilicale e a tre navate, con tre absidi sul lato di fondo orientale, di cui solo quella centrale sporgeva all'esterno, con una decorazione a lesene simile a quella del duomo di Cefal\u00f9. Riferimenti all'architettura premonstratense normanna, sono identificabili nelle finestre ad oculi e nelle decorazioni del portale d'ingresso con motivi geometrici tipici del Calvados e del Cotentin, quali: le ghiere con cilindretti sfalsati e i capitelli scolpiti con quadrati a punta di diamante. Probabilmente possedeva un protiro. Le parti absidali sono rinforzate con le consuete paraste romaniche, molto diffuse nelle architetture della Contea, ma anche in Normandia.\nAbbazia di Sant'Anastasia.\nSebbene oggi questa fondazione religiosa appartenga al territorio di Castelbuono, \u00e8 doveroso accennare alle notizie storiche che la riguardano, in quanto, all'epoca della sua fondazione, faceva parte integrante del territorio di Gratteri. Infatti, A. Mogavero Fina (L'Abbazia di Sant'Anastasia, Palermo 1971) dice \u201c\"che sorgeva nell'avamposto orientale della terra di Gratteri\"\u201d e propriamente dietro il Monte Sant'Angelo.\nFu fondata dal vecchio conte Ruggero verso l'anno 1100 \u201c\"nell'estrema propaggine dei feudi di Guglielmo de Gratterio\"\u201d, come altres\u00ec afferma il Brietius \u201c\"Coenobium S. Anastasiae, a Rogerio Rege fundatum\"\u201d.\nEra annessa alla famosissima Abbazia di Mileto, in Calabria, anche questa fondata da Ruggero. Notizie pi\u00f9 o meno accertate ci dicono che i primi officianti siano stati i basiliani. Tuttavia il Carandino afferma che siano stati i benedettini e a tal proposito scrive: \u201c\"\u2026L'Abbazia di Sant'Anastasia dell'ordine di San Benedetto, la quale fu fondata dal conte Ruggero, nell'anno 1100, insieme ad altre chiese a queste annesse, che con decreto dello stesso Ruggero furono aggregate\"\u201d.\nFra le chiese suffraganee, ossia alla dipendenza di quest'Abbazia vi era la chiesa di Sant'Elia di Gratteri, come si rileva da una bolla pontificia di papa Eugenio III del 24 febbraio 1151 che muniva di privilegi ecclesiastici la citata chiesa, in cui si legge \u201c\"S. Anastasiae de Grateris\"\u201d.\nEra indubbiamente una prestigiosa abbazia, abbastanza nota, che ebbe una notevole fioritura di abati. Fu incorporata nel territorio di Castelbuono dopo il 1316, ai tempi di Francesco Ventimiglia, senior, conte di Geraci Siculo.\nFu abbandonata dai Benedettini nel 1851, a causa di un tremendo temporale che la rese inagibile. Ancora sono ben visibili i muri della chiesa e le vestigia di essa, fra cui il portale nella sua struttura originale.\nChiesa di Santa Maria di Ges\u00f9.\nLa chiesa di Santa Maria di Ges\u00f9, o \"del convento\", fu edificata nel XII secolo fuori del centro abitato per volere di Gilberto di Manforte. Fu forse inizialmente officiata dai benedettini, mentre a partire dal 1313 fu affidata ai francescani.\nLa chiesa primitiva fu successivamente ricostruita e ingrandita: se ne conservano forse alcuni resti di muri disposti perpendicolarmente rispetto all'attuale edificio e una parte del muro esterno della zona absidale che s'incastona in una delle quattro finestre della torre campanaria.\nProspetto e campanile dell'attuale edificio sono in stile normanno. L'interno \u00e8 a navata unica, coperta da una volta a botte e cupola, con zona absidale rialzata per mezzo di alcuni gradini, inquadrata da pilastri sporgenti dalle pareti e illuminata da finestre rettangolari. Lungo la navata, illuminata da finestre semicircolari, delle semplici rientranze nelle pareti ospitano gli altari laterali e dei confessionali. Le tracce di un originario pavimento in terracotta sono visibili lungo le pareti laterali.\nL'altare maggiore nella zona absidale \u00e8 dedicato all'Immacolata Concezione e ospita in una nicchia scolpita una statua in alabastro. Sulla sinistra si trova il monumento sepolcrale in marmi policromi dei membri della famiglia baronale dei Ventimiglia appartenenti all'ordine francescano. Affreschi sono presenti sulla cupola, nel catino e sulle pareti della zona absidale. Agli altari laterali una \"Passione di Cristo\", opera di padre Felice da Collesano, e un \"San Francesco\" e un \"Sant'Antonio\" di Tommaso Lo Monaco (1836 . Si conserva inoltre una \"Madonna degli Angeli con Santa Elisabetta\" del Borremans figlio (XVII secolo) e un \"Sant'Alfonso de Liguori di Salvatore Ferro (1701).\nIl convento annesso alla chiesa, attuale sede del municipio ebbe il momento di massimo splendore nel XVI secolo. Gli spazi conventuali si articolavano intorno ad un cortile centrale, che sub\u00ec nel tempo diversi rimaneggiamenti.\nChiesa di Sant'Andrea.\n La chiesa di Sant'Andrea fu fondata intorno al 1400 ed aveva sede nell'ex Collegio di Maria che accoglieva le suore di clausura carmelitane. Ancora oggi, all'interno della Chiesa sono presenti le grate ricurve attraverso le quali, le suore, assistevano alle sacre funzioni.\nLa facciata principale della chiesa \u00e8 caratterizzata dal portale in pietra viva su cui \u00e8 scolpito un pesce, proprio perch\u00e9 Sant'Andrea \u00e8 il patrono dei pescatori e dal campanile sulla sinistra dove sono custodite due campane.\nLa Chiesa, di medie dimensioni \u00e8 a tre navate divise da colonne corinzie sulle quali estremit\u00e0 sono raffigurati i dodici Apostoli. Il tetto \u00e8 a capriate lignee.\nLa cappella centrale \u00e8 finemente decorata con colori caldi. L'altare e l'ambone, di recente edificazione, sono in pietra e il pavimento \u00e8 in marmo. Nell'altare maggiore risiede il simulacro ligneo di Sant'Andrea ricoperto in oro zecchino, recante la firma di Francesco Reyna e commissionato da padre Bartolomeo Bellomo nel 1690.\nNella navata sinistra si conserva una tela raffigurante gli apostoli San Giacomo Maggiore, patrono di Gratteri, San Filippo e Sant'Andrea, opera del pittore Geronimo Lombardo; in un'altra cappella l\"Ecce Homo\", che reca la data del 1682, erroneamente attribuito a frate Umile da Petralia . L'attribuzione \u00e8 ovviamente errata stante che nel 1682 il Frate era scomparso da almeno quaranta anni se la sua morte - come sostengono molti - era avvenuta nel 1639, o da pi\u00f9 di mezzo secolo se ha ragione il Passafiume, il quale nel \"De origine ecclesiae cephaleditanae\" (p.\u00a051) colloca la data della sua scomparsa nel 1630. In fondo alla navata il tabernacolo del Santissimo Sacramento ed un maestoso Crocifisso di autore anonimo. \nNella navata destra si trova una grande tela attribuita allo Zoppo di Ganci, raffigurante l'Annunciazione.\nIn fondo alla navata, l'altare della Madonna del Carmelo con San Simone Stock.\nNella chiesa ha sede la confraternita della Madonna del Carmelo.\nChiesa di San Giacomo.\nLa chiesa, costruita nel 1686, come riporta la data incisa sul gradino dell'altare, ha facciata decorata da lesene poco aggettanti, preceduta da una gradinata in pietra. Vi si aprono due porte, una centrale pi\u00f9 grande e una verso destra pi\u00f9 piccola.\nL'interno \u00e8 a tre navate divise da pilastri in muratura, su cui poggiano archi a tutto sesto. Le navate si concludono con tre cappelle, di cui quella centrale, dedicata a San Giacomo, patrono della citt\u00e0, \u00e8 sormontata da una piccola cupola. La navata centrale \u00e8 illuminata da sei finestre poste sopra le navate laterali, mentre altre quattro si aprono nella cupola di copertura della cappella di fondo centrale e un'ultima sulla controfacciata, in corrispondenza della navata destra.\nChiesa di Sant'Elia.\nFu fondata dal conte Ruggero verso il 1090. Ai tempi di Ruggero II, con l'erezione della diocesi di Cefal\u00f9, questa chiesa fu posta sotto la giurisdizione della diocesi di Patti; infatti in un documento datato 1131, si legge: \u201cS. Elia de Gratteri\u201d.\nDa una bolla di papa Nicol\u00f2 IV del 1134, fra l'altro si legge \u201c\u2026che la chiesa di S. Elia in territorio di Gratteri, con le sue terre, casali e villani, acque, pascoli, mulini ed ogni sua pertinenza presti obbedienza al magnifico re Ruggero\u201d..\nLa chiesa era suffraganea dell'abbazia di Sant'Anastasia, come risulta da altra bolla pontificia di papa Eugenio III del 24 febbraio 1151, con la quale concedeva a quel Priore i diritti e i privilegi ecclesiastici della citata chiesa.\nNel 1171 papa Alessandro III la pose sotto la giurisdizione e governo della diocesi di Cefal\u00f9.\nNel 1194, Gilberto di Monforte rinnov\u00f2 la concessione di Eugenio III al vescovo Giovanni di Cefal\u00f9.\nSorgeva nella localit\u00e0 attualmente chiamata \u201cCozzo di Santu Leo\u201d, rimpetto a Mo\u00e0 e propriamente fra la contrada Ciacalone e Carnaio.\nEra dedicata a Sant'Elia. \u00c8 bene chiarire per\u00f2 che non si trattava del profeta Elia, bens\u00ec di Elia, giovane ennese, vissuto tra l'829 e il 903, il quale, catturato dai Saraceni, fu condotto in catene in Africa. Liberato, raggiunse, attraverso la Palestina e la Siria, Palermo, verso l'anno 880, per rivedere la madre.\nMor\u00ec a Tessalonica nel 903 e in seguito fu venerato come santo. Dell'antica costruzione rimangono i ruderi. Di certo doveva sorgere qualche comunit\u00e0 attorno alla chiesa, nonch\u00e9 il relativo cimitero, in quanto, pochi anni or sono, il proprietario del terreno ha rinvenuto delle vestigia di tombe, le quali non si conosce la causa, si presentavano appaiate, cio\u00e8 a coppia, con un solo muro che le divideva.\nIl castello.\nCostruito in epoca normanna, appartenne ad un certo Guglielmo e pass\u00f2 quindi in successione ai signori di Monforte, a Guglielmo di Taburia, signore di Partinico, dal 1258 ai Ventimiglia e ancora in seguito ai principi di Pandolfina e alla casa di Alcontres.\nTra la met\u00e0 del XVIII e gli inizi del XIX secolo i ruderi del castello furono totalmente demoliti e il materiale reimpiegato per costruire la chiesa della \"Matrice Nuova\".\nAl castello si doveva accedere attraverso tre grandi porte, una delle quali si doveva trovare ad est (nei pressi del vecchio macello), ricordata dal nome della via di \"Porta Grande\". L'unico ingresso ancora visibile \u00e8 quello sudorientale, che permetteva di accedere a una galleria costituita da una serie di archi a sesto acuto, tuttora esistente sotto la chiesa della \"Matrice Vecchia\", da cui si arrivava dentro le mura del castello. La galleria presenta una serie di archi acuti, mentre a una certa altezza si possono ancora notare alcuni assi in legno, che probabilmente servivano per il ponte levatoio. Dalle arcate della galleria deriva forse il toponimo di \"Arcadia\" attribuito a questa zona del paese.\nLa via principale di accesso doveva trovarsi sul lato sudoccidentale, e arrivava al castello in corrispondenza dell'attuale \"piazza Scala\", nella quale sono forse presenti resti di altre costruzioni.\nSul lato orientale alcuni resti forse di un muro di cinta pertinente al castello sono stati visti all'interno di un edificio privato. Sul lato occidentale altri resti murari sembrano inglobare nel loro perimetro la chiesa della \"Matrice Vecchia\".\nLa grotta Grattara.\nSituata a circa 300\u00a0m dall'abitato di Gratteri, proprio alle estreme falde del Pizzo di Pilo, ad oltre 1000 metri d'altitudine, da dove s'abbraccia un paesaggio panoramicamente indescrivibile, sorge la grotta, denominata \"Grattara\", il cui toponimo ha probabilmente contribuito a dare il nome al paese.\nIl Passafiume a tal proposito scrive \"... che c'\u00e8 un cratere di pietra, posto al centro della grotta foggiata con splendida arte naturale; questo masso ha nella parte interna una conca di sedici piedi di altezza e dieci di larghezza, la cui sommit\u00e0 \u00e8 vuota come un cratere formato dallo stillicidio perenne delle acque\".\nL'accesso alla fonte \u00e8 costituito da una piccola gradinata naturale costruita dai piedi dell'uomo nel corso dei millenni.\nNelle anfrattuosit\u00e0 dei suoi cornicioni esterni, peraltro inaccessibili, in cui crescono spontanei l'elce e il pistacchio selvatico, nidificano a migliaia le rondini, che con il loro garrulo verso, rendono maggiormente deliziosa la sosta di colui che visita l'altro in primavera.\nNei mesi invernali, le pecorelle che pascolano in quei dintorni, vi trovano spesso rifugio, specialmente quando tira la tramontana, mentre d'estate offre da bere agli stormi di colombi che in quelle rupi v'annidano.\nVi s'accede dal pianoro di San Nicola per un sentiero sinuoso, ma abbastanza praticabile che si snoda a serpentina in mezzo ad una lussureggiante pineta, fino al piccolo massiccio denominato \n\u201clazzu di vuoi\u201d (giaciglio dei buoi) e di l\u00ec per un piccolo tratto pianeggiante s'arriva alla grotta.\nLa grotta Grattara \u00e8 parte integrante della storia e del folklore, perch\u00e9 essa nella leggenda \u00e8 la sede della Befana (\u201ca vecchia strina\u201d), protagonista di un'antichissima fiaba, la quale racconta che la Befana aveva il suo ricettacolo proprio in questa grotta e che nell'ultima notte dell'anno, evanescente ed invisibile, scendeva dai comignoli nelle case dei gratteresi a riempirsi le calze di doni.\nTradizioni e folclore.\nConfraternite.\nLa Confraternita \u00e8 un'associazione religiosa di laici, regolarmente riconosciuta come tale dall'autorit\u00e0 diocesana, avente per scopo determinato opere di piet\u00e0 o pratiche religiose per l'incremento del culto. Le prime risalgono intorno al 1250, ai tempi del misticismo religioso e della diffusione degli ordini monastici, ma ebbero il riconoscimento ufficiale dalla curia romana intorno al 1550, dopo il Concilio di Trento. Originariamente si chiamarono Compagnie ed erano poste sotto il patrocinio della Vergine o dei Santi. Nelle funzioni religiose a cui queste confraternite intervenivano, i confrati indossavano un tipico costume risalente al Medioevo, costituito da un sacco di tela a mo' di tonaca (\u201ccappa\u201d), che scendeva fino ai piedi, sostenuto ai fianchi da un cordiglio (\u201ccurduni\u201d); sulle spalle scendeva una mantelletta (\u201crucchettu\u201d) che variava di colore a seconda della confraternita; sul capo veniva indossata una visiera provvista di due buchi per gli occhi che in determinate occasioni veniva abbassata dinanzi al viso come una maschera. Questa maschera veniva usata anticamente, affinch\u00e9 i confrati non fossero riconosciuti quando questi assistevano i condannati a morte. Verso il 1800, le Compagnie vennero soppresse dall'amministrazione borbonica e furono mutate in Confraternite, le quali dipendevano dalla Direzione generale di Polizia e da quella degli Ospizi, mentre il sacerdote cappellano era di nomina reale.\nA Gratteri esistono quattro Confraternite, espressione di una cultura religiosa che affonda le sue radici nella notte dei tempi e che rivela un misticismo profondo ed un amore per le forme sfarzose di chiara impronta spagnolesca. Nella processione, a parte il numero dei confrati partecipanti, la formazione di sfilata \u00e8 pressoch\u00e9 uguale. Il primo a procedere per ogni confraternita \u00e8 il confrate che suona un grosso tamburo (\u201ctammurinaru\u201d); subito dopo viene lo stendardiere (\u201cstinnardaru\u201d) che reca lo stendardo o gonfalone della propria Confraternita, indi seguono disposti per due i confrati recanti i ceri accesi (\u201ctuorci\u201d), poi i \u201cmisteri\u201d, ossia quattro grossi ceri, issati su bastoni, artisticamente adornati (recati da altrettanti confrati, \u201cturcinara\u201d), in mezzo a loro prende posto colui che porta il Crocifisso (\u201ccruciffissaru\u201d). Vengono subito dopo i \u201cracintini\u201d, sorta d'immaginette d'argento, poste su bastoni, che vengono portati dai confrati anziani ed in ultima, disposta su tre file, viene l'amministrazione composta dal Superiore (\u201csupraiuri\u201d) e dai due consiglieri primi eletti (\u201ccognunti\u201d). Questa disposizione di sfilata \u00e8 curata dal confrate mazziere (\u201cmassaru\u201d), il quale ha cura di collocare i pi\u00f9 giovani per primi.\nChi desidera far parte di una Confraternita, dopo essere stato accettato dall'assemblea dei confrati a maggioranza assoluta, deve obbligatoriamente fare due anni di \u201cnoviziato\u201d prima d'avvenire la \u201cprofessione\u201d a confrate vero e proprio.\nCiascuna confraternita possiede una sepoltura gentilizia nel cimitero comunale, della quale possono usufruire, oltre al confrate, anche la moglie e i figli maschi, celibi fino al diciottesimo compleanno, mentre per le donne (purch\u00e9 nubili) non vi \u00e8 alcun limite d'et\u00e0.\nGli aderenti defunti hanno diritto all'assistenza e alla scorta dal domicilio in chiesa, da parte dei confrati, i quali, in numero di otto, espletano tale servizio (\u201cturnu\u201d) presenziando alla funzione religiosa, accompagnando il feretro sino al cimitero e provvedendo alla definitiva tumulazione. Alla famiglia del confrate viene elargito inoltre un congruo contributo, provvedendo anche a far celebrare determinate Messe in suffragio.\nSS. Sacramento (sotto il titolo di San Giuseppe).\nIl documento pi\u00f9 antico relativo a questa confraternita \u00e8 un lascito datato al 1586, con il quale \u201cAgata La Vecchia, da Gratteri, lascia, per aver detto cinque Messe in perpetuo, dieci piante di ulivi, siti nel feudo di Malagirati, contrada della Petrusi alla predetta Confraternita. Originariamente era composta di soli \u201cnobili, civili e galantuomini\u201d, appartenenti solo al ceto borghese, ma dal 1800 l'ingresso fu esteso a tutti. Era retta da un Governatore che nel 1832 assunse l'appellativo di \u201cSuperiore\u201d.\nEra un ente morale e come tale obbligato a dare i rendiconti al Regio intendente di Filanza.\nLa missione religiosa di questa confraternita consisteva prevalentemente nella devozione al Santissimo Sacramento, all'assistenza ai moribondi, alla presenza continua dei confrati il gioved\u00ec santo dinanzi al sepolcro di Cristo; inoltre la domenica di Pasqua gli aderenti intervenivano, vestiti con l'antico costume, per aiutare il sacerdote cappellano a portare l'Eucaristia a tutti gli ammalati del paese, impossibilitati ad andare in chiesa. Tale pia funzione veniva chiamata \u201cu pricettu d'i malati\u201d.\nEssendo stata abolita l'antica confraternita, eccetto che per la sera del venerd\u00ec santo, attualmente nelle processioni i confrati indossano l'abitino color rosso, recante nel lato posteriore le lettere P.S.G., \u201cPatriarca San Giuseppe\u201d.\nLa sede della confraternita \u00e8 nella Matrice Vecchia.\nMaria SS. Del Rosario.\nOriginariamente chiamata \u201cCompagnia della buona Morte\u201d, solo verso il 1612 assunse l'attuale denominazione. Come per quella precedente, questa data \u00e8 stata trovata a proposito di un censo pagato da certo \u201cNicasio Di Martino per terra della Confraternita di Maria SS. Del Rosario, sita in contrada Galefina\u201d.\nFra le opere di piet\u00e0 destinata a svolgere, spiccavano la devozione del Rosario, l'assistenza ai condannati a morte, la cura delle famiglie dei carcerati e la sepoltura degli indigenti. \nEra anche questa ente morale ed era retta da un Governatore. L'abitino in uso \u00e8 di color nero, con la scritta nella parte posteriore: M.SS.R., \u201cMaria SS. del Rosario\u201d. \nCome quella del SS. Sacramento, anche questa ha sede nella Matrice Vecchia.\nMaria SS. del Carmelo.\n\u00c8 stata fondata il 16 luglio 1876 dal sacerdote Francesco Di Maria, da Gratteri, nella chiesa di Sant'Andrea, dove attualmente risiede, e ci\u00f2 per assecondare il pio desiderio degli allora numerosi maestri di mestiere (\u201cmastri\u201d o \u201creal mastranza\u201d) d'onorare la loro Patrona che \u00e8 appunto la Madonna del Carmine.\nPrerogativa di questa Confraternita \u00e8 la devozione e il culto dello scapolare della Madonna, risalente ad un'antica tradizione religiosa, secondo le rivelazioni che la Madonna stessa ebbe a fare a Simone Stock, nel 1550, essendo allora questi Ministro Generale dell'Ordine dei Carmelitani.\nL'abitino che indossano i confrati nelle processioni \u00e8 di color bord\u00f2, quasi simile al saio dei Carmelitani. Nella parte posteriore porta una M, \u201cMaria\u201d, ricamata in oro, mentre sul davanti vi spicca un'immagine della Madonna con S. Simone.\nSan Giacomo.\nFondata verso il 1892 da un certo Di Francesca per mantenere vivo il culto e la devozione verso il Patrono San Giacomo, questa confraternita aveva sede nell'omonima chiesa, ma per motivi d'inagibilit\u00e0, si \u00e8 trasferita nella chiesa parrocchiale di San Sebastiano. Oggi con la riapertura della Chiesa Dedicata al Santo Patrono, la confraternita \u00e8 ritornata nella dimora originaria.\nL'abitino in uso \u00e8 di color vermiglio, che raffigura il sangue del Santo cui \u00e8 dedicata. Infatti, San Giacomo Maggiore fu appunto il primo degli apostoli a subire il martirio della decapitazione.\nSante Spine della Corona di Cristo.\nLa quinta esclusivamente femminile, \u00e8 nata nell'Anno Santo del 2000. L'abitino a girocollo indossato dalle consorelle \u00e8 di colore bordeaux, recante un medaglione argenteo raffigurante l'ostensorio delle Sante Spine.\nLa sede principale della confraternita \u00e8 la Chiesa Madre.\n\"A Sulit\u00e0\".\nQuesta tradizionale processione che si svolge annualmente la sera del venerd\u00ec Santo, a due ore di notte, merita d'essere descritta sia per la sua peculiarit\u00e0 religiosa, sia per il suo alto interesse folcloristico.\nPer quanto concerne il perch\u00e9 di questa denominazione, nel 1612, gli Spagnoli, allora dominanti la Sicilia, introdussero l'usanza di fare, la sera del venerd\u00ec Santo, la processione come si svolgeva a Siviglia e che loro chiamavano appunto \u201cSoledad\u201d dal tipico procedere dei confrati salmodianti, in fila indiana, anzich\u00e9 penitenziale e con in mano un \"flambeau\" o una lanterna. Da Soledad a \u201cSulit\u00e0\u201d il passo \u00e8 breve.\nMa oltre a ci\u00f2 vi sono altri particolari: la processione, al contrario delle altre uscenti dalla Chiesa Madre, esce dalla Matrice Vecchia, ossia dall'antica sede. E perci\u00f2 in questa chiesa si concentrano tutte e quattro le Confraternite, ognuna delle quali porta in processione il suo \u201cmistero\u201d, ossia l'immagine decorativa, inerente alla Passione.\nLa prima a muoversi \u00e8 la Confraternita del Carmelo con il camice bord\u00f2 e cordiglio bianco, recando l'immagine del Cristo crocifisso. A San Sebastiano, questa s'accorda a quella di San Giacomo con camice e cordiglio bianco e fascia cremisi avente per \u201cmistero\u201d l'Ecce Homo seguita dal popolo che salmodia inni e canti della Passione di Cristo, mentre i poderosi tamburi suonano a morto. Entrambe si portano alla Matrice Vecchia, dove attendono le altre due Confraternite, quivi, dopo aver fatto il giro della chiesa, ha inizio ufficialmente la citata \u201cSulit\u00e0\u201d.\nLe due confraternite succitate sfilano per prime nel medesimo ordine in cui erano venute: a queste s'accorda quella del Santissimo Sacramento, con camice bianco, la quale reca, portata a spalla dai confrati vestiti nel caratteristico costume medievale, un'artistica urna col Cristo morto.\nDietro l'urna si collocano il clero, il sindaco con il consiglio comunale e la banda; subito dopo segue la Confraternita del Rosario, pure in camice bianco, recando l'immagine della Madonna Addolorata, totalmente rivestita di panni neri.\nSeguita da una fiumana di popolo, la processione, dopo aver attraversato le vie principali del paese, nel silenzio pi\u00f9 assoluto, interrotto solamente dal cupo rullio dei tamburi, si porta alla Chiesa Madre e, dopo che i \u201cmisteri\u201d sono stati collocati nel posto prestabilito, ha luogo la predica d'occasione, chiamata appunto \u201ca predica du venniri' e santu\u201d.\nAlla fine di questa, avviene la benedizione solenne con la reliquia del Sacro Legno della Croce, mentre s'ode il rumore dei crepitacoli (\u201ctruocchili\u201d).\nDi qui le Confraternite, con i loro \u201cmisteri\u201d, si dipartono ognuna alla volta della propria sede, percorrendo ancora tutte insieme quel tratto di Corso Umberto fino alla chiesa di San Sebastiano, dove le prime due s'inginocchiano per salutare il Cristo morto e l'Addolorata.\nA tale processione partecipano quasi tutti gli abitanti del luogo, e un notevole afflusso si registra anche di forestieri che vengono annualmente ad assistere questa commovente cerimonia, che si allinea a molte altre dello stesso tipo come i \u201cMisteri\u201d di Trapani e le \u201cVare\u201d di Caltanissetta.\nIl Santo Patrono.\nIl suo culto in Gratteri.\nNon \u00e8 stato trovato al momento alcun documento certo per poter stabilire la probabile data dell'elezione di San Giacomo a Patrono di Gratteri. Tuttavia Giuseppe Pitr\u00e8 attesta che sin dai tempi della dominazione araba in Sicilia esisteva a Gratteri il culto verso l'Apostolo Giacomo. Dice la tradizione che questo Santo intervenne visibilmente durante il combattimento per la liberazione del paese in favore di Ruggero I d'Altavilla contro gli odiati Saraceni. Infatti, nella \u201cCoroncina e le lodi in onore di San Giacomo\u201d, lo si esalata perch\u00e9 \u201cai prieghi del gran Ruggero normanno, nel giorno della sua festivit\u00e0, visibilmente combattendo a favor suo, scacci\u00f2 i Saraceni e liber\u00f2 questo afflitto Comune dal loro giogo\u201d. Ed aggiunge: \u201c\u2026Per piet\u00e0 di noi / facesti dei re Mori orrendo scempio / e per Tua magion scegliesti queste mura e questo tempio\u201d.\nAlla tradizione viene di conforto la storia, poich\u00e9 tutti gli storici che s'occuparono di Gratteri asseriscono che San Giacomo ne \u00e8 il patrono e che verso il 1150, il citato Ruggero, assieme ad altre insigni reliquie, volle far dono agli allora Signori di Gratteri di un osso del costato del Santo, il quale \u00e8 tutt'oggi conservato in un'argentea teca e solennemente venerato.\nSino al 1860 la festa si celebrava con grande sfarzo e solennit\u00e0 il 25 luglio ed era preceduta da un pubblico mercato di otto giorni. Da quella data, per volont\u00e0 popolare, la festa fu trasferita l'8 e il 9 settembre d'ogni anno. Bisogna dire che i gratteresi, anche quelli lontani, fanno in modo d'essere presenti a tale solennit\u00e0 e chi non pu\u00f2 manda annualmente il suo obolo.\nIl simulacro \u00e8 una statua in grandezza naturale in legno pregiato, rivestito d'oro zecchino e collocato sotto una cupoletta sorretta da colonnine di ferro.\nIl santo \u00e8 rappresentato con il libro sotto il braccio, simbolo del vangelo e con il bordone di pellegrino nella mano destra, ornato nella stole rossa, simbolo del suo sacerdozio e del suo martirio.\nCollocato sul percolo (\u201ca vara\u201d) \u00e8 abbastanza pesante, per cui occorrono dagli otto ai dodici giovani dalle robuste spalle per trasportarlo. Eppure lo si porta in processione per tutte le vie e viuzze del paese durante la raccolta delle offerte (\u201cquestula\u201d).\nA proposito di questa, il Pitr\u00e8 cos\u00ec s'esprime: \u201c\u2026il simulacro viene portato a spalla da sedici uomini tra i pi\u00f9 poderosi della contrada, ed accompagnato dagli immancabili tamburi, suoni musicali, scampanii e spari di mortaretti. Di casa in casa, di porta in porta, viene fermato dinanzi tutte le famiglie, nessuna esclusa, attendendo l'elemosina, la quale consiste in denaro, grano, orzo, fave, olio, vino e uova, secondo la facolt\u00e0 dei devoti[\u2026]. V'\u00e8 chi non pu\u00f2 non v'\u00e8 chi non vuole; ma il Santo si pianta l\u00ec, innanzi l'uscio, e non c'\u00e8 verso che si muova finch\u00e9 la elemosina non venga. E viene: e gli evviva lo acclamano e la banda con un pezzo clamoroso lo esalta[\u2026]. Il paese \u00e8 percorso a palmo a palmo, fin nelle vie pi\u00f9 ripide, negli anditi pi\u00f9 tortuosi: n\u00e9 si teme il pericolo di andar a precipizio e rimanere schiacciati sotto il fercolo [\u2026]. Quando non c'\u00e8 pi\u00f9 nessuna casa da visitare, si esce per la campagna dai giardinieri, dagli ortolani, i quali, fedeli a un'antica consuetudine, han caro che il Santo venga con la sua figura a benedire il loro giardino, il loro orto e se si fa osservare che esso rimane danneggiato dalla folla che invade la terra, rispondono che quanto resta distrutto per la venuta del Santo spunter\u00e0 presto pi\u00f9 rigoglioso di prima\u2026 Quante volte si passa, sia in questua, sia in processione, dal convento di San Francesco, che il popolino ritiene cugino carnale di San Giacomo\u201d.\nLa festa termina con la solenne processione la sera del giorno 9, a due ore di notte, alla quale partecipano le Confraternite, il Clero, le Autorit\u00e0 cittadine ed una folla strabocchevole di paesani.\nAl termine della processione, nella piazza antistante la Chiesa Madre, su un altare preparato per l'occasione, dopo una solenne predica, avviene la benedizione con la reliquia del Santo, mentre i portatori s'inginocchiano reggendo il pesante fercolo sulle spalle. Nel silenzio pi\u00f9 assoluto s'ode una voce, un grido, il grido di fede dei gratteresi: \u201cE chiamamulu cu vera fidi!\u201d. E risponde tutto il popolo: \u201cViva lu gran protettori S. Gniavicu!\u201d. Dopo la benedizione il Santo viene collocato nell'altare maggiore della Chiesa Madre.\nLe Sante Spine della Corona di Cristo.\nGratteri detiene indubbiamente un tesoro d'inestimabile valore religioso: quattro Spine della corona di Cristo. Esse sono custodite in un prezioso reliquario d'argento, finemente cesellato e sigillato.\n\u00c8 notizia abbastanza certa che esse, sin dal secolo XIII, hanno avuto a Gratteri culto e particolare devozione. Di quest'inestimabile tesoro ne parlano diversi storici d'indubbia fama e seriet\u00e0.\nEsse furono personalmente portate da Gerusalemme dal conte Ruggero I d'Altavilla, il quale, insieme al padre Tancredi, aveva preso parte alla prima crociata.\nIl Pirri, il Fazello, l'Auria, il Passafiume, il Carandino e il patrizio cefaludese Alessandro Bianca, concordano tutti sul fatto che fin dai tempi dei Normanni si venerano a Gratteri queste sacre Spine, ma vi \u00e8 qualche dissenso circa il numero di esse, generando in tal modo qualche confusione.\nTuttavia B. Carandino, sacerdote e storico modenese, vissuto a Cefal\u00f9 intorno al 1570, testualmente afferma \u201cche le cinque sacrate Spine della corona di Ges\u00f9 Cristo dal re Ruggero nell'anno 1097 furono personalmente portate da Gerusalemme e donate alla sua Chiesa prediletta (Cefal\u00f9); e che tre di esse furono poi rapite e sottratte, queste furono poi trasportate nella terra di Gratteri come al d\u00ec d'oggi esistono e si venerano in quella maggiore chiesa\u201d. \nDella confusione di cui prima \u00e8 responsabile il Pirri, secondo il quale le Spine a Cefal\u00f9 non erano cinque, ma tre di cui una solamente fu sottratta \u201c\u2026extorquere vellent, uti antea una ex tribus sacris Spines Jesum\u2026\u201d.\nIl Carandino invece chiarisce l'equivoco in cui \u00e8 incorso il Pirri: \u201c\u2026delle quattro Spine che si conservano a Gratteri, una, che poi non \u00e8 intera, fu personalmente regalata a don Pietro Ventimiglia, barone di Gratteri nell'anno 1580, dal vescovo di Cefal\u00f9, Francesco Gonzaga, dei nobili di Mantova\u201d. Le Spine sono effettivamente tre e mezzo.\nNel 1648, il barone don Lorenzo Ventimiglia e la consorte Maria Filangeri fecero erigere a loro spese, in onore delle Sante Spine, un sontuoso altare in marmo e una robusta custodia in ferro che fu collocata nella loro cappella privata, della Matrice Vecchia, all'interno del perimetro del castello. Ai lati della custodia erano sistemati due angeli (sfortunatamente non pervenutici), uno orante in ginocchio e l'altro recante il blasone di Gratteri, raffigurante una colomba che beve in una fonte, con intorno la scritta: \u201cTuere Nobile Gratterium\u201d.\nSia l'altare che la custodia si trovano attualmente nell'apposita cappella delle SS. Spine nella Chiesa Madre.\nSin dai tempi pi\u00f9 antichi se ne celebra la festa la prima domenica di maggio, con grande solennit\u00e0 me devozione. Si dice che la scelta di tale data sia stata suggerita dal rinvenimento della reliquia che dei forestieri avevano rubato proprio la notte innanzi.\nNel 1835, i decurioni di Gratteri, con una loro precisa disposizione, assegnavano in perpetuo che il Comune di Gratteri, in occasione di quella festa, dovesse quattro onze all'anno.\nFino al secolo scorso le chiavi della custodia, non si sa in virt\u00f9 di che cosa, venivano conservate presso la Cattedrale di Palermo ed ogni qualvolta bisognavano, un messo, munito di regolare permesso, doveva recarsi a piedi a prelevarle. In occasione di calamit\u00e0 naturali, quali il vento di scirocco e la siccit\u00e0, era devozione del popolo gratterese\u00a0\u2013 e ci\u00f2 fino a pochi anni fa\u00a0\u2013 d'esporre le Sante Spine per propiziare il Signore onde facesse cessare tali flagelli.\nNon vi \u00e8 dubbio che ancor oggi il culto verso questa reliquia viene mantenuto in somma considerazione, dato che \u00e8 la seconda festivit\u00e0 per ordine d'importanza dopo quella del Patrono. \u00c8 tradizione, infatti, che i gratteresi, ovunque sparsi per il mondo, ogni fanno a gara nell'inviare il loro obolo affinch\u00e9 si festeggi con la dovuta convenienza, questa festivit\u00e0, alla quale sovente non possono assistere.\nLa somma devozione verso le Spine \u00e8 testimoniata da un libello, ritrovato da Isidoro Scelsi, intitolato \u201cCoroncina e lodi in onore delle S.S. Spine\u201d, compilato nel 1916 da Mons. Gioacchino de Maria e P. Filippo Lapi, mentre entrambi si trovavano a Palermo, richiamati alle armi.\nIl miracolo del vento.\nLegata alle reliquie delle SS. Spine, \u00e8 la leggenda del cosiddetto \u201cmiracolo del vento, tramandata ai gratteresi per circa cinque secoli, anche se i riferimenti causali in essa riscontrati danno l'impressione che ci troviamo di fronte ad un fatto realmente accaduto.\nSi racconta che verso il 1400, un sabato notte, due ignoti forestieri (probabilmente di Collesano) si siano introdotti furtivamente nella Matrice Vecchia ed abbiano sottratto la teca contenente le SS. Spine. Commesso il furto sacrilego e dopo aver superato le balze dietro la chiesa, nel \u201cCozzo della Scala\u201d, da dove stavano per imboccare la strada che conduce a Collesano, un impetuoso vento di scirocco li costrinse a buttarsi per terra ond'evitare d'essere sbattuti contro gli orridi precipizi adiacenti.\nE cos\u00ec, avvinghiati l'uno all'altro, passarono la notte, costretti alla totale immobilit\u00e0 a causa del vento. In questa posizione furono trovati la mattina seguente di buon'ora dai contadini che si recavano in campagna. I due malcapitati si meravigliarono come mai quei paesani non sentissero il vento che infuriava, mentre essi ne sentivano tutta la sua orrenda forza. Avvicinandosi per sollevarli da terra, i contadini notarono che sotto la giacca di uno dei forestieri c'era un ingombro. Riconosciuta la preziosa teca, gliela tolsero per riportarla in chiesa. Come per incanto il vento cess\u00f2 immediatamente agevolando i due ladri a svignarsela verso il loro paese. Era la prima domenica di maggio.\nConsiderato che i documenti consultati dagli studiosi riportano la notizia che la festa delle SS. Spine, da tempo immemorabile, si celebra la prima domenica di maggio, c'\u00e8 da pensare che il furto sia realmente accaduto e che per ricordare l'intervento provvidenziale del vento, la popolazione gratterese abbia deciso di fissarne i festeggiamenti in quella data. Altro riferimento \u00e8 che a partire dal 1837 fino a pochi anni addietro ogni qualvolta imperversava il vento di scirocco, la popolazione gratterese si recava in chiesa per chiedere che venissero esposte le SS. Spine al fine d'implorare la cessazione di questo flagello.\nIl giorno della festa.\nLa festa delle Sante Spine, come da consueta tradizione, ogni anno si celebra la prima domenica di maggio.\n\"A Vecchia\".\nCon quest'appellativo si suole indicare la Befana, ossia quella vecchietta benefica e premurosa che allieta i bambini con i suoi doni, in occasione delle feste natalizie, la cui abitazione, secondo i gratteresi, \u00e8 la grotta Grattara.\nLa sua leggenda \u00e8 ancor viva tra i suoi abitanti, tanto \u00e8 vero che si racconta che questa \u201cvecchia\u201d dal viso nero e fuligginoso, avvolta in un bianco lenzuolo, dal corpo di fantasma, con in mano fuso e canocchia, a dorso d'un asino, la notte del 31 dicembre d'ogni anno, si calava dai comignoli delle case, senz'esser vista, e scendeva a riempire le calze di doni ai bambini che a quell'ora erano immersi profondamente nel sonno.\nSi attendeva un anno impazienti la venuta di questa simpatica vecchietta che tuttavia incuteva terrore ai piccoli, poich\u00e9 gli adulti ammonivano che ai non meritevoli essa portava cenere e carbone.\nL'avvicinarsi di questa festivit\u00e0, le cui origini sono sicuramente pagane, era annunziata alla cittadinanza dal suono di corni e campane che sin dai primi di dicembre rompevano l'aria appena dopo il tramonto fino a notte inoltrata.\nErano corni d'ariete e di capra, magistralmente adattati per la bisogna che, emettendo un suono gutturale e cavernoso, davano il segnale dell'imminente arrivo della \u201cvecchia\u201d.\nPoi la sera di San Silvestro avveniva la conclusione: gruppi di giovani ed anziani, muniti di corni, campanacci, fisarmoniche ed altri strumenti musicali, conducevano l'attesa \u201cvecchia\u201d a dorso di uno smartello, per il paese, bussando ad ogni uscio per chiedere \u201cscacciu e turtigliuna\u201d (frutta secca e buccellato), apportando ovunque una notte di gioia ed allegria; mentre i bambini ad goni porta gridavano \u201cA vecchia! A vecchia!\u201d.\nMa col sopraggiungere del consumismo questa tradizione, insieme a tante altre, ha finito col perdere tutto il suo significato, anche se ancora i giovani gratteresi continuano a far rivivere quest'antichissima usanza, espressione viva e profonda della tradizione popolare gratterese.\nAlla mezzanotte dell'ultimo giorno dell'anno, partendo dalla grotta Grattara, il corteo formato dagli accompagnatori vestiti con antichi costumi, s'incammina attraverso la fitta pineta, che per l'occasione si veste di luci multicolori quasi ad illuminare un'antica processione notturna. Con loro scende la \u201cvecchia\u201d, che, a dorso dell'asinello ed accompagnata dai soliti corni e campanacci e dalla banda paesana, che intona canzoni popolari siciliane, gira tutto l'abitato portando a tutti i bimbi un dono ed infondendo nella cittadinanza una nota di festa.\nLa manifestazione si conclude nella piazza principale con un processo-satira all'anno che muore e con voti augurali a quello subentrante, il turno con lazzi talvolta polemici per ci\u00f2 che si \u00e8 realizzato e per ci\u00f2 che ancora non \u00e8 stato fatto.\nLe luminarie.\nIl 18 marzo, sera che precedere la festivit\u00e0 di San Giuseppe si usa ancora, a Gratteri, come in altre localit\u00e0 della Sicilia, in occasione della processione che si svolge la sera della vigilia, accendere fuochi e fiaccole: \u201ci vampi\u201d.\nLa Processione con la statua della Sacra Famiglia avviene la sera e parte dalla Chiesa della Matrice Vecchia per attraversare tutto il paese e i luoghi dove sono state allestite le luminarie. Coloro che precedono il simulacro, fanno ardere in suo onore dei fasci di fiore d'empelodesimo (\u201csciacculi\u201d). Dietro l'immagine accorre in folla tutto il paese che, insieme al Clero e ai cantori, esterna la sua devozione in onore di questo grande Santo (San Giuseppe) miracoloso cantando: \u201cEvviva lu patri / di la previdenza, / ca grazii dispensa / e miraculi ni fa\u201d.\nI fuochi consistono in enormi cataste di legna che il popolo ammassa nei luoghi aperti o in qualunque slargo e che poi accende al passaggio del Santo. Queste fiammate si chiamano \u201cluminarie\u201d. Quando questi mucchi di legna sono consumati, per devozione, la brace, dopo aver passato la notte a preparare grigliate di carciofi e salsiccia offerte ai presenti nei luoghi dove le luminarie sono state allestite, viene divisa fra la gente del quartiere.\nGli altarini del mese di maggio.\nPer tutto il mese di maggio e ci\u00f2 fino a pochi anni fa, era radicata nella popolazione gratterese la pia tradizione d'erigere gli altarini in onore della Madonna (\u201cl'artariedda\u201d).\nIn ogni e via o cortile, ove sorgeva una finestra al pian terreno delle case, essa veniva addobbata di fiori e lumini, sia ad olio che a cera, e al centro veniva posta un'immagine della Madonna. Ed ogni sera, dopo cena, puntualmente, tutti quelli del vicinato vi si disponevano d'innanzi per recitare il Rosario, a conclusione del quale intonavano inni e lodi in onore della Vergine.\nEra un modo per esternare la devozione verso la Madre di Cristo e, anche se erano i ragazzi e le ragazze a recarsi nei campi a raccogliere i fiori con cui addobbare gli altarini, al Rosario partecipavano anche le persone anziane che s'intrattenevano fino a tarda sera per venerare la Vergine, che, come ha scritto uno studioso d'esegetica mariana, trova \u201cnella Sicilia la terra classica della devozione\u201d.\nI \"virgineddi\".\nChi aveva ricevuto una grazia o ne aveva implorato qualcuna, faceva la promessa a San Giuseppe d'offrire i \u201cvirgineddi\u201d in suo onore. A seconda della disponibilit\u00e0 finanziaria, il numero di esse variava da sette a tredici. In un giorno prestabilito, ma immancabilmente di mercoled\u00ec, (giorno questo dedicato al Santo) venivano invitate a pranzo delle ragazze nubili o, in mancanza, delle vedove alle quali s'offriva un modesto banchetto. Il pranzo consisteva in pietanze frugali, quali la pasta fatta in casa (\u201ctagliarini\u201d), verdure, pane e frutta. Prima d'iniziare a mangiare si faceva una preghiera in comune a San Giuseppe per ringraziarlo. Per la cena ogni ospite riceveva le derrate alimentari per consumarle a casa.\nLa scrittrice A. Lanza, parlando dei \u201cvirgineddi\u201d di Gratteri, scrive: \u201c\u2026Vengono cotti insieme legumi freschi e secchi, finocchi di montagna e altre verdure, pasta e riso. Seguono piatti di carne, buccellati e sfince di San Giuseppe, soffici bign\u00e8 ripieni di ricotta\u201d.\n\"U jiuovi di' mastri\".\nFino a qualche secolo fa, nel vicino ed intricato bosco di San Giorgio viveva ancora qualche branco di lupi. \u00c8 ancora vivo nella popolazione anziana il ricordo di essi che di frequente azzannavano pecore e che perci\u00f2 erano oggetto di caccia, secondo quanto afferma A. Lanza (\u201cLa casa sulla montagna\u201d Domodossola 1941).\nPer costringere i lupi ad uscire allo scoperto, i cacciatori, nel corso delle loro battute, solevano mandare avanti degli uomini muniti di grossi tamburi, i quali, percossi a ritmo continuo, disorientavano e spaventavano le prede.\nIl modo di suonare questi tamburi si chiamava appunto \u201ca tuccata di lupi\u201d. Anche con la scomparsa di questi animali, sia a causa dell'assidua caccia, sia per gli incendi che distrussero progressivamente quel bosco, queste specie di suonata sussiste ancora. Viene solitamente suonata il gioved\u00ec successivo al Corpus Domini, ultimo giorno dell'Ottava che \u00e8 festeggiato dai maestri di mestiere ed \u00e8 chiamato appunto \u201cU jiuovi di' mastri\u201d (il gioved\u00ec dei mastri di mestiere).\nInfatti in quel giorno, mattina e mezzogiorno, una decina di giovani esperti nel suono del tamburo, girano per le vie principali del paese e, con una ben ritmata percussione, apportano fra gli abitanti una nota di gaia spensieratezza, che rompe il grigiore e la monotonia che ivi permanentemente regna. Cos\u00ec chi non si ricorda di questa \u201ctammurinata\u201d, quella mattina si sente dire che \u00e8 appunto \u201ca tuccata di lupi du jiovi di' mastri\u201d.\n\"U Triunfu\".\nQuesta cerimonia risale al periodo in cui fu parroco di Gratteri don Angelo Di Maio e cio\u00e8 fino al 1945. Negli otto gioved\u00ec precedenti il Corpus Domini, nella Chiesa Madre di Gratteri, si svolgeva una pia e suggestiva funzione religiosa in onore dell'Eucaristia. Suggestiva in quanto, col tempio gremito, mentre sul tronetto dell'altare maggiore, addobbato di ceri e fiori, era esposto l'ostensorio con il Santissimo, il sacerdote Di Maio, dotato di voce tenorile, saliva sul pulpito, recitando con una mimica indescrivibile una serie di strofe in dialetto in rima baciata in onore del Cristo Eucaristia. Era una storia, avente per oggetto l'Antico e il Nuovo Testamento: dal peccato originale all'Ultima Cena che culmina nel trionfo di Cristo risorto. Con la morte del sacerdote, questa funzione venne abolita.\nL'obitu maggiori.\nCon quest'appellativo si soleva indicare il funerale di lusso, destinato solamente alle persone agiate, i cosiddetti galantuomini. Per chiarire la definizione di cui sopra, bisogna dire che l'\u201cObitu\u201d \u00e8 un lascito di Messe e Uffici per defunti, ma in questo caso si fa riferimento ai funerali praticati per le diverse categorie sociali.\nL'Obitu era di tre specie: maggiore per i nobili e il ceto medio; di quaranta tar\u00ec e \u201cnicu\u201d; mentre i meno abbienti avevano diritto solo a pochi rintocchi di campana.\nDa premettere che, mentre il funerale di prima classe si celebrava esclusivamente nella chiesa di San Sebastiano (Parrocchia), presente sempre la salma del defunto, gli altri si svolgevano nelle chiese rionali dov'era pi\u00f9 vicina l'abitazione del deceduto.\nAlle sette mattutine suonava dal campanile maggiore \u201ca finitura\u201d, il particolare suono di una campana che annunziava la morte di una persona e dal numero di rintocchi si sapeva se il deceduto era uomo, donna, bambino o sacerdote. Terminata la \u201cfinitura\u201d, iniziava lo scampanio a morto a cui s'univano le campane delle altre chiese. La salma veniva esposta sopra un sontuoso catafalco eretto nel centro della chiesa, circondato da centinaia di ceri e ghirlande di fiori. Nel corso della celebrazione della Messa, mentre il Clero cantava l'Ufficio dei morti, ai due lati del catafalco si collocavano dodici ragazzi, sei per lato, i quali, muniti di piatti in porcellana pieni di carbonella accesa, vi buttavano dentro dell'incenso, producendo un fumo che, commisto a quello delle candele, faceva diventare l'aria spesso irrespirabile. Al termine delle cerimonie religiose iniziava l'accompagnamento funebre, nel gergo paesano \u201ca cunnutta\u201d.\nAccanto al feretro e dietro al Clero si ponevano i fanciulli con i piatti i quali continuavano a bruciare incenso fino al cimitero. Col\u00e0, poi veniva distribuita della cera agli intervenuti, mentre ai poveri e ai ragazzi veniva distribuito del denaro, consistente in monetine da un centesimo, un grano, un soldo e due soldi.\nNel 1945, con l'insediamento del nuovo parroco, don Calogero Genduso, questa disparit\u00e0 d'onoranze ai defunti fu abolita istituendo per tutti indistintamente un funerale unico. Dell'antico \u00e8 rimasta una sola usanza: qualunque sia la condizione del defunto, povero o ricco, tutta quanta la popolazione gratterese si reca ad accompagnare il feretro al cimitero, porgendo le condoglianze ai parenti.\nCucchia Fest.\nManifestazione nata nel 2010 dall'idea di alcuni giovani gratteresi. La manifestazione culinaria nasce con l'intento di promuovere il tipico dolce da forno (la \u201ctaralla\u201d o savoiarda morbida), sposato al buon gelato artigianale. La \u201ccucchia\u201d non \u00e8 altro che una coppia di savoiarde che a mo' di brioche racchiudono al loro interno il gelato. La parola \u201ccucchia\u201d deriva infatti da \u201cincucchiare\u201d che in italiano \u00e8 sinonimo di unire. La \u201ctaralla\u201d, composta da ingredienti di facile reperibilit\u00e0 (farina, uova, zucchero e lievito), essendo un dolce di facile realizzazione veniva preparata sin dai tempi antichi dalle donne di Gratteri negli antichi forni di casa ogni qualvolta si faceva il pane.\nIntorno agli anni trenta la \u201ctaralla\u201d venne proposta anche nei bar di Gratteri assieme al gelato.\nIl gusto deciso della \u201ctaralla\u201d unito quindi al sapore fresco e genuino del gelato artigianale rendono questo prodotto unico nel suo genere.\nOltre alle \"taralle\" durante la manifestazione si svolgono concertini, balli e varie attivit\u00e0 che coinvolgono tutti.\nCuriosit\u00e0.\nAl paese \u00e8 dedicato un cratere di 7\u00a0km di diametro sul pianeta Marte.\nNel quartiere di San Giacomo \u00e8 presente una colonia felina, di cui si prendono cura numerosi abitanti della zona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl Comune \u00e8 interessato dalle seguenti direttrici stradali:\nIl Comune \u00e8 servito dalla stazione di Lascari, da cui dista 10\u00a0km, una fermata ferroviaria posta lungo la Palermo-Messina, servita da treni regionali svolti da Trenitalia nell'ambito del contratto di servizio stipulato con la Regione Siciliana.\nIn passato Gratteri era servita dalla stazione di Lascari-Gratteri, disattivata il 18 dicembre 2016."}
{"id": "30851", "revid": "57872", "url": "https://it.wikipedia.org/wiki?curid=30851", "title": "Lucinasco", "text": "Lucinasco (\"L\u00fcxinasco\" in ligure) \u00e8 un comune italiano di 285 abitanti della provincia di Imperia in Liguria.\nGeografia fisica.\nIl territorio di Lucinasco \u00e8 situato nell'alta valle del torrente Impero e il suo borgo \u00e8 ubicato a circa 500 m s.l.m. lungo un crinale che domina pure il versante orografico del torrente Maro. Sono circa 55\u00a0000 gli alberi di ulivo censiti nel territorio lucinaschese, un'area principalmente dedita alla coltivazione agricola, ai quali si aggiungono a quote pi\u00f9 elevate zone boschive di lecci e castagni.\nTra le vette del territorio lucinaschese il monte dei Prati (737 m) e il monte Acquarone (735 m).\nStoria.\nLa prima testimonianza scritta e certificata del territorio di Lucinasco risale al 21 maggio 1154 quando, ottenuta l'investitura dal vescovo di Albenga Odoardo, i conti di Ventimiglia Raimondo e Filippo furono incaricati alla riscossione delle decime. A questo periodo storico risalirebbe pertanto la costruzione del locale castello da parte dei conti ventimigliesi che, legati al Comune di Genova dal 1250, dominarono questa parte del territorio lucinaschese, di Prel\u00e0 e della valle del Maro in una signoria autonoma. Nel 1234 proprio a Lucinasco scoppi\u00f2 una rivolta anti feudale contro i conti di Ventimiglia; l'intervento armato dei soldati genovesi riport\u00f2 la calma nel territorio nell'autunno dello stesso anno e particolarmente sofferta per la popolazione lucinaschese fu il ritorno autoritario dei conti ventimigliesi che, con un atto del 20 dicembre 1234, inevitabilmente port\u00f2 a pesanti ritorsioni, tra questi il pagamento delle ingenti spese belliche procurate dalla rivolta paesana.\nFu il conte Gaspare di Ventimiglia nel 1455 a vendere ad Onorato I Lascaris di Ventimiglia, conte di Tenda, i propri possedimenti terrieri; la gestione della signoria del Maro pass\u00f2 quindi al figlio Gian Antonio II Lascaris di Ventimiglia e, alla sua morte, all'unica figlia Anna (moglie di Renato di Savoia-Villars, conte di Sommariva) che nel 1536 per onorare un debito dovette cedere il feudo al banchiere Ansaldo Grimaldi; nel 1544 la famiglia Lascaris riusc\u00ec per\u00f2 a rientrarne in possesso.\nI diritti su Tenda, su Prel\u00e0 e sulla valle del Maro saranno poi ceduti nel 1575 dalla nipote di Anna, Renata, moglie del duca di Mayenne, al duca Emanuele Filiberto di Savoia che inser\u00ec questa parte del territorio ponentino nella sabauda provincia di Oneglia. Nel 1590 fu la moglie di Carlo Emanuele I di Savoia, la duchessa Caterina Michela d'Asburgo, a darne l'investitura del feudo del Maro al marchese di Ciri\u00e8 Gio. Gerolamo Doria.\nCon la soppressione dei feudi imperiali e la conseguente dominazione napoleonica il territorio di Lucinasco conflu\u00ec tra il 1801 e il 1803 nella Repubblica Ligure andando a costituire il II cantone di Val di Maro nella Giurisdizione degli Ulivi.\nAnnesso al Primo Impero francese, dal 13 giugno 1805 al 1814 il territorio fu inserito nel Dipartimento di Montenotte sotto l'arrondissement di Porto Maurizio. Nuovamente inglobato nel Regno di Sardegna dal 1815, cos\u00ec come stabilito dal Congresso di Vienna del 1814, conflu\u00ec nel Regno d'Italia dal 1861. Dal 1859 al 1927 il territorio fu compreso nel I mandamento omonimo del circondario di Porto Maurizio facente parte della provincia di Porto Maurizio e, con la sua costituzione, della successiva provincia di Imperia.\nAl 1923 risale la soppressione del comune di Lucinasco e il conseguente accorpamento nel territorio di Chiusavecchia come frazione; nel 1958, acquis\u00ec nuovamente una propria indipendenza comunale.\nDal 1973 al 31 dicembre 2008 ha fatto parte della Comunit\u00e0 montana dell'Olivo e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma e il gonfalone del Comune di Lucinasco sono stati concessi con decreto del presidente della Repubblica del 26 febbraio 1982.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Lucinasco sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito, oltre il capoluogo, dall'unica frazione di Borgoratto e dalla borgata di Casa Moline per un totale di 7,9\u00a0km2.\nConfina a nord con il comune di Borgomaro, a sud con Pontedassio, ad ovest con Borgomaro e Vasia, e ad est con Chiusanico e Chiusavecchia.\nEconomia.\nBasa la sua principale risorsa economica sulla produzione agricola, specie la coltivazione degli ulivi.\nInfrastrutture e trasporti.\nStrade.\nIl territorio di Lucinasco \u00e8 attraversato dalla strada provinciale 30 che permette il collegamento stradale con Chiusavecchia, ad est, e con la provinciale 24 nei pressi di Borgomaro verso ovest.\nAmministrazione.\nAltre informazioni amministrative.\nLucinasco fa parte dell'Unione dei comuni della Valle Impero e della Valle del Maro."}
{"id": "30852", "revid": "88740", "url": "https://it.wikipedia.org/wiki?curid=30852", "title": "Isnello", "text": "Isnello (\"Isine\u1e0d\u1e0du\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nTerritorio.\nIl territorio di Isnello ha una superficie di 50,18\u00a0km\u00b2, e si estende da 420\u00a0m s.l.m. a 1600\u00a0m. Confina con i comuni di: Cefal\u00f9, Gratteri, Collesano, \nScillato, Polizzi Generosa, Petralia Sottana, Castelbuono. il Comune fa parte del Parco delle Madonie.\nIl corso d'acqua, denominato Isnello, che discende dalle Madonie, lambisce il paese a nord, per incunearsi in un suggestivo stretto canyon formato \ntra l'altura del castello e la ripida parete della Montagna Grotta Grande.\nLe grotte.\nNel territorio, buona parte del quale caratterizzato da carsismo, sono presenti diverse cavit\u00e0 disseminate tra il pizzo Dipilo e pizzo Carbonara. \nNel cozzo Balatelle esiste la Grotta \"Abisso del Vento\", che si sviluppa in profondit\u00e0 e in buona parte ancora inesplorata, presenta stalattitti \ne stalagmiti in grandi quantit\u00e0.\nOrigini del nome.\nMolto si \u00e8 discusso nel tempo sull'etimologia del nome del paese e, pur non essendo giunti ad un definitivo pronunciamento in merito, \u00e8 certo per\u00f2 che il nome derivi dalle caratteristiche del corso d'acqua che ne attraversa tutto il territorio. Ipotetiche voci da cui ha avuto origine sono il termine siriaco \"hassin\" che significa \"fiume freddo\", il punico \"hassinor\" che indica un torrente che scorre in un alveo a forma di tubo, il greco \"asines\" che indica l'innocuit\u00e0 del torrente.\nNon si ha molto sulla storia e l'evoluzione dell'insediamento in epoca romana e nei primi secoli dell'era cristiana. Le fonti riferiscono sporadiche notizie durante il periodo della dominazione araba che, come in tutta l'isola, ha lasciato segni indelebili anche nella toponomastica. In questo periodo Isnello \u00e8 chiamato \"Menzil Al-Ham\u00e0r\", che significa \"villaggio fortificato\".\nStoria.\nMedioevo.\nSconfitti gli Arabi dal conte Ruggero, Isnello venne aggregato alla diocesi di Messina rimanendo per\u00f2 sotto diretto dominio di Ruggero stesso. \nRuggero II, primo Re di Sicilia, avendo fondato nel 1131 la Basilica Cattedrale di Cefal\u00f9, con l'assenso dell'Arcivescovo di Messina, incluse \nIsnello nella nuova diocesi, mantenendone diretta giurisdizione. \nIl dominio su Isnello e sulla vicina Gratteri fu concesso, in seguito, solo temporaneamente, dall'Imperatore Federico II all'Arcivescovo di Palermo \nil quale, morto Federico, chiese al successore, il figlio Manfredi, di concedere perpetuamente il governo delle due baronie alla Chiesa Palermitana; \nManfredi acconsent\u00ec. Non \u00e8 nota per\u00f2 la ragione per cui la Chiesa di Palermo abbia perduto la giurisdizione sui due centri.\nNel 1296 divenne barone di Isnello il milite Niccol\u00f2 Abbate. Questi nel settembre 1377 vendette la baronia di Isnello a Francesco II Ventimiglia e \nConsolo, conte di Geraci. Il suo successore Antonio Ventimiglia, per il delitto di tradimento, perdette i diritti sulle terre che caddero nelle mani \ndel Regio fisco. \nIl 1\u00ba febbraio 1397, re Martino concesse la baronia di Isnello ad Abbo Filangeri, Alcaide di Cefal\u00f9 che per\u00f2 la cedette per la Contea di San Marco.\nIl 27 novembre 1398, la baronia Isnellese pass\u00f2 ad Arnaldo Santacolomba, nobile catalano; a lui successe il figlio illegittimo Arnaldo Guglielmo e \npoi in successione: Antonio (1454), Arnaldo II (1478), Antonio II (1506). Ad Antonio II successe il figlio Simone che nel 1547 vendette alla casa \nLa Farina i feudi di Madonia, Chiusa, Cul\u00eca, Piano Zucchi, in favore della moglie Eleonora Agnello di Francavilla (divenuta poi Signora di Isnello \nnel 1576). Pietro Santa Colomba, per la cessione della madre, nel 1586 eredit\u00f2 la baronia.\nAlla sua morte gli succedette il figlio Arnaldo III che, nel 1625, chiese al Re di Sicilia Filippo IV di innalzare la baronia di Isnello a contea. \nIl privilegio venne concesso il 15 febbraio 1625 a Madrid. \nNel 1634 s'invest\u00ec della carica signorile Pietro Santa Colomba, figlio di Arnaldo III, che in parte riusc\u00ec ad integrare ai territori della contea \ni feudi della vecchia baronia venduti da Simone Santa Colomba.\nDurante la signoria di Ignazio, succeduto al padre Pietro nel 1666, accadde uno di quegli eventi pi\u00f9 disastrosi della storiografia siciliana: \nil terremoto che ha avuto luogo l'11 gennaio 1693. Tutta la Sicilia sub\u00ec distruzioni e morti, ma la cittadina di Isnello non fu soggetta che \nalla caduta di vecchi edifici. \nErede di Ignazio fu il figlio Pietro II che nel 1700 mor\u00ec senza successori; a lui segu\u00ec quindi il cugino Gaspare che, morendo anch'egli senza \ndiscendenti, fu l'ultimo conte di Isnello della casa Santa Colomba. \nSeguirono aspre contese alla fine delle quali la contea di Isnello fu affidata a Donna Giuseppa di Valguarnera, erede dei Santa Colomba di linea \nfemminile. \nAlla sua morte si susseguirono nel governo della contea suo figlio Antonio Termini (1761), Domenico Termini, Castrense Termini e Migliaccio, \nprincipe di Baucina, Antonio suo figlio e Domenico suo fratello.\nXVIII secolo.\nCon atto del 14 aprile 1788 presso il notaio Sebastiano Rustici, i cittadini Isnellesi, stanchi di sopportare il dominio esercitato dai conti \nin base al beneficio del \u201cMerum et Mixtum imperium\u201d, ossia la facolt\u00e0 di emanare leggi, concesso nel 1453 ad Arnaldo Guglielmo Santa Colomba, \nricomprarono i territori della contea. Sciogliendosi definitivamente dal vincolo dell'autorit\u00e0 baronale.\nStemma comunale.\nScudo su fondo rosso sormontato da corona a tre torri e diviso in quattro fasce; la prima, dall'alto, raffigurante un'aquila con corona a \ncinque punte, successiva fascia azzurra con due stelle dorate a sei punte, fascia dorata e fascia azzurra con una stella dorata a sei punte\nDescrizione araldica:\nScudo a campo diviso: nel 1\u00b0 d'oro con in capo l'aquila volante d'argento coronata del medesimo; nel 2\u00b0 d'azzurro con una fascia di oro, accompagnata da tr\u00e9 stelle a sei punte del medesimo, poste due al capo, e una in punta. Corona muraria di citt\u00e0 d'oro.\nIl secondo campo riporta l'arma della nobile famiglia Termini, che eredit\u00f2 la contea di Isnello da donna Giuseppa Valguarnera, ultima discendente diretta dei Santacolomba.\nMonumenti e luoghi d'interesse.\nArchitetture religiose.\nChiesa madre di San Nicol\u00f2.\nLa Chiesa madre dedicata al patrono san Nicola di Bari vescovo di Mira, di antica fondazione, appare agli occhi del visitatore nell'assetto datole tra la fine del XVI e gli inizi del XVII secolo.\nL'abside \u00e8 decorato con stucchi datati 1607, opera di Giuseppe Li Volsi da Nicosia.\nPregevole l'organo meccanico il cui mobile data 1625, per la committenza di Giuseppe Coccia, locale mecenate cui si deve anche la committenza della decorazione della cappella dell'Addolorata, cappella patronale della sua famiglia, della cappella del SS. Sacramento, la macchina lignea dell'altare maggiore della chiesa di San Michele Arcangelo e diverse opere nel Santuario di Gibilmanna.\nInteressanti inoltre il cinquecentesco tabernacolo marmoreo (1484-1495), il coro ligneo del 1601 opera di Giuseppe Di Maggio e Giacomo Mangio, la statua lignea del Patrono San Nicol\u00f2, datata 1689 (riconducibile a Giovanni Pietro Ragona), il crocifisso ligneo di Giuseppe Li Volsi del 1619.\nChiesa di Santa Maria Maggiore.\nLa Chiesa di Santa Maria Maggiore che domina l'abitato, nel suo prospetto, risulta interessante per la guglia del campanile ricoperta da maioliche colorate. All'interno custodisce pregevoli tele secentesche, una quattrocentesca croce pensile bifrontale, il crocifisso ligneo del 1635, vicino allo stile artistico di fra' Innocenzo da Petralia.\nChiesa di San Michele Arcangelo.\nConserva una serie di affreschi collocabili tra il XIV e il primo XV secolo, l'organo, il pulpito e il tabernacolo lignei, opere dello scultore polizzano Pietro Bencivinni su committenza del sacerdote Giuseppe Piraino, la cinquecentesca statua di San Michele, la tela dei Santi Diecimila Martiri del palermitano Martino Russitto, il pregevolissimo crocifisso ligneo del 1627 e la decorazione a stucco dei fratelli Messina e di Gaspare L'Abbate (XVII secolo).\nChiesa della SS. Annunziata.\nChiesa della Santissima Annunziata, con stucchi degli isnellesi fratelli Messina e di Gaspare L'Abbate (XVII secolo), la tela della Nativit\u00e0 di Giuseppe Salerno (1620), il tabernacolo marmoreo della Santa Croce e l'Annunciazione marmorea di scuola gaginiana.\nChiesa di Maria SS. del Rosario.\nCostruita sul Piano della Porta, probabilmente trasformando l'antica chiesa di Sant'Elia, la chiesa del Rosario con la quattrocentesca pala d'altare attribuita al fiammingo Simone de Wobreck. Gi\u00e0 chiesa del convento dei Domenicani (fondato nel 1475), quando il convento fu adibito a palazzo dei Signori di Isnello nel tardo XVI secolo, la chiesa ne divenne la cappella palatina, e la cappella di San Giuseppe, in cui era custodito un trittico, ora perduto, fu adibita a mausoleo.\nArchitetture militari.\nSono presenti ruderi del castello, di probabile epoca bizantina, posizionato sopra un costone che sovrasta l'abitato Oggi di propriet\u00e0 della famiglia Virga.\nAree naturali.\nSuggestive sono le aree naturali boschive costituite da lecci, roverelle e sugheri comprese all'interno del Parco delle Madonie, in cui territorio di \nIsnello vi ricade per circa il 90%. Di particolare pregio sono diversi esemplari monumentali di lecci e roverelle.\nParco Astronomico delle Madonie.\nLe particolari condizioni esistenti in alcune parti del territorio, quale assenza totale di fonti luminose notturne, consentono una vista limpida \ndel cielo notturno in diversi giorni dell'anno.\nNegli anni novanta nasce l'idea di realizzare un Osservatorio Astronomico in localit\u00e0 Piano Battaglia. L'idea \u00e8 raccolta e portata avanti negli ultimi anni dall'amministrazione comunale di Isnello, che riesce ad ottenere un sostanzioso finanziamento per la realizzazione dell'Osservatorio in localit\u00e0 monte M\u00f9fara. Si prevede anche la realizzazione\ndi un Planetario.\nSociet\u00e0.\nEvoluzione demografica.\nDa alcuni decenni, la popolazione di Isnello diminuisce notevolmente a causa dell'emigrazione di giovani che si spostano altrove \nper un posto di lavoro stabile o per Studi Universitari. Circa il 60% della popolazione \u00e8 ultracinquantenne, vi sono molti anziani, anche ultraottantenni. Il tasso di mortalit\u00e0 \u00e8 elevato, (circa 30 deceduti), e quello di natalit\u00e0 \u00e8 bassissimo (10 nati). Quindi un saldo naturale fortemente negativo. \nOggi la popolazione residente \u00e8 di circa 1640 abitanti, ma effettivamente in paese ci sono circa 1000 o 1100 abitanti.\nTradizioni e folclore.\n\"Le Frottole\".\nCortei che preparano alla Processione; il clero non vi partecipa in abito liturgico. Muovono nel pomeriggio della festa e sono caratterizzate dallo \nsfilare dei vari stendardi e dalla \"varicedda\" (piccolo fercolo con la statua del Santo). Nelle fermate stabilite vengono cantatati gli inni propri \ndella festa al suono della Banda Musicale. I brani, i pi\u00f9 antichi risalenti alla seconda met\u00e0 dell'Ottocento, sono particolare testimonianza della \ntradizione musicale e culturale del piccolo centro madonita. Tra i compositori, infatti, ritroviamo musicisti del luogo, ma anche grandi nomi \ndell'ambiente musicale ottocentesco. La maggior parte dei testi \u00e8 invece opera di sacerdoti del paese.\nLa tradizione, seppur mutila delle parti cantate, si \u00e8 mantenuta viva col passare del tempo grazie soprattutto al fondamentale ruolo, svolto all'interno della comunit\u00e0, dalla Storica Banda Musicale \"Francesco Bajardi\", che \u00e8 stata il testimone principe di questi repertori avendone tramandato la tradizione con le sue esecuzioni e con la conservazione nei propri repertori e negli archivi delle stesse. Da pochi anni, per\u00f2, grazie all'interesse del \npianista isnellese maestro Antonio Sottile, docente presso il Conservatorio \"V. Bellini\" di Palermo, si \u00e8 operata una nuova strumentazione dei brani \ncon un riadattamento dei testi, che finalmente vengono ormai quasi tutti eseguiti dal Coro \"Anima Gentis\" fondato e diretto dallo stesso Maestro, \ncomposto da circa un centinaio di elementi.\n\"La Luminaria\".\nGrande fal\u00f2 in Piazza Mazzini la Notte di Natale.\n\"'A Nunna vecchia\".\nIl 31 dicembre, sera del passaggio dal vecchio al nuovo anno, i bambini del paese girano di porta in porta al suono di grossi \"campanacci\", ricevendo caramelle, dolci tipici chiamati \"Corna\" e auguri per l'anno nuovo.\n\"La Casazza\".\nLa \"Casazza\" era una rappresentazione sacra della vita di Cristo, dall'Annunciazione alla Crocifissione. Iniziata sin dal 1624, l'ultima volta \u00e8 stata rappresentata nel 1950. Gruppi\ndi persone, in costumi orientali, rappresentavano le diverse scene pi\u00f9 significative della vita di Ges\u00f9.\nCultura.\nMuseo \"Trame di filo\".\nIl Museo, istituito nel 2009, raccoglie ed espone i prodotti di un artigianato particolare quale del filet e del ricamo.\nMusica.\nParticolare risalto nella vita del paese ha avuto da sempre e continua ad avere la musica. La musica sacra ha visto il fiorire, tra il clero, di compositori ed esperti di gregoriano e polifonia, nonch\u00e9 lo sviluppo di una tradizione musicale paesana che risente della cultura e del vissuto della comunit\u00e0.\nGrande risalto a tutto ci\u00f2 \u00e8 particolarmente dato, da circa un secolo, dall'espressione dell'attivit\u00e0 culturale e sociale della Storica Banda Musicale \"Francesco Bajardi\" (intitolata all'illustre musicista isnellese di fama internazionale vissuto a cavallo del XIX e XX secolo). Essa ha riscosso grandi riscossi in campo musicale e nel dicembre 2011, in seguito a deliberazione del Consiglio dei Ministri, ha ricevuto il riconoscimento di Gruppo di interesse Nazionale dal Tavolo Nazionale per la Promozione della Musica Popolare e Amatoriale.\nVideo.\n\"Canto di Maggio\", (2000)\nCucina.\nDolci: 'Corna', dolce tipico del periodo natalizio ripieno di fichi secchi, marmellata di zucche e mandorle tostate e ricoperto da una glassa di zucchero.\nPiatti a base di erbe selvatiche\n'Frittedda', a base di fave novelle, piselli, carciofi e finocchietti selvatici.\nGeografia antropica.\nUrbanistica.\nL'impianto urbanistico \u00e8 di chiara matrice araba. Vicoli stretti in relazione all'orografia del terreno, che presenta repentini cambi di pendenza. Sviluppatosi \nai piedi del castello, si \u00e8 via via espanso sino a costituire i quattro quartieri separati da due assi disposti grosso modo a croce: il corso e la via Carmelo Virga (\ngi\u00e0 Cuba) e le vie Roma e S. Maria. All'incrocio sorge la piazza principale (gi\u00e0 Piano della Sala, ovvero della sede dell'istituzione municipale), in cui sorge la chiesa madre con la sua svettante torre campanaria. Verso est sono sorti i quartieri in epoca ottocentesca.\nEconomia.\nLe maggiori produzioni agricole sono quelle di olive, uva, ortaggi, (fave, piselli), frutta in genere. Abbastanza diffuso \u00e8 l'allevamento di ovini, bovini e caprini. Artigianato tipico locale \u00e8 quello del ricamo e del Fil\u00e8t.\nTurismo.\nAll'interno del territorio comunale, in particolare nelle zone montane, sorgono diverse strutture ricettive legate al turismo invernale per via della neve e degli impianti sciistici di Piano Battaglia.\nInfrastrutture e trasporti.\nStrade.\nIl territorio comunale \u00e8 attraversato solamente da strade provinciali, che consentono i collegamenti con i comuni limitrofi e con le localit\u00e0 montane \ndi Piano Zucchi e Piano Battaglia, che sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30855", "revid": "292162", "url": "https://it.wikipedia.org/wiki?curid=30855", "title": "Lascari", "text": "Lascari (\"L\u00e0schiri\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nA circa 70 metri sopra il livello del mare, l'abitato sorge sulle pendici di un colle di modeste dimensioni. La citt\u00e0 \u00e8 limitrofe con: Campofelice di Roccella ad ovest, Cefal\u00f9 ad est, di Collesano a sud-ovest e Gratteri a sud-est, mentre la parte nord \u00e8 bagnata dal Mar Tirreno.\nStoria.\nIl Medioevo e le prime presenze umane in \"Terrae Lascaris\".\nIl paese nasce in epoca relativamente recente, tuttavia sin dal periodo medievale possono essere riscontrate e individuate tracce della presenza umana nel territorio del paese. Infatti negli anni sessanta, in Contrada Santa Eufemia, in Contrada \"Cuvaria\" e a ridosso dell'abside dell'ex chiesa della Madonna del Carmelo, vennero rinvenute delle necropoli, databili al periodo della dominazione araba della Sicilia (827-1061), e furono ritrovati frammenti di vasellame e vari corredi funerari. Risale invece alla prima met\u00e0 del XII secolo (precisamente al 1148) la Chiesa di Sant'Iconio, cui erano legati numerosi possedimenti e benefici. Se in un primo momento, molto probabilmente, con il titolo \"Iconio\" si faceva riferimento a San Conone, che insieme al figlio Conello, \u00e8 patrono di Acerra, poi s'inizi\u00f2 ad indicare San Cono di Naso. Della Chiesa, tuttavia, risultano oggi visibili pochi resti. Tra il XII e il XIII secolo fu edificato, invece, nell'attuale territorio di Lascari la pi\u00f9 rilevante, sotto un profilo storico-politico, traccia della presenza umana nel Comune, il Casale fortificato e la Chiesa di Santa Eufemia. Il luogo fu residenza di alcuni sovrani aragonesi dell'isola, oltre ad essere stato la localit\u00e0 in cui secondo la Tradizione, la Vicaria e principessa del Regno di Trinacria Eufemia d'Aragona rese l'anima a Dio il 28 febbraio del 1359. Essi avevano fatto del Casale la loro corte durante il periodo estivo, grazie anche alla presenza di un boschetto ricco di selvaggina nelle vicinanze.\nIl Sei-Settecento e la nascita del Borgo di Lascari.\nNell'ultimi decenni del Seicento vari gruppi di contadini iniziarono a spostarsi dal paese di origine, Gratteri, verso l'attuale zona di Lascari; precisamente in contrada \"Li Grutti\" (chiamata cos\u00ec per la presenza considerevole di grotte in pietra arenaria).Lo sviluppo fisiologico della comunit\u00e0 richiese un intervento da parte delle istituzioni pubbliche. Il Vescovo di Cefal\u00f9 e Il Principe Don Gaetano Ventimiglia, Barone di Gratteri decisero di agevolare la partecipazione alla messa domenicale dei coloni gratteresi assegnando alla nuova comunit\u00e0 un cappellano e una rendita.In questo modo, a circa 400 metri dall'attuale centro urbano, il 26 febbraio 1693 la preesistente chiesa di Santa Eufemia venne elevata a Parrocchia, e divenne ben presto fulcro della vita della comunit\u00e0. Tuttavia, forse per motivazioni fisiologiche, legate alla presenza del torrente Colluzzo nei pressi del Casale Fortificato di Santa Eufemia, gruppi di case cominciarono a sorgere invece attorno ad una torre preesistente, Torre Carbone (l'attuale torre campanaria) fino a costituire una borgata alla quale il Barone Gaetano Ventimiglia assegn\u00f2 il nome di Lascari (in onore di una sua discendenza dal ceppo dei Lascaris imperatori di Costantinopoli).Nel 1700 fu costruita una nuova Chiesa, l'attuale Matrice, dedicata in un primo momento a San Francesco d'Assisi e successivamente a San Michele Arcangelo, affiancata alla torre campanaria e nel 1721 questa venne elevata al rango parrocchiale a discapito della Chiesa di Santa Eufemia.\nL'Otto-Novecento, la nascita del Comune e l'assegnazione di un territorio.\nRisalente alla prima met\u00e0 del 1800 sono invece la Chiesa del Santissimo Crocifisso e la Chiesa della Madonna del Carmelo, oggi tuttavia inesistenti. Durante il primo decennio del XX secolo, le due strutture vennero tuttavia donate al Comune a causa di un loro cattivo stato di conservazione. Cos\u00ec la prima Chiesa divenne l'attuale Casa Municipale in seguito a dei lavori verificatisi durante i primi del Novecento, mentre dei pochi resti della seconda, la quale sarebbe dovuta divenire una scuola elementare, oggi per\u00f2 non rimane pi\u00f9 traccia. Negli anni novanta tuttavia, in ricordo del non pi\u00f9 esistente luogo di culto, \u00e8 stata edificata una chiesetta di modeste dimensioni, intitolata anch'essa alla Madre del Monte Carmelo. In seguito a un costante e graduale aumento della popolazione della frazione, nel 1840 Lascari venne nominato comune autonomo con amministrazione propria staccata da quella di Gratteri. Nel 1890 venne concesso al Paese il diritto ad un territorio per favorire l'espansione urbana e per conquistare la necessaria autonomia da Gratteri. Tutto ci\u00f2 venne per\u00f2 disatteso fino al 6 ottobre 1929 quando, per merito del Comm. Gaetano Abbate, il Re Vittorio Emanuele III finalmente autorizza la cessione.\nSimboli.\nEcco la descrizione araldica dello stemma del Comune di Lascari, concesso il 22 aprile del 1968 con un Decreto del Presidente della Repubblica Giuseppe Saragat:\n\u00ab D'oro a dei ruderi di un antico Castello uscenti dal fianco destro dello scudo, sormontati da chiome d'alberi ed accostati da un torrione quadrangolare di rosso, merlato alla guelfa, sinistrato da tre costruzioni, pure di rosso, uscenti dal fianco dello scudo. Il tutto al naturale, fondato su una pianura riarsa.\u00bb (Statuto Comunale, Art. 5)\nLa parte sinistra dello stemma araldico del paese costituisce un chiaro riferimento al Casale di Santa Eufemia, al trascorso nobiliare del territorio e alla primigenia borgata che si era originata nel XVII secolo, mentre la parte destra simboleggia il borgo che oggi costituisce il fulcro del paese, generatosi tra la fine del XVII secolo e gli inizi del XVIII secolo. Il torrione che sormonta l'abitato \u00e8 un chiaro riferimento alla Torre Carbone, ovvero l'attuale Torre campanaria della Chiesa Madre. I colori rosso e giallo, presenti nello scudo richiamano lo stemma della casata nobiliare dei Ventimiglia, i quali diedero vita al paese, attribuendogli il nome di Lascari.\nMonumenti e luoghi d'interesse.\nLa Chiesa Madre di San Michele Arcangelo.\nSede dell'omonima Parrocchia, la Chiesa di San Michele Arcangelo \u00e8 il pi\u00f9 imponente edificio del paese. Costruita nel 1700 venne dedicata inizialmente a San Francesco d'Assisi, anche se ancora oggi i tempi e i motivi che portarono a questa scelta rimangono ignoti. Verso la fine del XVII secolo la piccola comunit\u00e0 di Lascari necessitava, per poter celebrare i sacri culti, di una Chiesa Parrocchiale. Per volere del Principe Don Gaetano Ventimiglia, allora, venne fatta richiesta al Vescovo di Cefal\u00f9 Mons. Matteo Orlando di elevare l'antica Chiesa di Santa Eufemia, alquanto distante dall'attuale nucleo abitativo, a Parrocchia. Molto probabilmente, essendo per\u00f2 la struttura nei pressi di un torrente, elemento che avrebbe limitato lo sviluppo di un abitato e di modeste dimensioni e quindi di capienza insufficiente nell'ospitare la sempre crescente popolazione della frazione, il Barone decise di costruire una nuova chiesa, nei pressi di un antico torrione di avvistamento, Torre Carbone, poi trasformata in torre campanaria, attorno alla quale si era originato il piccolo centro di Lascari. In seguito, nel 1721 la Chiesa divenne sede parrocchiale. L'opera architettonica, di stile chiaramente francescano, \u00e8 a croce latina, ha tre navate con due cappelle ai lati del presbiterio ed \u00e8 caratterizzata da un tetto a capriate.\nDella chiesa originaria non rimane quasi nulla. Le ultime tracce vennero cancellate durante i lavori di ristrutturazione del 1950. Al suo interno si conservano, tuttavia, due paliotti in marmo policromo del XVIII secolo con i blasoni dei Ventimiglia, un elegante fonte battesimale con due acquasantiere in pietra lumachella realizzati durante la prima met\u00e0 del Seicento, provenienti dalla Chiesa di Santa Eufemia e una pala d'altare, della met\u00e0 del 700, raffigurante San Cono Abate che conferisce il mandato di Parroco di Sant'Eufemia e di beneficiario della Chiesa di Sant'Iconio al presbitero Don Giuseppe Cannella.L'opera che merita ogni attenzione \u00e8, senza dubbio, la pregevole scultura lignea del Cristo crocifisso in legno di cipresso macchiato a noce, Patrono della comunit\u00e0. L'autore rimane ignoto ma si promuove l'ipotesi che lo stile e la precisione nel rendere conto di ogni particolare anatomico facciano pensare alla scuola dei frati cappuccini.\nIl Casale e la Chiesa di Santa Eufemia.\nNel territorio di Lascari, a poca distanza dall'attuale centro urbano, \u00e8 presente un caseggiato, costruito in epoca basso medievale, che costituisce uno dei pi\u00f9 antichi esempi della presenza costante dell'uomo nel lascarese. Questo caseggiato fortificato, intitolato a Santa Eufemia di Calcedonia, era costituito da un'abitazione residenziale, da una Chiesa di modeste dimensioni, forse gi\u00e0 esistente e da un feudo con un orto e una vigna. Non si conosce la data di costruzione precisa del manufatto architettonico, ma secondo un tabulario della Diocesi di Cefal\u00f9 risalente al 1268, la Chiesa di Sant'Eufemia era gi\u00e0 presente nel territorio, a quei tempi del paese di Gratteri, e doveva a quella cefaludese la decima del mosto che ivi si produceva; perci\u00f2 probabilmente il Casale sorse tra il XII e il XIII secolo.\nIl Complesso divenne, in seguito, la residenza estiva dei Re di Sicilia, e in particolare dei sovrani appartenenti alla dinastia Aragonese, che fecero della vicina Cefal\u00f9, la sede della loro corte. La presenza di Federico III d'Aragona, Re di Trinacria (1273-1337; cronologicamente secondo nel nome tra i sovrani di Sicilia) nella fortezza, \u00e8 testimoniata dalla presenza di una lapide inserita sul davanzale dell'antica chiesa parrocchiale con su scritto: \"Hic locus fuit deliciae Federici Secundi Regis\", \"Questo luogo fu la delizia del re Federico II\". Questa iscrizione \u00e8 motivata dal fatto che attiguo al feudo vi era anticamente un boschetto ricco di selvaggina, in cui i sovrani solevano cacciare, corrispondente oggi all'attuale Contrada Boschetto.\nRisiedettero anche in questo luogo il re Federico IV il Semplice e la sorella e Vicaria del regno, la principessa Eufemia d'Aragona, Abadessa di Messina, che secondo la tradizione mor\u00ec effettivamente in questo Casale, il 28 febbraio 1359. La tradizione vuole anche che la denominazione del complesso sia stata affibbiata, in memoria di quest'ultima, anche se tuttavia questa ipotesi pu\u00f2 essere parzialmente scartata poich\u00e9 sin dal Duecento, la Chiesa del Casale era gi\u00e0 intitolata alla sopracitata martire calcedoniana. Dando per vero quanto ci \u00e8 stato tramandato dagli antichi, \u00e8 probabile che il Casale e la Chiesa costituissero due corpi separati e che in seguito quest'ultima fu annessa al complesso, allargando la dedicazione dell'intero caseggiato alla Santa, in onore e memoria della Vicaria Aragonese. Per favorire agli abitanti gratteresi che vivevano in Contrada \"Li Grutti\" la partecipazione alla Santa Messa, il Vescovo Matteo Orlando, su richiesta di Don Gaetano Ventimiglia, elev\u00f2 la suddetta chiesa a Parrocchia con un documento datato al 26 febbraio 1693.\nDopo essere stato dominio degli Aragona, il complesso pass\u00f2 sotto il controllo dei Ventimiglia ma oggi \u00e8, tuttavia, propriet\u00e0 di privati.\nLa Necropoli Araba.\nNegli anni sessanta, nei pressi del Casale fortificato di Santa Eufemia, venne rinvenuta una necropoli, databile al periodo della dominazione Araba della Sicilia (827-1061), e vennero ritrovati frammenti di vasellame e vari corredi funerari.\nLe Torri e le Masserie.\nNel territorio del comune di Lascari sono presenti 12 torri d'avvistamento, erette presumibilmente tra il XVI e il XVII secolo, che venivano utilizzate per controllare, difendere e allertare, in caso di incursioni barberesche, le zone e la popolazione circostante, e in alcuni casi l'intera isola. Molte di queste, tra il XVIII e il XIX secolo, furono inglobate all'interno di masserie, che divennero nei decenni successivi dei veri e propri centri rurali di vita contadina, nelle mani della nobilt\u00e0 locale, e il cuore pulsante dell'economia territoriale, grazie alle produzione di vino e di olio. Nel lascarese sono presenti anche altre 6 masserie che tuttavia non possiedono al loro interno una torre d'avviso.\nLa struttura tipica delle torri, \u00e8 caratterizzata da tre elevazione: il piano terra era costituito dal magazzino e la zona giorno, il primo piano era caratterizzato da una zona notte e infine il secondo piano era costituito da una terrazza, in cui venivano effettuate le osservazioni.\nTra le varie torri e masserie, sparse sul territorio ricordiamo principalmente: Torre Bagari, la Torre e la Masseria Torretonda e la Torre e Masseria La Romana.\nTorre Bagari.\nAd est del centro urbano, immerso in un suggestivo paesaggio agreste, si erge Torre Bagari. Il manufatto architettonico, di modeste dimensioni, venne eretto tra il XV e il XVI secolo. Posizionato in un punto alquanto strategico e circondato da un feudo di vaste dimensioni, Torre Bagari svolgeva una funzione pi\u00f9 che altro militare, e, come le altre costruzioni nel territorio, veniva adoperata per comunicare e avvistare probabili incursioni barbaresche. Alta circa 15\u00a0m, l'opera si sviluppa su tre elevazioni e nonostante i parziali crolli verificatisi nel corso del tempo conserva ancora oggi la sua struttura originaria. La costruzione \u00e8 l'unica delle molte torri presenti nel territorio cittadino di propriet\u00e0 comunale.\nTorre e Masseria Torretonda.\nA nord-ovest del centro urbano, al confine con il territorio del Comune di Cefal\u00f9, si ergono la Torre e la Masseria di Torretonda. Il complesso architettonico, a pianta rettangolare, eretto durante la seconda met\u00e0 del XVI secolo, ed alquanto imponente \u00e8 composto da un torre d'avviso di stile classico-camillaneo, da un portale d'ingresso, da numerosi magazzini e stalle, dalle abitazioni dei contadini e del mezzadro, da un trappeto con torchio e mola per la spremitura di olive e uva, da una chiesetta rurale dedicata a San Francesco Saverio risalente al 1700, e da un appartamento nobiliare, situato a primo piano, che consta di una camera da letto, una camera degli ospiti, un soggiorno salotto e una cucina refettorio. Il baglio di Torretonda \u00e8 circondato da un agro ricco di secolari ulivi saraceni, agrumeti e vari alberi da frutto. L'opera, alla quale si pu\u00f2 accedere, varcando un maestoso portale d'ingresso, \u00e8 in muratura ricoperta da intonaco e incorniciato da lastre in tufo squadrato. La Torre del Baglio presenta la medesima struttura che caratterizza principalmente le altre strutture d'avvistamento del territorio. L'opera e in particolare il piano nobile fu successivamente affrescato e restaurato per volere dei proprietari del complesso, i Baroni Pirajno di Mandralisca durante il XVIII secolo. Oggi tuttavia il Complesso si trova in uno stato di elevato degrado ed abbandono.\nIl Baglio in un primo momento propriet\u00e0 della famiglia Ortolano, pass\u00f2 sotto il controllo dei baroni Pirajno, ed in seguito dei discendenti Pirajno di Mandralisca. Oggi l'opera \u00e8 propriet\u00e0 della fondazione Mandralisca, istituita dal barone Enrico Pirajno di Mandralisca, considerato una delle pi\u00f9 eminenti figure dell'Ottocento cefaludese. Lo stretto legame che ha unito la famiglia Pirajno alla masseria \u00e8 testimoniato anche dal fatto che all'interno dell'antica chiesetta, ad unica navata, di San Francesco Saverio si sposarono i nonni del barone Enrico Pirajno di Mandralisca, Enrico Pirajno ed Aurora Monizio.\nTorre e Masseria La Romana.\nTra le pi\u00f9 integre e le pi\u00f9 ben conservate, tra le masserie e le torri presenti nel territorio del comune di Lascari, vi \u00e8 sicuramente la Torre e la Masseria La Romana, situata nell'omonima contrada, a nord del paese, a pochissima distanza dalla SS113. Il complesso architettonico, edificato tra il XVIII e il XIX, in pietrame locale e malta comune ricoperto da semplice intonaco, \u00e8 costituito da una torre di stile classico-camillaneo, costruita invece nel 1500, da una Chiesa rurale ad una navata dedicata a San Francesco d'Assisi e da una corte chiusa di forma quadrangolare, in cui si presume si trovassero gli alloggi signorili dei possessori del contado, gli appartamenti dei contadini, le stalle, i magazzini, una cantina e una zona dedicata alla produzione di olio e vino. La Torre presente in Contrada Romana aveva anch'essa funzione d'avvistamento, di rifugio difensivo e di controllo delle attivit\u00e0 agricole svolte dai contadini. All'interno della chiesetta, sono presenti tre altari, di cui due nella parte laterale della navata, dedicati a Sant'Antonio di Padova e a San Luigi Gonzaga e un altro nella parte finale dell'edificio, in cui si trovava una statua di San Francesco d'Assisi, che tuttavia \u00e8 stata trafugata alcuni anni fa.\nFeste e ricorrenze.\nLa Festa del Santissimo Crocifisso.\nLa festa in onore del Santissimo Crocifisso, che si svolge ogni prima domenica di luglio, \u00e8 il centro delle tradizioni cittadine. Essa si articola in due momenti distinti: l'Ottava e il Triduo del Crocifisso, caratterizzati a propria volta da varie tradizioni.\nL'Ottava conosciuta anche come \"A Sciacculata\", ovvero la Fiaccolata, \u00e8 il primo momento che caratterizza la festa patronale del paese. Esso non \u00e8 altro che un ottavario di processioni, in cui il Crocifisso \"nicu\", ovvero piccolo, di dimensioni minori (la seconda immagine del Cristo conservato all'interno della Chiesa di S. Michele Arcangelo) viene portato per tutte le vie del paese. Queste processioni sono precedute dalla recita della \"Coroncina delle cinque piaghe\" e la mattina prima dal passaggio del \"tammurinaro\", ovvero del suonatore di tamburi. Egli annuncia il passaggio della Fiaccolata per la sera stessa. Durante le processioni viene intonato da un coro, in appositi punti del paese, conosciuti comunemente anche come stazioni, un canto tipico lascarese in onore del proprio Santo Patrono, la \"Laudi a Ges\u00f9 Crocifisso\". L'Ottava inizia il secondo venerd\u00ec prima della festa e si conclude la sera del primo venerd\u00ec prima della festa in coincidenza con l'inizio del Triduo.\nIl Triduo \u00e8 invece il secondo momento che caratterizza la festa e comprende le giornate di venerd\u00ec, sabato e la domenica della festa. Nel pomeriggio del venerd\u00ec viene issata sulla torre campanaria della chiesa madre una bandiera, rappresentante una croce greca bianca su fondo rosso, a simboleggiare l'inizio della festivit\u00e0. In seguito, invece, viene celebrata una messa all'interno della quale avviene la solenne \"Traslazione\", detta anche \"A Scinnuta ru Signuri\" in cui il Simulacro del Crocifisso \"ranni\", ovvero grande, di maggiori dimensioni, viene trasportato dalla sua cappella, posta a destra, nella navata laterale, all'altare maggiore. Questo \u00e8 sicuramente uno dei momenti pi\u00f9 coinvolgenti dell'intero triduo, caratterizzato da un'attiva partecipazione popolare. Durante la Traslazione, viene offerto in dono al Simulacro del Crocifisso, da una famiglia degli \"apostoli\" (i portatori della \"vara\", ovvero della Statua), un mazzo di spighe benedetto, raccolte durante l'anno, come simbolo di ringraziamento per la fertilit\u00e0 dei campi. Anche la popolazione, accorsa in Chiesa per la celebrazione, pu\u00f2 ricevere in dono delle spighe.\nLa sera del venerd\u00ec, che sancisce la fine dell'Ottava, \u00e8 caratterizzata dalla processione del Crocifisso \"nicu\" preceduto da un gruppo di uomini che portano le cosiddette \"Sciaccole\", ovvero delle fiaccole in \"Disa\", che venivano anticamente utilizzate come torce. L'accensione delle fiaccole \u00e8 preceduta dal rito della benedizione del fuoco. L'uscita del simulacro dalla chiesa \u00e8 accompagnato da uno sparo di mortaretti e dalla musica del corpo bandistico del paese. Nella giornata di sabato, oltre alla consueta alborata e al consueto ingresso dalla banda musicale in mattinata, vengono celebrati nel pomeriggio i vespri solenni e la liturgia eucaristica. La giornata si conclude con uno spettacolo offerto dal Comune. Il giorno di domenica consta di vari momenti. La mattina \u00e8 scandita dalla tradizionale alborata, dalla consegna di un omaggio floreale \"U' Mazzu\" al Santissimo Crocifisso, e da una celebrazione eucaristica a cui partecipano le autorit\u00e0 civili e militari del paese. Nel pomeriggio avviene la tradizionale processione del Cristo Crocifisso \"ranni\". Esso viene portato a braccio da 12 uomini, i cosiddetti \"Apostoli\", scalzi, vestiti di bianco, con il bacino cinto da una fascia rossa e una croce cucita sul lato sinistro del petto. Il privilegio accordato a questi 12 uomini si tramanda da padre in figlio. Oltre al simulacro del Cristo viene portata in processione un frammento della Santa Croce, conservata in un reliquiario in argento. La festivit\u00e0 del SS.mo Crocifisso si conclude la sera stessa con il consueto spettacolo pirotecnico della mezzanotte.\nIn questo particolare periodo dell'anno, le vie del paese sono abbellite dalle tradizionali luminarie e nelle giornate del triduo sono presenti in alcune vie del paese delle bancarelle, nelle quali sono messi in vendita alcuni prodotti tipici locali.\nAl crocifisso ligneo di Lascari \u00e8 legata una leggenda popolare che ha contribuito a rendere l'opera pi\u00f9 affascinante ed enigmatica al tempo stesso. Si racconta che questo crocifisso venne scolpito da un pastore che scendeva con il suo gregge da Gratteri, ed era suo solito stanziarsi nelle zone di \"Rapputi vasciu\", dove si trovavano numerosissime grotte.\nLa festa del Crocifisso si svolgeva inizialmente, sino agli anni settanta, ogni 3 di maggio, ma in seguito, per volere degli amministratori parrocchiali che si sono succeduti nel tempo, i festeggiamenti sono stati spostati pi\u00f9 volte. In alcune occasioni essi si sono svolti alla fine di maggio, in altre alla fine di giugno, fino ad essere stati posticipati, nel 2014, alla prima domenica di luglio. Era usanza preparare, quando la festa cadeva ogni 3 di maggio, delle corone di Margherite o delle ceste ricche di petali di fiori vari che venivano lanciate dai balconi, al passaggio del corteo processionale, sul simulacro del Crocifisso.\nLa Mostra Mercato dei prodotti tipici e artigianali.\nOgni anno si svolge negli ultimi quattro giorni della seconda settimana (da gioved\u00ec a domenica) del mese di agosto \"La Mostra Mercato dei prodotti tipici ed artigianali\". Vengono allestisti nelle vie del paese pi\u00f9 di 100 stands dove gli artigiani, provenienti da tutta la Sicilia, espongono i loro prodotti: miele, formaggi, dolciumi, lavori in cuoio, terrecotte, salumi, infissi artigianali, ecc. Durante queste giornate l'Amministrazione Comunale organizza delle serate di intrattenimento musicale, folkloristico, cabarettistico e distribuisce a tutti i visitatori la granita fatta con prodotto locale, limone Verdello.\nLa Festa di San Giuseppe e la Tavolata dei \"Virgineddi\".\nTra le feste pi\u00f9 sentite dagli abitanti lascaresi non pu\u00f2 non essere citata quella in onore del patriarca San Giuseppe che come normale consuetudine cade come ogni anno il 19 di marzo. Essa consta di numerosi momenti ricchi di fascino all'interno dei quali \u00e8 impregnata ormai da decenni la presenza della cultura lascarese. Oltre la consueta processione pomeridiana in cui viene trasportato il simulacro in gesso del Santo, conservato nell'attuale Chiesa Madre, possiamo ricordare altri tre momenti che caratterizzano il prolungarsi della festa: la Settina in onore del patriarca, \"A Vampa\" e \"I Virgineddi\".\nDurante i sette giorni precedenti alla festa viene recitata all'interno della Matrice, prima della consueta celebrazione eucaristica pomeridiana, la Settina di San Giuseppe all'interno della quale si contemplano i sette dolori ed allegrezze del Santo. Questo momento ricco di fede e religiosit\u00e0 prepara la comunit\u00e0 all'avvicinarsi della festa.\nAnche a Lascari, come in altri comuni del circondario, viene acceso una grande fal\u00f2 che prende il nome di \"A Vampa\" in onore della Santa Famiglia, durante la solennit\u00e0 di San Giuseppe. Il fuoco viene solitamente allestito la sera prima della festa, il 18 di marzo.\nSino agli anni settanta circa, gli abitanti di Lascari, come segno di devozione al patriarca San Giuseppe o per grazia ricevuta, solevano allestire delle tavole imbandite nelle proprie case, aperte a tutta la cittadinanza, in cui venivano offerti i cibi tipici della festivit\u00e0. Ancora oggi la suddetta tradizione \u00e8 presente nella comunit\u00e0 ma in altra forma.\nIl Comune, con l'aiuto di altre associazioni cittadine, allestisce una tavolata lunghissima che copre l'intera via Libert\u00e0, nel centro del paese, che consta di circa 350 posti a sedere, in cui la popolazione lascarese e quella dei comuni limitrofi, in vari turni, ha la possibilit\u00e0 di gustare alcuni piatti della tradizione cittadina, tra cui \"I cassateddi\" di ceci, tipici dolci lascaresi.\nLa Festa di Maria Ss. Addolorata e il Festival Canoro.\nUn'altra tra le pi\u00f9 importanti tradizioni popolari \u00e8 costituita dai festeggiamenti in onore di Maria Ss.Addolorata che vengono celebrati la terza domenica di settembre. Nel periodo precedente la Festa, \u00e8 celebrata la Settina in onore della Madonna.\nOltre alla consueta processione con il simulacro della vergine, un altro importante momento che anima la festivit\u00e0 \u00e8 il Festival Canoro in onore della Santa, che si svolge in due serate. La prima, che si tiene il sabato precedente la festa, \u00e8 caratterizzata dalla eliminatorie, di cui i vincitori hanno la possibilit\u00e0 di contendersi il trofeo la serata successiva, ovvero la serata finale. I partecipanti sono solitamente divisi in pi\u00f9 categorie a seconda della fascia d'et\u00e0.\nLa devozione del popolo di Lascari verso la Vergine Addolorata \u00e8 molto antica. le ragioni di ci\u00f2 sono legate all'importanza che la figura del Cristo Crocifisso riveste nella fede popolare della comunit\u00e0. Tutto ci\u00f2 \u00e8 inoltre testimoniato dal fatto che il suo culto all'interno della comunit\u00e0 risale ai primi del Novecento, che sono molteplici i canti in dialetto siciliano a lei rivolti e che la cappella presente all'interno del Cimitero Nuovo sia a Lei dedicata.\nInfrastrutture e trasporti.\nIl comune \u00e8 servito dalla stazione di Lascari, una fermata ferroviaria posta lungo la Palermo-Messina, servita da treni regionali svolti da Trenitalia nell'ambito del contratto di servizio stipulato con la Regione Siciliana. La nuova stazione, localizzata in un punto strategico del territorio, permette di raggiungere comodamente la vicinissima spiaggia che dista 300 metri e il centro cittadino che invece dista 1500 metri.\nIn passato Lascari era servita dalla stazione di Lascari-Gratteri, disattivata il 18 dicembre 2016.\nIl Comune \u00e8 interessato dalle seguenti direttrici stradali:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIl paese, grazie alla \"Polisportiva Lascari\", ha anche una squadra di calcio che milita nel girone A siciliano di Promozione ed una squadra di calcio a 5, l'A.S.D. Oratorio San Giovanni Bosco, che milita nel girone B siciliano di Serie D. Un'altra importante realt\u00e0 sportiva \u00e8 rappresentata dalla \"Bushido Lascari\", una palestra di karate affiliata FIJLKAM, specializzata anche in attivit\u00e0 psico-motoria per bambini.\nCuriosit\u00e0.\nNella seconda tappa del Giro d'Italia 2008, Lascari \u00e8 stato uno dei centri abitati attraversati dalla \"Carovana Rosa\"."}
{"id": "30856", "revid": "57872", "url": "https://it.wikipedia.org/wiki?curid=30856", "title": "Mendatica", "text": "Mendatica (\"Mend\u00e0iga\" o \"Mend\u00e9ga\" in ligure) \u00e8 un comune italiano di 180 abitanti della provincia di Imperia in Liguria.\nI suoi abitanti, mendaticesi, per tradizione locale vengono comunemente denominati mendaighini.\nGeografia fisica.\nCollocato sulle pendici del monte Front\u00e8 () domina l'alta valle Arroscia, il cui centro di riferimento \u00e8 la cittadina di Pieve di Teco.\nIl territorio comunale di Mendatica si estende anche su parte della contigua val Tanarello (bacino del fiume Tanaro), con le frazioni di San Bernardo, Monesi di Mendatica, Valcona Soprana, Valcona Sottana, Valcona Secae e Le Salse (gran parte di queste frazioni, insieme con l'oramai scomparsa Poilarocca, fungevano da malga estiva per i pastori).\nIl territorio fa parte del Parco naturale regionale delle Alpi Liguri.\nL'abitato \u00e8 molto allungato lungo il pendio della montagna, e durante l'inverno il paese viene illuminato dal sole soltanto fino al primo pomeriggio.\nTra le altre vette del territorio mendaticese la Cima Garlenda (), la Cima Omo dell'Alpetta (), la Cima Caruetta (), il Bric Scravaglion (), il Poggio San Martino (), il Poggio Forcarau () e il Colle San Bernardo di Mendatica ().\nOrigini del nome.\nIl nome dialettale ligure \"Mend\u00e9ga\", ci\u00f2\u00e8 \"manda acqua\", \u00e8 indicativo dell'abbondanza di sorgenti della zona.\nStoria.\nSecondo fonti locali il primitivo villaggio di Mendatica sorse presumibilmente a seguito dell'assedio e della successiva distruzione di Albenga, avvenuta nel 644, per opera dei Longobardi. Parte della primitiva popolazione ingauna si rifugi\u00f2 infatti nell'entroterra dell'odierno comune, creando insediamenti abitativi o piccoli villaggi sparsi fra le colline. Tra i primi nuclei sorger\u00e0 in seguito il paese denominato Mendatica.\nA incrementare la popolazione dei villaggi furono soprattutto le frequenti invasioni e scorribande dei pirati saraceni, maggiormente nell'VIII e IX secolo, lungo la costa ligure della Riviera di Ponente che costrinsero gli abitanti costieri a spingersi verso l'entroterra ponentina e quindi incrementando i villaggi montani. Nonostante le pi\u00f9 facili invasioni sulla costa i Saraceni risalirono anche nei paesi collinari, raggiungendo tra l'altro la stessa Mendatica, lasciando segni tangibili della loro presenza ancora oggi con numerose testimonianze e racconti locali.\nLa caduta dell'Impero romano d'Occidente nel 476 provoc\u00f2 anche in questo territorio l'invasione dei Barbari e la successiva dominazione dei Bizantini che inglobarono questa zona tra l'alta valle del torrente Arroscia e il Tanaro nella \"Provincia Maritima Italorum\" (VII secolo). Segu\u00ec nel 643 la conquista longobarda del re Rotari e il dominio dei Franchi con l'istituzione del Comitato di Albenga, territorio nel quale fu inserita anche la comunit\u00e0 cosiese. Nella seconda met\u00e0 del X secolo pass\u00f2 nella costituita Marca Arduinica e in seguito tra i possedimenti feudali dell'alta valle del Tanaro e Arroscia di Bonifacio del Vasto e, alla sua morte, del figlio Anselmo VII marchese di Clavesana.\nIntorno all'anno 1000 \u2014 periodo in cui si hanno notizie storiche pi\u00f9 certe e documentate \u2014 divenne feudo imperiale e concessa ai marchesi di Clavesana, potenti signori feudali della zona specie nel ponente ligure e basso Piemonte, fino al passaggio amministrativo e feudale ai conti di Ventimiglia. In questo periodo storico il borgo di Mendatica s'inser\u00ec nella castellania dell'alta valle Arroscia che aveva in Cosio di Arroscia il suo centro principale; nel 1233 fu tra le comunit\u00e0 che andarono a fondare Pieve di Teco. Con concessione del marchese di Clavesana e di Savona Manuele Del Carretto del 15 febbraio 1235 i feudi di Cosio, Mendatica e Montegrosso Pian Latte rientrarono tra i possedimenti dei fratelli Oddone e Robaldo di Garessio.\nDai nuovi signori feudatari, in particolare dal conte Oberto di Garessio, feudatario locale dei conti ventimigliesi, ottennero nel 1321 il diritto di possedere un proprio notaio e la conseguente riconoscenza di una propria autonomia locale, specie nel settore amministrativo e fiscale. Con atto del 1321 gli Scarella \u2014 signori di Pornassio e di Garessio \u2014 cedettero parte dei loro beni della Castellania ai fratelli Giacomino e Bonifacio dei conti di Lengueglia che, dopo varie vicissitudini storiche, assunsero il controllo su Cosio e territorio tra il 1386 e il 1390 (investiture confermate dai dogi genovesi Antoniotto Adorno e poi Giacomo Fregoso), dopo le varie cessioni dei marchesi Manuele II di Clavesana, Antonio Del Carretto e Giovanni di Saluzzo. Questa parte del territorio dell'alta valle Arroscia giur\u00f2 la sua fedelt\u00e0 alla Repubblica di Genova con atto del 13 giugno 1449 con la firma dei tre rappresentanti delle comunit\u00e0 cosiese, mendaticese e montegrossina. Tuttavia, i rapporti tra la famiglia Lengueglia e lo stato genovese non furono sempre ottimali e in pi\u00f9 occasioni si verificarono incomprensioni, ma anche rivolte locali contro la signoria feudale.\nAltri scontri bellici si verificarono in questa zona durante la guerra del 1625 tra la Repubblica di Genova e il Ducato di Savoia.\nUn passaggio nel Regno di Sardegna che si attu\u00f2 con il trattato di Vienna del 1735 di quei territori dell'alta valle Arroscia, delle valli di Oneglia e del Maro e che perdur\u00f2 sino agli eventi napoleonici di fine XVIII secolo. Con la dominazione napoleonica entr\u00f2 dal 1805 nei possedimenti del Primo Impero francese che assoggett\u00f2 Mendatica nel circondario di Porto Maurizio nella giurisdizione del Dipartimento di Montenotte dal 13 giugno 1805 al 1814.\nNel 1815 il territorio fu nuovamente inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel V mandamento di Pieve di Teco del circondario di Porto Maurizio facente parte della provincia di Porto Maurizio (poi provincia di Imperia, dal 1923).\nNel 1924 il comune di Mendatica fu soppresso e, assieme all'ex comune di Montegrosso Pian Latte, unito alla municipalit\u00e0 di Cosio di Arroscia come frazioni; l'anno successivo, sempre per regio decreto, le due municipalit\u00e0 ritornarono indipendenti. Nel 1928 la soppressione dei due comuni di Mendatica e di Montegrosso Pian Latte port\u00f2 alla costituzione dell'unico comune di Mendatica Montegrosso che ebbe vita amministrativa sino al 1950 quando i due enti furono nuovamente separati.\nDal 1973 al 31 dicembre 2008 ha fatto parte della Comunit\u00e0 montana Alta Valle Arroscia e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma ufficiale e il gonfalone sono stati approvati con l'apposito decreto del presidente della Repubblica datato al 26 aprile del 1983. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Mendatica sono .\nQualit\u00e0 della vita.\nIl comune di Mendatica ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito, oltre al capoluogo comunale, dai nuclei abitati di Cian Prai, Le Salse, Monesi, San Bernardo, Secae, Valcona Soprana e Valcona Sottana per una superficie territoriale di .\nConfina a nord con li comune di Cosio di Arroscia, a sud con Montegrosso Pian Latte, a ovest con Briga Alta (CN) e Triora, e a est con Cosio di Arroscia.\nEconomia.\nPaese tipicamente montano, l'economia di un tempo era basata sulla pastorizia e l'agricoltura (patate, grano e raccolta delle castagne). Attualmente la principale risorsa economica del comune \u00e8 il turismo.\nInfrastrutture e trasporti.\nStrade.\nIl territorio di Mendatica \u00e8 attraversato principalmente dalla strada provinciale 74 che permette il collegamento, verso nord, con la provinciale 1 presso la frazione di San Bernardo e l'omonimo colle; verso sud s'innesta con la provinciale 3 nel territorio di Montegrosso Pian Latte. La strada provinciale 2 collega, inoltre, il territorio mendaticese con Triora, mentre la SP 97 conduce alla frazione di Valcona Sottana e altre localit\u00e0 del comune di Mendatica.\nAmministrazione.\nAltre informazioni amministrative.\nMendatica fa parte dell'Unione dei comuni dell'Alta Valle Arroscia."}
{"id": "30857", "revid": "292162", "url": "https://it.wikipedia.org/wiki?curid=30857", "title": "Lercara Friddi", "text": "Lercara Friddi (\"Arkara d\u00ee Friddi\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nLercara Friddi sorge quasi alle falde di Colle Madore e del suo sito archeologico sicano, tra il vallone del Landro e la vallata di Fiumetorto e del Platani. Si trova sulla direttrice Palermo - Agrigento, ad un'altezza media di 670 metri s.l.m.\nStoria.\n\u00c8 stata fondata, nell'ambito delle nuove citt\u00e0 istituite dall'amministrazione spagnola del re Filippo per ripopolare i feudi abbandonati, con la \"licentia populandi\" del 22 settembre 1595 concessa a Baldassarre Gomez de Amezcua che avendo sposato Francesca Lercaro, figlia di Leonello, ebbe in dote matrimoniale i feudi Friddi, Friddigrandi e Faverchi, dedicati alla produzione di vino e frumento.\nLeonello Lercaro era un imprenditore genovese di origine armena venuto in Sicilia nel 1570 in cerca di miglior fortuna, e grazie alla cui intraprendenza sorse l'originario nucleo cittadino. La famiglia di costui era cattolica di rito greco, e in tale fatto si giustifica la presenza a Lercara dell'icona della Madonna di Costantinopoli ritrovata dall'undicenne Oliva Baccarella nel 1807: l'effigie graffita recante la data del 1734 proveniva presumibilmente da una chiesa lercarese che seguiva il rito dei Lercari; andata smarrita per la rovina di detta chiesa, fu ritrovata all'aperto nei pressi di un vicino torrente: la tradizione popolare tramanda come miracoloso quell'evento, da cui trassero origine la festivit\u00e0 patronale e la chiesa di Maria Santissima di Costantinopoli (che conserva il graffito, dipinto alla fine del XIX secolo).\nPer lungo tempo le maggiori testimonianze urbanistiche di Lercara Friddi furono soprattutto luoghi di culto: dopo la chiesa di San Gregorio d'Armenia, edificata da Lionello Lercaro tra il 1573 e il 1580 nella zona di via dei Martiri, ci furono la chiesa della Madonna del Rosario, edificata da Baldassarre Gomez de Amezcua tra il 1595 e il 1604 in via Pucci; la chiesa di Sant'Anna, edificata da Francesca Lercaro tra il 1605 e il 1610 nella stessa omonima via; e la chiesa di San Gregorio Traumaturgo, inizialmente edificata da Raffaella Lercaro de Amezcua tra il 1627 e il 1640 e poi riedificata pi\u00f9 volte sino ai primi dell'Ottocento, corrispondente alla parte alta di Corso Giulio Sartorio (tutte scomparse nel tempo).\nLo sviluppo iniziale dell'abitato risent\u00ec delle gravose condizioni imposte ai coloni, ma trov\u00f2 impulso nel 1618 con l'arrivo di Francesco Scammacca Gravina, erede della baronia dei Lercaro, che oltre a risiedere nel nascente centro favor\u00ec migliorie come nuove strade, bevai e ulteriori chiese. Nel 1708, la baronia di Lercara fu elevata al rango di principato.\nNel libro \"Della Sicilia Nobile,\" scritto nel 1754 da Francesco Maria Emanuele Gaetani, \"Lercara delli Friddi\" risulta \"Terra Baronale col mero e misto Impero (\u2026) abitata da 1536 anime, per cui vi sono 483 case (\u2026) sei Chiese\".\nNel 1801 il poeta Giovanni Meli cita Lercara Friddi (col toponimo di \"Alcara de' freddi\"), in un passaggio delle sue \"Riflessioni sullo stato presente del Regno di Sicilia intorno all'agricoltura e alla pastorizia\": \".\u2026Quei pochi, che restano ne' villaggi, attaccati alle loro famigliole, trovandosi deboli, e mal nutriti, o cadono nella rafan\u00eca (morbo terribile, descritto prima dal cel. Linneo) che fra la debolezza, e contrazione lor toglie l'uso delli ginocchi, e delle gambe o non hanno la forza di resistere alle aeree vicissitudini dell\u2019autunno, od ai rigori dell\u2019inverno, quindi le frequenti epidemie, che spopolano i villaggi, e le campagne; come si \u00e8 veduto in quest\u2019anno che nella sola Alcara de\u2019 freddi fra lo spazio di pochi mesi ne sono mancati mille, met\u00e0 morti e met\u00e0 fuggiti per la miseria, ed i debiti. Ed oh la gran perdita, che \u00e8 questa per lo Stato!\u2026\"\nCon la Costituzione siciliana del 1812 e l'abrogazione della feudalit\u00e0, a Lercara Friddi viene anche attribuito titolo di \"Libera Universit\u00e0\". \nFu la scoperta dello zolfo a cambiare le sorti del paese, rendendolo un importante centro minerario, l'unico in provincia di Palermo, per l'estrazione e la lavorazione dello zolfo siciliano, incentivandone la crescita a partire dal 1828. Lo sviluppo port\u00f2 a un \"boom\" demografico senza precedenti.\nTuttavia, dopo l'Unit\u00e0 d'Italia le condizioni di gran parte della popolazione del Mezzogiorno (e in particolare della Sicilia), restavano ancora ampiamente insoddisfacenti. La questione meridionale vide l'impennata del brigantaggio che nel 1863 e nel 1876 interess\u00f2 anche due membri dei Rose-Gardner, rapiti e liberati dietro pagamento di un riscatto. Nel 1893, anno d'inizio crisi dell'industria dello zolfo, diversi minatori lercaresi lamentarono gravi ritardi dei salari. E durante i Fasci siciliani, Lercara pag\u00f2 un tributo di undici vittime nella protesta del giorno di Natale.\nIl lento declino dell'economia solfifera si associ\u00f2 a drammatiche condizioni di lavoro, in particolare quello minorile e femminile, denunciate da Alfonso Giordano e Jessie White-Mario. Oltre mezzo secolo dopo, fecero loro eco Carlo Levi nel 1951 e il giornalista e poeta Mario Farinella.\nSimboli.\nLo stemma del comune si blasona:\nMonumenti e luoghi d'interesse.\nArchitetture civili.\nSul colle Croce, addossato all'abitato, si trovano pregevoli architetture ottocentesche : la Santa Croce e il serbatoio idrico che alimentava le fontanelle pubbliche (\"la vasca\"). Meritevoli di attenzione sono i prospetti del Plesso Sartorio e della Matrice per via dello scontro semiotico tra Chiesa cattolica e massoneria locale nel periodo di fine Ottocento-inizio Novecento.\nLercara ospita inoltre diversi monumenti pubblici che, tra i vari, celebrano il ricordo di illustri personalit\u00e0 locali (alcuni sono opera di artisti di pregio del passato come Mario Rutelli, Antonio Ugo, Cosmo Sorgi e Domenico De Lisi).\nInfine, notevoli architetture civili degne di nota sono:\nSiti archeologici.\nLa stagione archeologica si apr\u00ec nel 1992 quando il cittadino Antonino Caruso consegn\u00f2 al comune un gruppo di pregevolissimi reperti, recuperati accidentalmente, provenienti da colle Madore. Su questa altura vicino all'abitato si trovava \"il tempio di Afrodite/sepolcro di Minosse\" secondo la tesi di Danilo Caruso, studioso che ha anche attribuito delle tele anonime, custodite al Duomo ed in San Matteo, allo Zoppo di Gangi (nome d'arte di due artisti siciliani di fine Cinquecento-inizio Seicento) e al pittore ottocentesco Giuseppe Carta.\nCultura.\nLa Biblioteca comunale \"Giuseppe Mavaro\" (insegnante lercarese studioso di letteratura e storia municipale) ospita il \"Costume nel pupo\", di Vito Giangrasso, e il museo archeologico.\nAmministrazione.\nDi seguito una tabella relativa alle amministrazioni recentemente succedutesi."}
{"id": "30858", "revid": "533647", "url": "https://it.wikipedia.org/wiki?curid=30858", "title": "Marineo", "text": "Marineo (\"Marin\u00e8\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nMarineo \u00e8 situato nel territorio centrale della citt\u00e0 metropolitana di Palermo, sormontato dalla caratteristica Rocca: una formazione montuosa composta da calcare su cui sono presenti specie vegetali molto rare e protette, come l'Iris dal gambo corto. Nel 2003 sono stati effettuati sulla Rocca dei lavori di consolidamento di alcuni costoni rocciosi cofinanziati dall'Unione Europea.\nNel territorio marinese sono presenti altri rilievi montuosi, come la Montagnola su cui sono stati trovati i resti di un'antica citt\u00e0: Makella, e Pizzo Parrino. Sorge a 550 metri sul livello del mare, a 30\u00a0km da Palermo.\nStoria.\nEt\u00e0 antica.\nUn primo insediamento nel territorio di Marineo risale all'VIII-VII secolo a.C. In quel tempo Marineo era un insediamento indigeno sulla Montagnola. In seguito, a causa dell'influenza di civilt\u00e0 come Fenici, Greci e Romani, si riusc\u00ec a determinare una ricchezza di cultura ed un'arte ancora testimoniata dai reperti archeologici che si vanno man mano trovando tra gli scavi archeologici sulla Montagnola. In seguito anche Bizantini, Arabi, Normanni e Svevi si stabilirono e passarono sulla Montagnola.\nEt\u00e0 moderna.\nDal 1500 in poi il paese fu fondato e costruito nella locazione attuale, dalla famiglia Bologna, che costru\u00ec il Castello e le prime 300 case e incoraggi\u00f2 la costruzione della Chiesa Madre, del Convento e del monastero Olivetano. Successivamente ai Bologna subentr\u00f2 la famiglia Pilo, molto sensibile all'abbellimento delle chiese e che contribu\u00ec donando molte opere d'arte alla fondazione del Collegio di Maria (posto dall'altro lato del Corso dei Mille rispetto alla Chiesa Madre).\nUbicato nella Valle dell'Eleuterio a 30\u00a0km da Palermo a quota 555,00 s.l.m, poco distante dalla antica citt\u00e0 di MaKella ove peraltro sono in corso ricognizioni e scavi archeologici, sorge l'attuale Marineo con storia pi\u00f9 recente di fondazione medievale. Sorto nel 1549, a seguito di licenzia populandi concessa a Francesco Maria Beccadelli di Bologna. Nel 1549 Francesco Bologna (\u20201552) barone di Cefal\u00e0 e di Capaci chiede lo jus populandi sul feudo di Marineo.\nIl 3 febbraio 1553 viene registrato l'inventario dei beni del defunto barone di Cefal\u00e0. (Archivio di Stato Palermo, Cancelleria 42, foglio 180, idem 46, foglio 87). La concessione per edificare la nuova terra di Marineo certamente sar\u00e0 stata utilizzata nel tempo con ampia facolt\u00e0 e di questo si ha conferma attraverso documenti che attestano gli atti di locazione di terre ed abitazioni gi\u00e0 costruite date a censo a numerosi coloni nel 1568 da parte di Giliberto Bologna barone di Marineo; il 3 febbraio 1571 Giliberto vende ad Aloisio Scavuzzo Russo, figlio del notaio Giacomo, il feudo e castello di Cefal\u00e0 assieme al fondaco, balneas et alias stancias ed al feudo delle Mendole. (cfr. appendice) (Archivio di Stato Palermo, Conservatoria 142, foglio 21).\nLa famiglia Beccadelli costru\u00ec il proprio palazzo nel 1553, su probabile preesistenze, determinando la matrice urbana di Marineo, la tipica morfologia cinquecentesca \u201cla strada dritta\u201d e l'inizio della strada con l'edificio monumentale in fase prospettico. Dal punto di vista della morfogenesi dello spazio urbano il tessuto \u00e8 a grana media.\nPer Vito Maria Amico, nel Dizionario Topografico della Sicilia, invece il nome viene dal latino Marineum, in siciliano \"Marineu\":\n\"Paese fabbricato da Francesco Bologna al tempo del Fazello e precisamente nel 1540, sito trala fortezza di Cefal\u00e0 e la torre Risalaimi in un poggio verso settentrione; \u00e8 diviso da vie rette, ornato di casa Baronale, e presenta quasi nel centro la chiese maggiore dedicata a San Giorgio martire sotto la cura di Arciprete. Fu data ai Minori Riformati nel 1570 la Chiesa di S. Maria della Damma che \u00e8 in somma venerazione ai cittadini, ma diessi poi ai Conventuali sotto il titolo e gli auspicii della Madomma Immacolata. Presentansi finalmente, un collegio di Maria per l'educazione delle fanciulle sotto l'ordine anche dei minori attaccato al tempio di S. Vincenzo Ferreri, e la Chiesa del SS. Crocifisso dei monaci di Monte Oliveto fondata dal sopraccennato Francesco e suffraganea a S. Maria del Bosco. Contansi altre quattro Chiese minori. Comprendesi Marineo nella provincia com'arca e diocesi di Palermo, e conosce i diritti della prefettura di Sciacca cui recava 13 fanti. Contavansi nel censimento, scorso appena il X lustro della fondazione, 1082 abitanti, e poi 553 case 2327 abitanti nell'anno 1653, e nel 1713 poi 995 case 3150 abitatori che rovaronsi 3739 dalla recentissima numerazione. Ebbesi un tempo il titolo di Contea per privilegio di Filippo II nel 1562 e poi dopo tre ne venne nominato Marchese per diploma del medesimo Re, Giliberto figliuolo del sopraccennato Francesco. Molto ampiamente stendevasi un tempo la signoria di Marineo e comprendeva molti territorii volgarmente detti Feudi ricchissimi per totale ubert\u00e0 e che riconoscono oggi vari possessori. Nel censimento di Federico II possedeva Marineo Pietro Formica milite, e ne fruiva del dominio sotto Martino I la nobile famiglia Amodea. L'ottennero i Bologna nel sorgere del secolo XVI, quindi fu il fondatore del paese sotto Carlo V. Francesco Bologna Questore dell'isola, cui succede Conte e Marchese, come sopra dicemmo, il figliuolo Giliberto; fu anche signore di Capaci e di Cefal\u00e0 e gli succedette Vincenzo, di cui e dei suoi successori dissi altrove sufficientemente presentando la serie dei Conti di Capaci. Si ha il Marchese il potere d armi, ed occupa l'VIII posto nel pubblico Parlamento del Regno. Sta il paese in 38\u00b0 di lat. ed in 37\u00b0 e 15 di log. Sono nominate nel territorio e nel bosco vicino le acque termali appallete di S. Isidoro da una Chiesa a questo santo intitolata.\"\nMonumenti e luoghi d'interesse.\nArchitetture militari.\nCastello Beccadelli di Bologna. Edificio costruito nel 1553 sulla primitiva fortezza voluta da Carlo d'Angi\u00f2 nell'ambito delle lotte intestine dei Vespri Siciliani.\nAltro.\nAltri luoghi importanti del paese sono: \nCultura.\nMarineo \u00e8 una cittadina molto attiva sul piano culturale e molto legata alle sue tradizioni laiche e religiose, le quali vengono ancora salvaguardate grazie al lavoro benevolmente offerto dai generosi cittadini.\nLa Dimostranza di San Ciro.\nLa \"Dimostranza di San Ciro\" \u00e8 una Sacra Rappresentazione allegorica itinerante, gi\u00e0 documentata da G. Pitr\u00e8 nella sua \"Biblioteca della tradizioni popolari\". Cos\u00ec esso scriveva nel 1881: \"Dimustranz\"i erano anche quelle che si facevano in Marineo in onore del patrono principale S. Ciro martire, che ricorre la penultima Domenica di Agosto. Si rappresentava, come \u00e8 solito, la vita del santo: e persone che furono presenti agli ultimi spettacoli affermano che i personaggi a quando a quando parlavano\".La tradizione della \"Dimostranza\" nasce a Marineo nel 1700, probabilmente perch\u00e9 i Marinesi, orgogliosi di avere ricevuto le Sacre Reliquie del Santo Martire, volevano onorarlo e venerarlo con una manifestazione degna di tale prestigio e di coinvolgimento popolare.\nAll'inizio la Sacra rappresentazione consiste in una processione, sfilata di diversi gruppi, rappresentanti alcune tra le pi\u00f9 famose scene bibliche e con la presenza di diverse figure allegoriche. Successivamente la \"Dimostranza di Marineo\" diventa una vera e propria Sacra Rappresentazione itinerante della vita di San Ciro arricchita di dialoghi e cori. Riproponendo la strutturazione delle sacre rappresentazioni medioevali, inizia con un quadro di apertura (peccato originale e cacciata di Adamo ed Eva dal Paradiso Terrestre); quindi seguono le scene con le figure allegoriche, la persecuzione romana e la discordia, infine l'angelo che scaccia entrambi annunciando l'ordine divino (lotta eterna tra bene e male).\nQueste Sacre rappresentazioni in stile medioevale si svolgevano in un'unica piazza, molto grande dove in diversi punti venivano rappresentate le diverse scene. Marineo, non avendo una piazza tanto grande, ha cambiato lo svolgimento della manifestazione adattandola alla struttura urbanistica del paese, cos\u00ec gli spettatori si fermano in una piazzetta o largo, che diventa il punto di recita e le scene vengono via via rappresentate passandogli davanti. Quando finisce una scena, gli attori si spostano nella piazza successiva, dove, come una staffetta, lasciano il palcoscenico naturale alla scena seguente. La Dimostranza si snoda quindi per le vie del paese come un serpente e vi \u00e8 un momento in cui in tutti i luoghi deputati si recita contemporaneamente, trasformando l'intero paese in un grande palcoscenico.\nL'edizione del 2015 ha celebrato il 350\u00ba anniversario del culto di San Ciro a Marineo. Infatti, nel 1665, la famiglia Pilo ottenne dalla Santa Sede la preziosa reliquia del martire Ciro, conservata adesso presso la Chiesa Madre. La rappresentazione \u00e8 stata coordinata e diretta da Nino Triolo.\nIl Presepe Vivente.\nIl presepe vivente (o presepio vivente) \u00e8 una tradizione cristiana consistente in una breve rappresentazione teatrale che ha lo scopo di rappresentare, con l'impiego di figuranti umani, la nascita di Ges\u00f9 in una scenografia che viene costruita per ambientare la vicenda della nativit\u00e0. A Marineo si \u00e8 soliti preparalo su uno scenario alquanto affascinante e suggestivo, poich\u00e9 le caratteristiche architettoniche, urbanistiche e geografico-fisiche della cittadina vengono sfruttate al meglio per rendere l'esperienza del presepe sempre pi\u00f9 realistica e fedele agli usi e ai costumi di un tempo ormai lontano. Si pensi alle edizioni del Presepe Vivente al Convento o del Presepe Vivente sotto la Rocca.\nPremio internazionale di poesia di Marineo.\nFiore all'occhiello dell'attivit\u00e0 culturale marinese e della \"Fondazione Gioacchino Arnone\" che gestisce l'evento con grande professionalit\u00e0. Guadagnatasi ormai un notevole prestigio culturale nella vasta cerchia dei concorsi letterari nazionali, l'edizione del 2015, svoltasi a settembre, ha raggiunto il 41\u00ba anno consecutivo.\nSport.\nAttualmente a Marineo vi sono diverse Societ\u00e0 sportive che si dedicano in diversi ambiti come volley, calcio e ciclismo. In modo particolare A.s.d Oratorio S.Ciro e S.Giorgio il quale grazie alla conquista del campionato di Terza Categoria (2012/2013) e quello di Seconda Categoria (2013/2014) partecipa al campionato di Prima Categoria (2014/15 - 2015/16 - 2016/17) stagione 2017/18 conquista la vittoria ai play-off per partecipare al campionato di promozione (2018/19). Con la tripla promozione la squadra sta facendo riscoprire i vecchi fasti in cui Marineo primeggiava nel calcio dilettantistico, dopo tanti anni di assenza dal panorama calcistico isolano per varie vicessitudini. La partecipazione al campionato di promozione \u00e8 un risultato storico. Oltre al calcio, non bisogna dimenticare l'Asd Extreme Racing Team, la societ\u00e0 marinese di ciclismo che ad oggi conta circa 100 ciclisti tesserati. L'Extreme Racing Team e la Proloco ogni anno organizzano una delle pi\u00f9 partecipate granfondo di mountain bike del sud italia, la \"Granfondo Marineo\". L'8 ottobre del 2017 si svolge la XIII edizione, la XII edizione ha visto circa 800 partenti.\nInfrastrutture e trasporti.\nIl Comune \u00e8 interessato dalle seguenti direttrici stradali:"}
{"id": "30860", "revid": "1543377", "url": "https://it.wikipedia.org/wiki?curid=30860", "title": "Misilmeri", "text": "Misilmeri (\"Mussulumeli\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nTerritorio.\nCitt\u00e0 della Sicilia nord-occidentale situata nella valle del fiume Eleuterio.Si incontra percorrendo la scorrevole Palermo-Agrigento Strada Statale 121 al km 248+00. Il territorio di Misilmeri \u00e8 esteso per circa 7.000 ettari e tocca in parte la Conca d'Oro. Nel territorio comunale si trova il monte Gulino (844 m s.l.m.).\nClima.\nIl paese si trova in una fascia temperata con un soleggiato clima mediterraneo, lunghe estati calde e umide e inverni miti.\nLa vegetazione \u00e8 tipica della macchia mediterranea.\nStoria.\nNella localit\u00e0 di Pizzo Cannita, nel 1695 e nel 1725, furono rinvenuti dei sarcofagi ed altri reperti archeologici, conservati oggi al Museo Archeologico Regionale di Palermo. Durante la dominazione romana venne aperta una via consolare che, partendo da Palermo e attraversando Misilmeri, raggiungeva Agrigento (sino al 1864 il Corso Vittorio Emanuele e il Corso IV Aprile portavano il nome di \"Via Consolare\").\nL'emiro Giafar II, che regn\u00f2 sulla Sicilia dal 998 al 1019, giunto a Misilmeri, fece costruire un grande castello dove dall'alto delle torri si ammirava uno splendido panorama: dalla vallata del fiume Eleuterio sino al mar Tirreno. In seguito, alle pendici del castello si form\u00f2 un villaggio; da qui il nome \"Misilmeri\" che deriva dall'arabo \"Menzel-el-Emir\" e che significa appunto \"villaggio dell'Emiro\".\nNel 1068 Misilmeri fu teatro di una battaglia decisiva durante la conquista normanna della Sicilia: vittoria normanna comport\u00f2 la completa dissoluzione delle autorit\u00e0 musulmane e apr\u00ec la strada della conquista della stessa Palermo quattro anni pi\u00f9 tardi, quando questa come altre realt\u00e0 maggiori siciliane poteva ormai contare sulle proprie difese locali. La prima chiesa cristiana fu costruita prima del 1123 e intitolata a Sant'Apollonia, come citato in una bolla di papa Callisto II. La Misilmeri attuale venne fondata nel 1540 dal barone Francesco Del Bosco, il quale trasform\u00f2 il paese in un cantiere edile; nel 1553 fece costruire la nuova parrocchia di San Giovanni Battista, la Madrice, nel 1575 apr\u00ec la strada di accesso al castello, la \"Strada Grande\". La ricostruzione del paese prosegu\u00ec con un'altra chiesa, quella di Santa Rosalia, la prima ad essere dedicata alla Santa eremita palermitana che dal 1625 al 1671 fu patrona di Misilmeri, conosciuta pi\u00f9 comunemente come la chiesa di San Paolino.\nNel 1692 con il supporto morale ed economico di Giuseppe del Bosco, principe della Cattolica, Francesco Cupani fonda a Misilmeri il pi\u00f9 grande orto botanico d'Europa nel Giardino Grande, del quale oggi non rimane niente. Lo scopo di questo orto botanico era di coltivare erbe e piante per alleviare le sofferenze fisiche della povera gente di Misilmeri. Attirava molto l'attenzione del mondo civile di allora poich\u00e9 questo tipo di istituzione umanitaria era davvero una cosa rara.\nDurante il secolo XVIII i Bonanno subentrarono per matrimonio ai Del Bosco. Nel 1795, fondato l'Orto botanico di Palermo, pi\u00f9 di 2000 piante di quello di Misilmeri vi furono trasferite. Nel 1896 \u00e8 collocata a Misilmeri una lastra marmorea incisa in memoria di questo primato scientifico. Re Vittorio Amedeo II di Savoia volle visitare per questo motivo il paese.\nIl Risorgimento vide gravi disordini in particolare nel 1837.\nA Misilmeri, nel 1860, prima che I Mille arrivassero a Palermo, il generale Giuseppe Garibaldi, insieme a Nino Bixio e a Giuseppe La Masa, fond\u00f2 il primo Comitato pronto a governare l'Italia. La piazza principale, ancora oggi, porta il nome di \"Piazza Comitato 1860\". Sulle colline di Gibilrossa, Garibald\u00ec pronunci\u00f2 a Nino Bixio le celebri parole \"Nino, domani a Palermo!\" Bixio rispose: \"O a Palermo o all'inferno!\"\n dal 1529 dell'esistenza della Fontana Grande in Piazza comitato restaurata e decorata nel 1879 dallo scultore Palermitano Benedetto Civiletti. Alle spalle della Fontana Grande vennero costruiti i lavatoi pubblici nel 1893, successivamente sepolti e nel 1999 tornati alla luce dopo un lungo restauro.\nLa stazione ferroviaria facente parte della tratta Palermo-Corleone-San Carlo venne inaugurata nel 1882 e posta in disuso nel 1959 perch\u00e9 in passivo, vista la crescita di altri mezzi di trasporto. Un altro mezzo di trasporto che collegava Misilmeri con Palermo era il cosiddetto \"papuni\" (dal latino \"vapor\" applicato anticamente ai bastimenti), era una diligenza o carrozzone per il trasporto dei passeggeri trainato da un cavallo, poteva trasportare sino a 14 persone e impiegava 2 ore per coprire tutto il tratto. Il costo del biglietto era di 5 lire, andata e ritorno, ma nel 1929 fu dismesso, sia perch\u00e9 il treno era pi\u00f9 veloce sia per l'avvento delle prime automobili.\nUna figura scomparsa a Misilmeri \u00e8 \"U mara\u00f9ni\", ossia marangone, un uomo che conduceva gli abitanti da una sponda all'altra del fiume Eleuterio durante la piena invernale. Sono scomparsi anche i \"funnachi\", termine della lingua siciliana, alberghi d'infimo ordine, un posto dove alloggiavano i cavalli dei viandanti o per fare la muta. Attestano alcuni documenti di un antichissimo fondaco di Santa Rosalia dove la Santa si ripos\u00f2 una notte durante un suo viaggio. \u00c8 scomparso molto altro a Misilmeri, le tradizioni familiari, arti, mestieri e tradizioni religiose, ma negli ultimi anni si \u00e8 ridestato un interesse per la ricerca storica e antropologica , nella speranza che la storia sia maestra di vita.\nDopo mille anni dalla sua costruzione, il Castello di Misilmeri \u00e8 stato restaurato e si sta cercando di inserirlo nei circuiti turistici isolani. Si possono vedere a Misilmeri opere d'interesse storico-archeologico come il cunicolo sotterraneo che collega la parrocchia di San Giovanni Battista al castello, la catacomba con le lastre marmoree incise nel periodo di dominazione berbera nella chiesa di Sant'Antonio o delle Anime Sante, i Tredici Ponti, i Lavatoi, la Chiesa Madre, il ponte di Risal\u00e0imi, il promontorio di Pizzo Cannita.\nMonumenti e luoghi d'interesse.\nArchitetture civili.\nIl Palazzo Comunale o Municipio \u00e8 situato in piazza Comitato 1860. Nella stessa locazione si pu\u00f2 vedere il monumento dedicato ai Caduti in guerra.\nSociet\u00e0.\nTradizioni e folclore.\nDurante le feste pasquali si svolge nello spiazzale prospiciente alla Chiesa di San Francesco una rappresentazione, che insieme alle processioni della Via Crucis per le vie del paese, alle cantate del Gioved\u00ec Santo nelle ore notturne (trucculiata) culminano nell'esposizione dei \"lavureddi\" (caratteristiche inflorescenze dei semi di ceci e lenticchie impiantati in un impasto umidiccio) e nell\"Incontro\" della domenica di Pasqua, tra il \"Cristo Risorto\" e la \"Madonna\".\nLa tradizione de \"Mazzuna\" (grossi cesti infiorati che adornano le statue arricchiti con primizie locali) si tramanda dal 1742.\nMenzione a parte merita la Dimostranza di San Giusto, corteo di circa cento personaggi che rappresentano i momenti salienti della vita del Santo. La Dimostranza di San Giusto fu redatta da Don Domenico Furitano dei Baroni di Marraffa, Vicario Foraneo. Nell'anno 1771, centenario della traslazione delle reliquie di San Giusto nel paese, furono fatti grandi festeggiamenti in onore del Santo, tra questi venne realizzata un'imponente processione figurata con cui fu rappresentata la vita del santo, sino al martirio. \nDi particolare importanza \u00e8 anche la festa del \"Patriarca San Giuseppe\", che registra ogni anno una grande presenza anche per via della grande confraternita portante il suo nome, famosa per la distribuzione del pane benedetto.\nInfine va ricordata la magnificenza della processione del Venerd\u00ec Santo, preceduta dalla \"Calata ra testa\", evento di grandissima importanza nel folkrore misilmerese, organizzato dalla venerabile e antichissima confraternita del Miseremini.\nCultura.\nBiblioteca.\nLa Biblioteca Comunale \"G. Traina\" \u00e8 stata istituita nel 1978 ed \u00e8 stata intestata a Giuseppe Traina (1880-1966), avvocato misilmerese. Traina fu membro dell'Assemblea Costituente e Sindaco di Misilmeri. A lui si deve un saggio su Gustavo Benso di Cavour nella ricorrenza del centenario rosminiano.\nIl numero di volumi complessivi della biblioteca sono di circa 28.000 e sono costituiti dal fondo proveniente dalla donazione Traina e da acquisizioni effettuate con risorse comunali e regionali.\nLa biblioteca partecipa da due anni al progetto SITAB (Sistema Informativo Territoriale Attivit\u00e0 Bibliografiche) Catalogo Provinciale di Palermo.\nSport.\nLo sport principale e pi\u00f9 praticato a Misilmeri \u00e8 il calcio ma si possono trovare anche vari tipi di attivit\u00e0 come il ciclismo, il Tennis, il Basket, gli Scacchi, l'Ippica, la MTB e l'Atletica leggera.\nCalcio.\nLa principale squadra di calcio \u00e8 il Don Carlo Misilmeri, che milita in Eccellenza Sicilia Girone A 2021-2022.\nTennis.\nDa anni si svolge nel periodo estivo il torneo di Tennis \"Menzel El Emir cup\", nel campo comunale di Piano Stoppa, con un'ottima partecipazione.\nAtletica leggera.\nLa pratica dell'atletica leggera agonistica a Misilmeri nasce dall'impegno di un professore di educazione fisica, Marcello Giaccone, che porter\u00e0 la scuola media Guastella a numerosi piazzamenti nei giochi della Giovent\u00f9 nazionali culminati con la vittoria femminile del 1997.\nA cavallo tra il 1992 e il 2000 i giovani misilmeresi furono protagonisti di numerosi successi di societ\u00e0 a livello regionale vestendo le casacche della Polisportiva Active, del Gs L'atleta e della Polisportiva Moses. Oltre a numerosi titoli regionali individuali si segnalano i piazzamenti a livello nazionale di Antonino Monachello, Paolo Merendino, Giancarlo Badami, Grazia Falletta, Maria Costantino e Francesca Lamia.\nLamia, Costantino e Magno, ad oggi, detengono ancora il primato regionale della 8x50 stabilito con l'Active Palermo il 9 giugno del 1996 in 54\"8.\nLa Marathon Misilmeri nasce nel 1999 \u00e8 un'associazione sportiva dilettantistica che pratica l'attivit\u00e0 di atletica leggera ed in particolare la corsa.\nL'impegno profuso dai cugini Enzo ed Antonello La Scala ha portato la squadra ad essere in breve una delle pi\u00f9 forti in Sicilia con una partecipazione in termini numerici decuplicata rispetto agli inizi. Il campo sportivo di Piano Stoppa, su spinta del giovane movimento podistico misilmerese, \u00e8 stato dotato di un percorso in terra battuta che ogni anno ospita una delle prove del Gran Prix Regionale di corsa campestre organizzata dalla Marathon Misilmeri.\nFiore all'occhiello dell'atletica misilmerese \u00e8 Lorenzo Perrone, specialista dei 1500 metri scoperto dal professor Zarcone e subito vincitore dei Campionati nazionali studenteschi di corsa campestre.\nLorenzo, dopo una sfilza di titoli nazionali nelle categorie giovanili, ha meritato l'accesso nel gruppo sportivo delle Fiamme Gialle (Guardia di Finanza) con cui ha conquistato titoli nazionali e convocazioni in nazionale.\nCiclismo.\nIl ciclismo a Misilmeri prende piede grazie all'Asd Mtb Emyr, associazione sportiva dilettantistica senza scopo di lucro nata nel novembre del 2007. L'associazione ogni anno vanta l'organizzazione di tre importanti eventi: il Raduno dell'Epifania, la Passeggiata Ecologica in bici e il Crosscountry Citt\u00e0 di Misilmeri.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl Comune \u00e8 interessato dalle seguenti direttrici stradali:\nAltro.\nEmittenti televisive.\nTSEUNO Misilmeri, emittente televisiva cattolica affiliata al circuito Corallo Sat.\nPremio Rocco Chinnici.\nAl fine di onorare la memoria e l'opera del magistrato Rocco Chinnici, ucciso dalla mafia a Palermo il 29 luglio 1983 nella strage di via Pipitone Federico, viene indetto e organizzato ogni anno questo Premio. Esso vuole contribuire allo sviluppo dell'Educazione alla Legalit\u00e0 tra i giovani del nostro Paese, al fine della formazione di una coscienza civile e democratica, come efficace antidoto per contrastare ogni forma di illegalit\u00e0 e di criminalit\u00e0 organizzata. Fra i personaggi illustri che ricevettero questo premio in passato, ricordiamo Giuseppe Tornatore, Valentino Picone e Pif. La cerimonia si \u00e8 svolta giorno 19 gennaio 2009, presso il cinema \u201cKing\u201d di Misilmeri."}
{"id": "30861", "revid": "367445", "url": "https://it.wikipedia.org/wiki?curid=30861", "title": "Montelepre", "text": "Montelepre (\"Mun\u010dilebbru\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nL'abitato sorge alle pendici di monte d'Oro, che si erge per .\nStoria.\nLa storia della citt\u00e0 comincia in epoca classica, quando Hyccara era alleata militarmente con Selinunte, Catania e Siracusa e venne per questo attaccata dagli Ateniesi. Alcuni abitanti si rifugiarono nell'attuale Monte d'Oro, da dove potevano dominare il circondario. Una volta abbandonato l'abitato, gli abitanti scesero a valle dove vi era il feudo e l\u00ec si stabilirono definitivamente. Il feudo apparteneva al monastero di S. Caterina al Cassaro di Palermo che fece costruire mulini e fondachi.\nNel 1429 il feudo fu acquistato dalla Cattedrale di Monreale. Poich\u00e9 in zona c'erano numerosi briganti che disturbavano la quiete del paese e raccoglievano i frutti del feudo senza permesso, l'arcivescovo di Monreale, Giovanni Ventimiglia, fece costruire una torre per controllare tutto il feudo, dopo aver ottenuto il permesso dal Re delle due Sicilie, Alfonso V d'Aragona. La torre fu costruita intorno al 1435; la gente che voleva stabilirsi a Montelepre, sentendosi sicura, incominci\u00f2 a costruire le proprie case intorno ad essa. Dopo il 1584 vennero aggregati al territorio di Montelepre anche i territori di Suvarelli, Bonagrazia, Sagana e Calcerame.\nNel 1600 circa il villaggio pass\u00f2 a Pietro Bellacera di Monreale. Dopo la sua morte la moglie Maria fece costruire una chiesa, che diventer\u00e0 poi la chiesa madre. Alcuni anni dopo furono costruite anche la chiesa di Sant'Antonio e la chiesa di San Giuseppe. Nel 1715 il villaggio era costituito da 138 case.\nCastrenze di Bella, un ricco proprietario monrealese, fece costruire un piccolo ospedale civico nella periferia nord del paese e il collegio di Maria che aveva lo scopo di istruire le ragazze nell'arte del ricamo. Alla fine del Settecento si \u00e8 registrato un notevole incremento della popolazione. Infatti nel corso di questo secolo \u00e8 passata da poche centinaia di abitanti a ben .\nNel 1812 il villaggio fu dichiarato comune con il nome Montelepre e nel 1848 Paolo Migliore vi fond\u00f2 una societ\u00e0 segreta di carbonari che aveva rapporti diretti con Giuseppe Mazzini. I carbonari monteleprini cacciarono le truppe borboniche che stavano per attaccare il paese e si misero agli ordini di Garibaldi durante la sua marcia verso Palermo. Nel 1864 anche Montelepre fu infestato dal colera per tre anni. Morirono molte persone e il comune ebbe grossi problemi per la sepoltura, per questo nel 1880 fu costruito un cimitero in un vasto appezzamento di terreno. Alla fine dell'Ottocento alcuni giovani monteleprini rinunciarono alla chiamata alla leva e diventarono briganti. Dal 1900 in poi molti paesani emigrarono in cerca di lavoro negli Stati Uniti d'America e verso il nord Europa. Dalla prima met\u00e0 del Novecento Montelepre \u00e8 stato al centro dell'attenzione poich\u00e9 in quegli anni il bandito monteleprino Salvatore Giuliano seminava il terrore nei paesi pi\u00f9 o meno vicini.\n Montelepre conta oltre abitanti ed \u00e8 un paese tranquillo che sfrutta economicamente la vicinanza con Palermo e Partinico. La mancanza in paese di grandi aziende, capaci di assorbire la forza lavoro locale, e la presenza degli uffici pubblici nel capoluogo fanno s\u00ec che in molti lavorino a Palermo.\nStorica \u00e8 anche la banda musicale che dal 1800 continua ad operare in paese. Vi \u00e8 anche un'associazione teatrale-culturale, l'ATMA, che si occupa di mantenere intatte le antiche tradizioni religiose e culturali del paese.\nSimboli.\nLo stemma comunale, riconosciuto con decreto del capo del governo del , si blasona:\nEconomia.\nServizi.\nVi sono tre scuole: la materna, la scuola elementare e la scuola media (a seguito della riforma Gelmini denominate rispettivamente scuola dell'infanzia, scuola primaria e scuola secondaria di primo grado). In localit\u00e0 Presti sorge il centro sportivo \"Don Pino Puglisi\", nel quale sono presenti impianti per pratica del calcio, del tennis, del basket e del pattinaggio. In via Purpura c'\u00e8 un campo da basket all'aperto e in via Sammartino si trova una palestra per le arti marziali. Il paese dispone anche di un parco urbano, di un centro polifunzionale (Museo Civico e Biblioteca comunale, fornita di un locale dedicato ai collegamenti Internet).\nAmministrazione.\nDi seguito \u00e8 presentata una tabella relativa alle amministrazioni comunali che si sono succedute a partire dagli anni Novanta."}
{"id": "30863", "revid": "1543377", "url": "https://it.wikipedia.org/wiki?curid=30863", "title": "Montalto Ligure", "text": "Montalto Ligure (\"M\u00f6nt\u00e4to\" in ligure) \u00e8 una frazione di 377 abitanti che ospita servizi ed uffici del comune italiano di Montalto Carpasio nella provincia di Imperia in Liguria.\nGeografia fisica.\nIl territorio di Montalto Ligure insiste in una occupazione strategica dall'alto di un colle che sovrasta la media valle del torrente Argentina; fino al Novecento il sito era un importante luogo di incrocio delle numerose vie della transumanza. L'abitato di Montalto Ligure \u00e8 disposto lungo il crinale del monte Colletto e sul suo pendio sudoccidentale.\nStoria.\nLe prime ufficiali notizie del borgo - denominato in origine Montaldo - risalgono all'XI secolo quando un primitivo villaggio fu concesso dall'imperatore al vescovo di Albenga Diodato; nel 1153, tramite concessione vescovile, si autorizz\u00f2 la riscossione delle decime della parrocchia di Mons Autus (la primitiva comunit\u00e0 parrocchiale di Montalto) da parte del signore di Lingueglietta Anselmo de Quadraginta. A partire dal XII secolo i territori di Montaldo, Badalucco e Carpasio si staccarono dal controllo vescovile ingauno per confluire, per vendita, nei possedimenti dei conti di Ventimiglia.\nNel 1260 il territorio, tra i quali Montaldo, fu venduto dal conte di Badalucco Bonifacio alla Repubblica di Genova che sottopose il nuovo territorio sotto la giurisdizione della podesteria\" \"di Triora. L'annessione alla repubblica genovese fece s\u00ec che il borgo condivise fino al XVIII secolo le glorie e le sorti di Genova, come le lotte tra le fazioni Guelfe e Ghibelline o le incursioni dei corsari barbareschi. Nel XV secolo la comunit\u00e0 di Montaldo si dot\u00f2 di propri statuti che, salvo alcune modifiche legate all'adeguamento storico, rimasero in vigore fino al 1805.\nFu invaso dalle truppe francesi del generale Andrea Massena che occup\u00f2 il paese nel 1794. Caduta la Repubblica di Genova nel 1797, e annesso alla Repubblica Ligure, la municipalit\u00e0 di Montaldo fu assoggettata alla giurisdizione delle Palme nel cantone di Triora; nel 1803 and\u00f2 a costituire l'XI cantone dell'Argentina nella Giurisdizione degli Ulivi. Annesso al Primo Impero francese, dal 13 giugno 1805 al 1814 il territorio venne inserito nel Dipartimento delle Alpi Marittime sotto il cantone di Taggia.\nCaduto Napoleone Bonaparte, e dopo il Congresso di Vienna del 1814, dal 1815 fu parte integrante del Regno di Sardegna e in seguito del Regno d'Italia dal 1861. Dal 1859 al 1927 il territorio fu compreso nel VII mandamento di Triora del circondario di Sanremo facente parte della provincia di Porto Maurizio e, con la sua costituzione, della successiva provincia di Imperia.\nCon decreto reale del 1862 si autorizz\u00f2 il cambio di denominazione in Montaldo Ligure, ulteriormente modificata in Montalto Ligure con un successivo decreto reale del 1864.\nDurante il conflitto bellico della seconda guerra mondiale sub\u00ec notevoli scontri a fuoco fra nazisti e partigiani.\nDal 1973 al 30 aprile 2011 ha fatto parte della Comunit\u00e0 montana Argentina Armea.\nMontalto Carpasio.\nL'11 giugno 2017 si \u00e8 svolto negli allora due comuni di Carpasio e Montalto Ligure un referendum consultivo per l'unificazione dei due territori in un unico ente comunale. In entrambi i centri \u00e8 stato raggiunto il quorum necessario del 30% per la convalida della consultazione con il risultato similare del 77% dei voti favorevoli all'unione. Il nuovo comune, denominato Montalto Carpasio \u00e8 stato istituito il 1\u00ba gennaio 2018.\nEx simboli.\nL'ex stemma ufficiale \u00e8 stato approvato con l'apposito Decreto del Presidente del Consiglio dei ministri datato al 2 marzo del 1931; il gonfalone \u00e8 stato invece approvato con l'apposito Decreto del Presidente della Repubblica datato al 6 ottobre del 1953. \nSociet\u00e0.\nEtnie e minoranze straniere.\nSecondo i dati Istat al 31 dicembre 2014, i cittadini stranieri residenti a Montalto Ligure sono , pari all'11,41% della popolazione totale.\nGeografia antropica.\nIl territorio del comune decaduto era costituito, oltre che dall'ex capoluogo comunale di Montalto Ligure e dalla frazione di Isolalunga, anche dalle regioni Autenchi, Binelle, Campi, Castellarone, Cervia, Cianetto, Colletta, Figareo, Ginestrei, Passetto, Progallo, Qua e Riv\u00e0 per un totale di 13,71 km2.\nEconomia.\nLa principale risorsa economica della frazione \u00e8 l'attivit\u00e0 agricola, specie nella coltivazione dell'olivo e della vite.\nInfrastrutture e trasporti.\nStrade.\nIl territorio di Montalto Ligure \u00e8 attraversato principalmente dalla strada provinciale 21 che permette il collegamento a nord con la frazione di Carpasio. Presso l'abitato montaltese la stessa provinciale si innesta con la strada provinciale 548 della Valle Argentina per Badalucco, a sud, e Molini di Triora a nord.\nEx amministrazione.\nAltre informazioni amministrative.\nMontalto Ligure faceva parte dell'Unione dei comuni delle Valli Argentina e Armea, di cui ospitava la sede."}
{"id": "30864", "revid": "106376", "url": "https://it.wikipedia.org/wiki?curid=30864", "title": "Casaletto di Sopra", "text": "Casaletto di Sopra (\"Casal\u00e8t da Sura\" e \"La Mel\u00f2ta\" in dialetto cremasco) \u00e8 un comune italiano di abitanti della provincia di Cremona in Lombardia.\nSociet\u00e0.\nEtnie e minoranze straniere.\nSecondo i dati Istat al 31 dicembre 2020 i cittadini stranieri residenti a Casaletto di Sopra sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1985 ad oggi.\nAltre informazioni amministrative.\nCasaletto di Sopra forma con Romanengo e Ticengo l'Unione dei Comuni Lombarda dei Fontanili."}
{"id": "30865", "revid": "125608162", "url": "https://it.wikipedia.org/wiki?curid=30865", "title": "Casaletto Vaprio", "text": "Casaletto Vaprio (\"Casal\u00e8t\" in dialetto cremasco) \u00e8 un comune italiano di abitanti della provincia di Cremona, in Lombardia.\nGeografia fisica.\nCasaletto Vaprio confina a nord con Capralba, a nord - ovest con Quintano, a ovest con Trescore Cremasco, a sud - ovest con Cremosano e a sud - est con Campagnola Cremasca.\nIl territorio del comune \u00e8 al 100% pianeggiante, attraversato dai canali della Roggia Oretta e della Roggia Alchina, tutti e due nella parte orientale del paese. Proprio da quest'ultimo, al confine con il comune di Capralba, sorgono diverse cascine dedite all'agricoltura e all'allevamento, con una fitta rete di alberi lungo la Strada Comunale del Moso, nella, cos\u00ec chiamata, Alchina.\nOrigini del nome.\nSecondo alcuni documenti (datati tra l'VII secolo d.C. ed il XII secolo), il paese portava unicamente il nome \"Vaprio\". \u00c8 solo in un documento del 1178 che viene designato \"Casaletto\". Alla fine del XV secolo, per distinguerlo da un altro paese di nome Casaletto (ovvero Casaletto Ceredano), gli fu aggiunto il nome \"Vaprio\". Il vocabolo, a differenza del termine \"Casaletto\" (\"piccolo nucleo di case\") \u00e8 di difficile interpretazione. Il termine \"Vaprio\" indicava fino al 1102 il Vicariato Foraneo di Trescore Cremasco, mentre passer\u00e0 poi ad indicare la sola localit\u00e0 di Casaletto. Ci\u00f2 vuol dire che il nome \"Vaprio\" servisse in origine ad indicare tanto la localit\u00e0 principale quanto la zona di cui era centro: questo avrebbe conferma nel fatto che il nome stesso \u00e8 stato imposto, anche se in forma alquanto diversa, anche ad altre localit\u00e0 del Cremasco.\nStoria.\n\u00c8 anzitutto da notare che la chiesa di Casaletto ha per titolare San Giorgio Martire e che a San Michele Arcangelo era dedicata un'altra chiesa demolita nel 1550, a memoria della quale \u00e8 rimasto il nome San Michele ad un campo nelle vicinanze dell'abitato.\nPer gli avvenimenti posteriori sappiamo che da Bolle dei Papi Callisto III e Alessandro III, che Casaletto, ossia la Chiesa di San Giorgio Martire, era possesso dei Benedettini di Crema, i quali vi condussero un'opera assidua e progressiva di bonifica come era loro metodo e merito.\nDal possesso dei Benedettini, Casaletto pass\u00f2, alla fine del XV secolo, ai Signori Benvenuti, che vi ebbero residenza nobile nell'edificio che ancora sorge presso il campanile.\nIl ventitreenne Giovanni Battista Benvenuti, istigato dalla madre Giulia Benvenuti, il 19 novembre 1681 appostatosi poco fuori dall'abitato, uccise con un colpo di archibugio il Rettore Parroco di Casaletto, Sac. Giuseppe Crotti, che, ignaro, ritornava da Quintano. Pretesto: vendicare un supposto affronto che la madre avrebbe ricevuto dal Parroco stesso; in realt\u00e0 per vendicarsi dei forti richiami che il sacerdote faceva in Chiesa contro costumi troppo scorretti di quella donna. Il sacrilego assassino mor\u00ec poi combattendo contro i Turchi, a trentasei anni, nel marzo 1694. Da allora, per riparare all'offesa fatta alla parrocchia, nella persona del suo Parroco, ai Parroci di Casaletto venne concesso il titolo onorifico di Arcipreti.\nMonumenti e luoghi d'interesse.\nLe prime notizie su una chiesa nel luogo di Casaletto Vaprio risalgono agli inizi del XII secolo; non \u00e8 detto che sia l'attuale; la \nNel XV secolo fu eretto un nuovo edificio e nel 1571 fu istituita la confraternita del Santissimo Sacramento. La parrocchia fino all'11 aprile 1580 faceva parte della diocesi di Piacenza ma con la Super universas di Gregorio XIII passo a quella di Crema compresa nella diaconia di Trescore, ma nel secolo successivo pass\u00f2 a quella di Quintano.\nLa chiesa fu consacrata nel 1611 da Gian Giacomo Diedo. Nei secoli XVIII, XIX e XX secolo la chiesa faceva parte del vicariato di Trescore.\nL'impianto ad archi acuti trasversali nella navata, su cui appoggiano longitudinalmente le travi del tetto, \u00e8 chiaramente gotico.\nDati i ritardi stilistici locali, ci\u00f2 significa tardo Quattrocento, il che sarebbe coerente con una notizia di affreschi datati 1528. Non ha riscontri, ma sarebbe plausibile il perdurare delle opere di decorazione, tanto pi\u00f9 che la chiesa viene consacrata nel 1611, e forse a questo punto sono realizzati gli apparati classici a stucco del presbiterio, delle cappelle laterali e della navata.\nIn questa ipotesi gli affreschi attribuiti a Gian Giacomo Barbelli (il maggior pittore cremasco del Seicento attivo intorno al 1630 quindi posteriore di oltre vent'anni) sarebbero realizzati entro le cornici plastiche precedenti. In caso contrario, anche gli stucchi sarebbero prodotti dall\"entourage\" di Barbelli.\nFra il 1912 e il 1914 fu costruita una nuova chiesa, e la precedente fu sconsacrata; successivamente vennero staccati gli affreschi e venduti ad un importante collezionista di Crema. Nel 2019 il ciclo di affreschi viene riacquistato dall'Amministrazione Comunale, alla quale nel 1989 \u00e8 passata la propriet\u00e0 della ex Chiesa parrocchiale, e dopo un attento restauro gli affreschi sono stati ricollocati nelle loro sedi originarie, operazione di fatto unica in Italia.\nSociet\u00e0.\nLa popolazione si concentra prevalentemente nel centro e nella zona vicino al confine con Trescore Cremasco.\nLa lingua prevalentemente parlata \u00e8 l'italiano, anche se gli anziani casalettesi a volte comunicano con il dialetto cremasco.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nEconomia.\nPer quanto riguarda l'economia, l'agricoltura \u00e8 l'attiva prevalentemente svolta, seguita poi dall'allevamento; svolte in particolare presso il corso della Roggia Alchina.\nIn quest'ultimo si pescano in particolare trote e pesci molto piccoli.\nLe industrie sono concentrate a est della stazione ferroviaria, lungo la Roggia Alchina, in particolare tessili, chimiche e aeronautiche.\nIl turismo non pu\u00f2 contare su alcuna risorsa, e le vie di comunicazione sulla stazione ferroviaria della ferrovia Treviglio-Cremona.\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nFerrovie.\nIl paese \u00e8 servito da una propria stazione ferroviaria posta sulla ferrovia Treviglio-Cremona.\nAmministrazione.\nElenco dei sindaci dal 1985 ad oggi."}
{"id": "30868", "revid": "125917923", "url": "https://it.wikipedia.org/wiki?curid=30868", "title": "Molini di Triora", "text": "Molini di Triora (\"Moin de Tri\u00eaua\" in ligure) \u00e8 un comune italiano di 606 abitanti della provincia di Imperia in Liguria.\nGeografia fisica.\nTerritorio.\nIl territorio molinese sorge alla confluenza del torrente Argentina con il Capriolo, ai piedi della ripida dorsale, tra boscosi contrafforti in parte terrazzati, che discende da Triora. Sul territorio abbondante \u00e8 la presenza di acqua che nei secoli fecero la fortuna di Molini, e dalla quale deriverebbe il toponimo.\nIl paese di Molini si estende lungo il un'ansa del torrente, all'incrocio di importanti vie di comunicazioni dell'alta valle Argentina con le valli circostanti.\nTra le vette del territorio molinese il monte Monega (1887 m), il Poggio Fearia (1846 m), la Cima dell'Ortica (1840 m), il Poggio d'Alpette (1729 m), la Rocca dell'Agnello (1729 m), il monte Bussana (1701 m), il Poggio Buoi di Raxin (1700 m), la Cima di Dorzella (1636 m), il Carmo di Brocchi (1610 m), il monte Arborea (1549 m), il Carmo dell'Omo (1520 m), il Carmo delle Verme (1502 m), il monte Fenaira (1459 m), la Cima Bareghi (1390 m), la Rocca Mea (1307 m), la Cima Ubago di Medan (1300 m), il Carmo San Vincenzo (1274 m), il Carmo del Fa\u00e8 (1033 m), la Testa di Carvo (1032 m), il Carmo del Pulo (986 m), il Carmo Albarozza (979 m), la Croce della Crocetta (909 m) e il Poggio della Croce (894 m). Tra i valichi alpini si possono ricordare il passo di Monega (1650 m), il passo della Lecca (1510 m), il passo della Mezzaluna (1454 m) e il passo di Parma (992 m).\nClima.\nIl paese, posto in un fondovalle a 460 metri s.l.m. e distante 25\u00a0km dalla costa, non risente molto delle brezze marine e mentre l'estate \u00e8 generalmente temperata e mai troppo calda l'inverno pu\u00f2 essere abbastanza freddo e umido con frequenti gelate notturne e nevicate: ha un clima a met\u00e0 fra quello subcontinentale e quello di bassa montagna.\nSecondo le medie climatiche 1961-90 il mese pi\u00f9 freddo, gennaio, ha una temperatura media minima di -1\u00b0 e massima di +4\u00b0; il mese pi\u00f9 caldo, luglio, una temperatura massima media di +24\u00b0 e una minima di +13\u00b0.\nStoria.\nLe prime notizie storiche sul villaggio di Molini risalgono al periodo intorno al Mille quando nell'alta valle Argentina fu testimoniata la presenza dei monaci benedettini di San Colombano dell'abbazia di San Dalmazzo di Pedona (oggi Borgo San Dalmazzo, nel cuneese), che avviarono un primo sviluppo della rurale e contadina comunit\u00e0 e con la costruzione dei primi mulini per la lavorazione del grano.\nIn epoca medievale rientr\u00f2 tra i possedimenti dei conti di Ventimiglia che assoggettarono questa porzione della valle nel territorio di Triora. Dalla seconda met\u00e0 del XIII secolo entr\u00f2 a far parte dei domini della Repubblica di Genova che sottopose la valle nell'istituita podesteria triorese. In questo secolo divenne un importante centro locale grazie alla costruzione dei ventitr\u00e9 mulini lungo i torrenti Argentina e Capriolo, alimentando di molto gli interessi della podesteria e della stessa repubblica genovese.\nProprio gli interessi di Triora sul commercio del grano caus\u00f2 una sorta di malcontenti tra le diverse ville di Molini, Andagna e Corte arrivando - il 2 maggio del 1654 - alla dichiarazione di indipendenza locale da Triora. Su concessione del Senato della Repubblica ogni villa ottenne di beneficiare di propria autonomia amministrativa e fiscale, pur sempre sotto il controllo territoriale della podesteria triorese.\nCaduta la Repubblica di Genova nel 1797, e annessa alla Repubblica Ligure, la municipalit\u00e0 di Mulini fu assoggettata al IV cantone di Triora nella Giurisdizione delle Palme; nel 1803 and\u00f2 a costituire l'XI cantone dell'Argentina nella Giurisdizione degli Ulivi. Annesso al Primo Impero francese, dal 13 giugno 1805 al 1814 il territorio di Molini perse lo status di comune e nuovamente aggregato alla municipalit\u00e0 di Triora e quindi inserito nel Dipartimento delle Alpi Marittime nel circondario di Sanremo. Caduto Napoleone Bonaparte, e dopo il Congresso di Vienna del 1814, dal 1815 fu parte integrante del Regno di Sardegna e in seguito del Regno d'Italia dal 1861. Dal 1859 al 1927 il territorio fu compreso nel VII mandamento di Triora del circondario di Sanremo facente parte della provincia di Porto Maurizio e, con la sua costituzione, della successiva provincia di Imperia.\nNel 1903 le frazioni e localit\u00e0 di Agaggio Inferiore, Agaggio Superiore, Algovo, Andagna, Corte, Gavano, Glori, Molini e Perallo tramite regio decreto furono distaccate dal territorio di Triora per confluire nel costituito comune di Molini di Triora.\nDurante la seconda guerra mondiale sub\u00ec gravi perdite di abitanti a causa delle numerose rappresaglie dei nazisti contro i partigiani, numerosi nella zona e atti alla liberazione della valle. Oltre alla fucilazione di numerosi civili risult\u00f2 gravemente danneggiata dalle bombe che rasero quasi al suolo il paese.\nDal 1973 al 30 aprile 2011 ha fatto parte della Comunit\u00e0 montana Argentina Armea.\nSimboli.\nLo stemma \u00e8 stato concesso con il decreto del Presidente del Consiglio dei Ministri datato al 12 settembre 1953. \nMonumenti e luoghi d'interesse.\nArchitetture civili.\nIl comune prende il nome dai suoi ventitr\u00e9 mulini usati un tempo per macinare il grano proveniente dagli altri paesi dell'alta valle, lontani dai corsi d'acqua o dai fiumi. Sono ormai visibili solo due mulini, ai quali non \u00e8 consentito l'accesso, e si trovano rispettivamente il primo nei pressi del \"Laghetto dei Noci\" - all'uscita del paese in direzione Triora - e l'altro alla fine di via Nuova poco dopo il bivio per il cimitero.\nArchitetture militari.\nLa Rocca di Andagna \u00e8 una torretta situata sulla cima di una roccia vicino al paese di Andagna.\nAree naturali.\nMonte Carpasina \u00e8 un sito di interesse comunitario (SIC) istituito con il Decreto Ministeriale del 25 marzo 2005, ai sensi della Direttiva 92/43/CEE (Direttiva Habitat).\nVi sono diversi parchi e giardini, attrezzati per i bambini ed i ragazzi, offrono anche spazio per riposare sotto i numerosi alberi godendo del panorama della valle.\nMolto famoso in tutta la zona circostante il paese, \u00e8 il lago denominato \"sotto i noci\", il nome deriva dalla presenza di diversi noci, ora ne sono rimasti solo parzialmente. Questo \u00e8 un piccolo lago artificiale formatosi grazie alle acque del rio Capriolo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Molini di Triora sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito, oltre al capoluogo comunale di Molini di Triora, dalle frazioni di Agaggio Inferiore, Agaggio Superiore, Aigovo, Andagna, Corte, Gavano, Glori, Perallo per una superficie territoriale di 58,05\u00a0km2. Fanno altres\u00ec parte le localit\u00e0 di Baladi, Carpenosa, Case Sant'Antonio, Casoni di Agaggio Inferiore, Casoni di Aigovo, Ciaggin, Colletta, Cornaro, Cuggi, Ferriera, Firighetti, Grattino, Moneghetti, Morghetta, Nuvoloni, Orenghi, Rattaira, Stefanin, Ugello e Vignago.\nConfina a nord con il comune di Montegrosso Pian Latte, a sud con Bajardo, Badalucco e Montalto Carpasio, ad ovest con Triora e Castel Vittorio, e ad est con Montegrosso Pian Latte, Rezzo e Montalto Carpasio.\nEconomia.\nIl comune basa la sua principale risorsa economica sull'attivit\u00e0 del commercio, oltre che al turismo locale o vacanziero. Nel territorio sono presenti piccole imprese legate all'agricoltura - specialmente nella coltivazione della vite, degli ortaggi o degli alberi da frutta - o nella floricoltura specialmente della rosa. Oltre ad alcune industrie atte nell'estrazione dell'ardesia, esiste a Carpenosa una cava di pietre da costruzione. Infine sono collocate alcune attivit\u00e0 artigianali fra cui laboratori per la lavorazione del ferro, segherie e falegnameria.\nInfrastrutture e trasporti.\nStrade.\nIl territorio di Molini di Triora \u00e8 attraversato principalmente dalla strada provinciale 548 della Valle Argentina che permette il collegamento a sud con il comune di Montalto Carpasio (frazione di Montalto Ligure). Altre arterie provinciali sono la SP 17 per la frazione di Andagna e poi, tramite il Passo della Teglia, verso Rezzo; la SP 52 per Triora; la SP 65 per Castel Vittorio; la SP 75 per Bajardo.\nAmministrazione.\nAltre informazioni amministrative.\nMolini di Triora fa parte dell'Unione dei comuni delle Valli Argentina e Armea."}
{"id": "30869", "revid": "533647", "url": "https://it.wikipedia.org/wiki?curid=30869", "title": "Palazzo Adriano", "text": "Palazzo Adriano (IPA: , \"Pallaci\" in \"arb\u00ebresh\", \"Palazzu\" in siciliano) \u00e8 un comune italiano di 1 845 abitanti della citt\u00e0 metropolitana di Palermo in Sicilia.\nSituato nel cuore della Sicania, alle pendici settentrionali del monte delle Rose a 696 m s.l.m., \u00e8 quasi equidistante da Palermo e Agrigento (80 km).\nColonia di origine albanese (\"arb\u00ebreshe\") del XV secolo, \u00e8 stata fondata inizialmente da milizie stradiote albanesi. Da li a poco, quando la penisola balcanica fu invasa dai turchi-ottomani, numerosi altri albanesi profughi dall'Albania raggiunsero il casale. Pur avendo perso la lingua madre, i costumi e spesso la coscienza identitaria d\u2019origine, appartiene all'Eparchia di Piana degli Albanesi e buona parte della sua popolazione conserva il rito bizantino (o rito greco) dei padri fondatori albanesi. Venuta meno la diversit\u00e0 linguistica a Palazzo Adriano, l\u2019identit\u00e0 etnica albanese \u00e8 percepita nella diversit\u00e0 liturgica. Ha contribuito significativam\u00e9nte alla storia della letteratura albanese con numerosi intellettuali, soprattutto religiosi.\nOggi vi \u00e8 la compresenza di due popoli, il siciliano (detto \"latino\", \"litiri\" in albanese) e l\u2019albanese (detto \"greco\", ovvero di rito greco, \"arb\u00ebreshi\" in albanese) che convivono pacificamente, seppur fino anche a tempi recentissimi ha portato ad aspri scontri etnico-religiosi.\nNoto per essere stato tra i principali set del film premio Oscar \"Nuovo Cinema Paradiso\" (1988), nel 2014 ha ottenuto dalla Regione siciliana il riconoscimento di \"paese a vocazione turistica\". Nel 2019 a seguito dell'annullamento del \"Parco dei Monti Sicani\", \u00e8 tornato ad essere sede della \"riserva naturale orientata Monti di Palazzo Adriano e Valle del Sosio\". L'amministrazione comunale pu\u00f2 utilizzare nei documenti ufficiali e nella segnaletica stradale la lingua albanese, ai sensi della vigente legislazione che tutela le minoranze etno-linguistiche. Il comune montano appartiene all'Unione dei Comuni Albanesi di Sicilia \"Besa\" (\"Lidhja e Bashkivet \"Besa\"\"). \u00c8 un centro dedito soprattutto all'agricoltura e al settore primario.\nGeografia fisica.\nPalazzo Adriano \u00e8 situato su un altopiano alle falde del Monte delle Rose / Mali i Tr\u00ebndafil\u00ebt (appartenente alla catena dei Monti Sicani) nell'entroterra di Palermo, al confine con la provincia di Agrigento. Il paese \u00e8 ubicato a alle pendici del cozzo Braduscia.\nTerritorio.\nIl territorio di Palazzo Adriano si estende per ettari, corrispondente a quella parte del territorio antico di Prizzi donato, nel 1160, ai monaci cistercensi del monastero di San Cristoforo, situato tra Filaga e Monte Scuro.\nIdrografia.\nIl territorio di Palazzo Adriano \u00e8 attraversato in gran parte dal fiume Sosio, che nasce dai monti di Bivona e Santo Stefano Quisquina.\nStoria.\nEt\u00e0 medievale.\nI primi dati sull'esistenza del \"casale Arianum\" si hanno fin dal 1060 sotto il regno del conte Ruggero, quando Gerlando (primo vescovo di Agrigento dopo la cacciata dei saraceni) fond\u00f2 le prime 14 prebende canonicali della mensa arcivescovile di Agrigento, con le decime dovute da alcuni borghi e luoghi abitati delle diocesi, tra cui sono riportati Prizzi e il suddetto casale \"Arianum\". Pi\u00f9 certi sono i dati sul casale di Palazzo Adriano riportati in un documento del 1160 (in cui venne scritto \"\"sicut dividitur aqua inter Adrianum et Peritium\" \"Come si divide l'acqua tra Adriano e Prizzi\"\") e, in seguito, in altri documenti del 1243 (Federico II conferma la donazione di Matteo Bonello delle terre ai monasteri e concede al monastero di Santa Maria di Fossanova la \"Villa di Adriano\", fino ad allora di pertinenza del demanio della Corte Imperiale, compresa la giurisdizione sugli abitanti), del 1273 (atto di divisione tra i monasteri di Sant'Angelo e San Cristoforo dove per la prima volta si ritrova il nome \"Palacium Adriani\") e di altri documenti che risalgono all'epoca dei Vespri Siciliani.\nA partire dal 1282 i feudi che oggi costituiscono il territorio di Palazzo Adriano videro susseguirsi pi\u00f9 di trenta baronie concesse in enfiteusi tutte dagli abati del monastero di Santa Maria di Fossanova. Quest'ultimo ebbe riconosciuto il diritto di amministrazione dei feudi per pi\u00f9 di 500 anni fino al 1787, quando la Real Corte di Ferdinando IV di Napoli incamer\u00f2 tutte le terre, affidandone l'amministrazione alla Reale Commenda della Magione di Palermo. Alcuni enfiteuti sono stati Nicol\u00f2 de Apilia (Abella), Margherita Ventimiglia, i Villaraut, gli Opezzinghi, i Notarbartolo ed altri.\nEt\u00e0 moderna.\nUna pagina importante nella storia di Palazzo Adriano \u00e8 stata scritta a partire dal XV secolo, quando un gruppo di militari albanesi, gli \"arb\u00ebresh\u00eb\", si insedi\u00f2 nella zona ormai disabitata ripopolandola. Con la caduta delle ultime resistenze albanesi capeggiate da Giorgio Castriota Skanderbeg, numerosi albanesi dovettero abbandonare l'Albania per fuggire all'avanzata devastante turca, raggiungendo la Sicilia e insediandosi nel piccolo casale costruito da pastori e contadini. Con le altre andate migratorie provenienti anche dalla Morea albanese, il casale crebbe di popolazione e di sviluppo.\nAttraverso i secoli gli \"arb\u00ebresh\u00eb\" mantennero intatta la loro cultura e continuarono a parlare la lingua madre albanese, fin quando, dal XIX secolo, non entrarono nel paese famiglie provenienti dai territori vicini. Da allora l'equilibrio secolare si ruppe, dando inizio ad un impoverimento della lingua locale e vita ad una comunit\u00e0 in cui oggi coesistono famiglie di rito latino e di rito bizantino. Palazzo Adriano, difatti, aveva a lungo conservato cinque autonomie: amministrativa, giudiziaria, economica, religiosa e militare, di origine balcanica, permesse e riconosciute dalla legislazione del regno meridionale.\nSimboli.\nEcco la descrizione araldica dello stemma del Comune di Palazzo Adriano: \nL'aquila bicipite su sfondo rosso \u00e8 il simbolo del comune che si ricollega all'antica origine albanese. Il gonfalone comunale consiste in un drappo quadrangolare di velluto rosso, raffigurante all'interno lo stemma comunale, \u00e8 custodito presso la stanza del sindaco.\nMonumenti e luoghi d'interesse.\nArchitetture civili.\nEsistono nel territorio comunale di Palazzo Adriano delle fabbriche in zone rurali di campagna simili a masserie, come ad esempio il \"Casale Borgia\".\nSiti archeologici.\nNel territorio di Palazzo Adriano si trovano, ancora integri, sia la \"Pietra di Salomone\", sulla cui parete ovest si trovano alcune stanze, scavate dai bizantini e usate come vedette, sia la \"Pietra dei Saraceni\", in cui \u00e8 scolpita una scala che porta ad un pozzo di forma circolare, probabilmente per la raccolta dell'acqua piovana.\nAree naturali.\nGran parte del territorio del comune di Palazzo Adriano ricade all'interno della riserva naturale orientata Monti di Palazzo Adriano e Valle del Sosio, istituita nel 1997 e comprendente anche i territori dei comuni di Bivona, Burgio e Chiusa Sclafani; nel territorio della riserva naturale sono stati trovati i pi\u00f9 antichi reperti fossili della Sicilia.\nSociet\u00e0.\nEvoluzione demografica.\nNonostante l'ampiezza del territorio, la popolazione di Palazzo Adriano non ha mai raggiunto quote elevatissime: dopo essere stato disabitato nel XIII secolo e ripopolato dagli albanesi in quello successivo, il paese ha vissuto un forte incremento demografico nel XVII secolo, fino ad arrivare a quasi abitanti alla fine del XIX secolo. A causa del fenomeno dell'emigrazione che colp\u00ec Palazzo Adriano e l'intera Sicilia, tra la fine dell'Ottocento e l'inizio del Novecento la popolazione dapprima si stabilizz\u00f2, poi cominci\u00f2 a decrescere, fino a quando, nel secondo dopoguerra, arriv\u00f2 a perdere pi\u00f9 di mille abitanti. Negli ultimi decenni la popolazione si mantenne costante intorno ai abitanti; all'inizio del XXI secolo, giunse a circa abitanti.\nEtnie e minoranze straniere.\nAl 1\u00ba gennaio 2021 risultano 19 residenti stranieri.\nLa lingua albanese e la cultura originaria \u00e8 andata irrimediabilmente persa nel XIX secolo, ma si \u00e8 mantenuto il rito bizantino degli avi. Il rito \u00e8 l'unico elemento che rappresenta l'origine, l'identit\u00e0 degli antichi abitanti e continua a preservare la memoria storica. I costumi femminili albanesi di Palazzo Adriano, anch'essi persi, tuttavia in fase di ripresa, sono stati ripresi in alcuni acquerelli da Jean Houel quando, facendo un viaggio in Sicilia e a Malta alla fine del Settecento, sost\u00f2 per un breve periodo a Palazzo Adriano, affermando che: \"[...] le donne albanesi si vestono con grande sfarzo nei giorni di festa\".i\nLingue e dialetti.\nL'idioma pi\u00f9 diffuso \u00e8 la lingua italiana. Il dialetto, entrato preponderatamente dal XIX secolo, fa parte della famiglia dei dialetti centro-occidentali del siciliano.\nSebbene Palazzo Adriano sia delimitato come \"comune di minoranza albanofona\" ai sensi della (\"Norme in materia di tutela delle minoranze linguistiche storiche\"), la lingua albanese, l\"'arb\u00ebresh\", non \u00e8 pi\u00f9 la lingua comune della comunit\u00e0, ed \u00e8 oggi persa. L'albanese sussiste nelle preghiere liturgiche delle parrocchie di rito bizantino ed \u00e8 parlata solo da pochi (sacerdoti di rito orientale, i \"pap\u00e0des\", intellettuali, ex-studentesse del \"Collegio di Maria\", ex-studenti del \"Seminario Italo-Albanese\" ed anziani del posto). Sul Monte delle Rose (\"Mali i Tr\u00ebndafil\u00ebt\") gli \"arb\u00ebresh\u00eb\" di Palazzo Adriano sono soliti recarsi ogni 1\u00ba agosto (\"E para e gushtit)\" per intonare il canto nostalgico dell'esule albanese \"O e bukur\u00e0 Mor\u00e8\" (Oh bella Morea) rivolti verso l'Albania, loro terra natia.\nIl toponimo Palazzo Adriano presenta la forma in \"arb\u00ebresh\" \"Pallaci\", i suoi abitanti sono chiamati dalle comunit\u00e0 dell'Eparchia \"pallacjot/e\" (palazzese/a) o \"pallacjot\u00ebt\" (palazzesi).\nReligione.\nLa caratteristica principale di Palazzo Adriano \u00e8 la convivenza di due differenti gruppi etnico-religiosi, che pertanto seguono riti diversi: gli abitanti d'origine albanese di rito bizantino, detti impropriamente anche \"greci\", e i siciliani di rito romano, i \"latini\". Entrambi i gruppi conservano i propri usi, costumi e tradizioni, ed il loro attaccamento al proprio rito talvolta sfocia in controversie e rivendicazioni su fatti storici e culturali che coinvolsero buona parte del paese: l'acredine che pi\u00f9 oppose i due gruppi \u00e8 quella dovuta alle varie ipotesi riguardanti le origini di Palazzo Adriano. Palazzo Adriano appartiene all'Eparchia di Piana degli Albanesi, dopo essere stata per secoli all'interno dell'Arcidiocesi di Agrigento e successivamente nell'Arcidiocesi di Monreale\nDal 1924 la Congregazione delle Suore basiliane figlie di Santa Macrina di rito bizantino, presente nelle comunit\u00e0 italo-albanesi o in localit\u00e0 in cui sono presenti emigrati o istituzioni \"arb\u00ebresh\u00eb\", opera di apostolato nelle parrocchie, di assistenza, di educazione e di istruzione dei bambini e dei giovani negli asili, nelle scuole e nei collegi e l'assistenza agli ammalati, agli anziani ed agli invalidi.\nDa Palazzo Adriano furono vescovi ordinanti per gli albanesi di rito greco di Sicilia Francesco Chiarchiaro \u2020 (23 settembre 1748 - 31 ottobre 1834 deceduto) e Giuseppe Crispi \u2020 (14 aprile 1836 - 10 settembre 1859 deceduto), titolari di Lampsaco nell'odierna Turchia; mentre fu vescovo ordinante per gli albanesi di rito greco-bizantino di Calabria Giovanni Barcia \u2020 (24 aprile 1902 - 2 dicembre 1912 deceduto), titolare di Croia in Albania. Sono stati da Palazzo Adriano anche monaci basiliani del Monastero Esarchico di Grottaferrata; attualmente vi \u00e8 Padre Antonio Costanza, direttore del Laboratorio di Restauro del Libro antico.\nTradizioni e folclore.\nA Palazzo Adriano durante l'anno ci sono numerose ricorrenze religiose e sociali dovute alla compresenza delle due differenti etnie: quella albanese (di rito bizantino) e quella siciliana (di rito latino). Gli originari \"arb\u00ebresh\u00eb\" amano conservare e tramandare le antiche tradizioni e cerca di recuperare quelle tramontate sulla base dei racconti delle persone anziane e dei documenti storici.\nLa Fiera 16 agosto.\nLa Fiera, \" 'A Fera\" in palazzese, \u00e8 una festa religiosa che si tiene in Palazzo Adriano dal 14 al 16 agosto di ogni anno.\n\u00c8 considerata dai suoi cittadini come la pi\u00f9 importante e sentita festa del Paese, oltre ad essere la festa, secondo il rito bizantino, pi\u00f9 importante.\nAlla festa, che coincide con quella dell'Assunta (15 agosto) a cui la Chiesa Madre \u00e8 consacrata, la Chiesa di Maria Santissima Assunta, partecipano anche centinaia di donne che, per devozione, per grazia, per voto, seguono scalze la processione che si snoda per le vie del paese.\n\u00c8 una festa che attrae e richiama soprattutto chi non vive pi\u00f9 nel piccolo paese siciliano.\nOrganizzazione.\nLa Processione \u00e8 organizzata da 3 Confraternite quanti sono i Simulacri:\nSvolgimento.\nLa festa inizia quando il simulacro della Madonna delle Grazie viene portato in spalla dal suo Santuario, sito fuori paese, alla Chiesa Madre, 14 agosto.\nLa sera stessa, dopo il Canto della Paraklisis alla Madre di Dio, viene fatta una processione nella Piazza Principale del Paese con L'Ep\u00ectafios della Madre di Dio e la chiesa benedetta con delle foglie di alloro.\nIl pomeriggio successivo, viene portato il Simulacro di San Nicola dalla sua Omonima Chiesa alla Chiesa Madre, questo evento non accadeva da oltre 30 anni poich\u00e9 la Chiesa di San Nicola \u00e8 stata riaperta solo nel giugno del 2018 per lavori di restauro.\nLa mattina del 16 agosto, alle 6:00 viene fatta la storica Alborata con \"Scampanio dei sacri bronzi\" vengono suonate le campane per \"svegliare\" il Paese ed avvertire tutti che \u00e8 iniziata la grande Festa.\nNel pomeriggio vengono preparati i simulacri e le rispettive chiese.\nAlle 21:00 circa inizia la processione, escono in ordine; San Nicola, la Madonna delle Grazie e il SS. Crocifisso, i simulacri percorrono le strade principali del Paese seguiti dalle Confraternite, i fedeli, I Sacerdoti, le Autorit\u00e0 Civili e Militari e la Banda Musicale, alla fine la Madonna delle Grazie ritorna momentaneamente in Chiesa Madre mentre San Nicola e il SS. Crocifisso tornano nella Chiesa di San Nicola (evento che si \u00e8 ripetuto dopo 50 anni nell'agosto del 2018).\nSuccessivamente il Simulacro della Madonna Delle Grazie verr\u00e0 riportato al Santuario l'8 settembre, giorno della Nativit\u00e0 di Maria.\nLa realizzazione della Festa \u00e8 a cura del Comitato dei Festeggiamenti del SS. Crocifisso di Palazzo Adriano.\nIstituzioni, enti e associazioni.\nA Palazzo Adriano \u00e8 operativo l'Ospedale \"Regina Margherita\": si tratta di una \"unit\u00e0 operativa complessa\" con tutte le sue divisioni di primariato. Inaugurato nel 1905, venne costruito accanto all'antico ospedale, a sua volta fondato nel 1790 dalla Reale Commenda della Magione di Palermo. Negli ultimi tempi le prestazioni dell'ospedale sono state ridotte per attuare la riconversione della struttura e la realizzazione della Residenza sanitaria assistenziale (RSA).\nIn Piazza Umberto I ha sede da tanti decenni lo storico circolo \"Skanderbeg\", il 4 novembre 2021 \u00e8 stato visitato dal presidente della Repubblica dell'Albania Ilir Meta in occasione di una visita ai 5 comuni arb\u00ebresh\u00eb di Sicilia affermando che \"[...] sulla base di questo prezioso patrimonio, \u00e8 necessaria una maggiore cooperazione tra i comuni arb\u00ebresh\u00eb e albanesi, come un'ottima occasione per rafforzare i rapporti tra di noi, soprattutto nel campo del turismo culturale e storico.\"\nCultura.\nNel tempo personalit\u00e0 di Palazzo Adriano, in maggioranza religiose, si sono distinte nella cultura, in special modo nella produzione letteraria albanese.\nTra questi da ricordare sono sicuramente: Pap\u00e0s Paolo Maria Parrino (1710 - 1765), sacerdote di rito bizantino e letterato, allievo prediletto di P. Giorgio Guzzetta, rettore del Seminario Italo-Albanese di Palermo e parroco della chiesa contigua di San Nicol\u00f2, contigua al Seminario medesimo. Scrisse varie opere rimaste inedite, compiendo altres\u00ec un'opera storica \u00absu 'dei Macedoni, o sian Epiroti\", sotto la guida del Guzzetta e del Chetta. Primo ad esporre le notizie sulle colonie albanesi, \u00e8 stato iniziatore dell'ideologia romantica albanista; Mons. Giuseppe Crispi (1781 - 1859), vescovo ordinario degli albanesi di rito orientale in Sicilia, vescovo di Lampsaco e filologo. Una delle figure pi\u00f9 importanti della comunit\u00e0 \"arb\u00ebreshe\" della Sicilia del periodo, \u00e8 autore di una delle prime monografie sulla lingua albanese: \"Memoria sulla lingua albanese (Palermo, 1831)\". Fu zio di Francesco Crispi, al quale diede una prima educazione; Giovanni Emanuele Bidera (1784 - 1858), poeta e drammaturgo; Gabriele Dara Junior (1826 - 1885), politico e poeta. Egli \u00e8 considerato come uno dei primi scrittori della \"Rilindja\", la rinascita nazionale albanese; Giuseppe Spata (1828 - 1901), magistrato, autore di parecchi saggi; Pietro Chiara (1840 - 1915), deputato al Parlamento italiano, poeta e giornalista. Della corrente politica di Francesco Crispi, ha scritto poesie in lingua albanese e ha appoggiato la causa di indipendenza dai turchi dell'Albania.\nIstruzione.\nBiblioteche.\nSita in via XX settembre, fondata nel 1926, possiede circa 15.000 volumi. Fu istituita per volere dell'avvocato Rao che, molto legato al paese natio, chiese che la biblioteca fosse intitolata \"Biblioteca Andrea Rao e Fratelli Rafti\" ad uso degli studiosi. La sala lettura al primo piano della biblioteca comunale porta il nome di \"Mario Francese\", cronista autentico e coraggioso nel ricercare la verit\u00e0, ucciso la sera del 26 gennaio 1979.\nScuole.\nA Palazzo Adriano \u00e8 presente un istituto comprensivo statale \"Francesco Crispi\" succursale dell'Istituto comprensivo di Prizzi, che comprende la scuola materna (o dell'infanzia), la scuola elementare (o primaria) e la scuola media (o secondaria di primo grado), e una scuola privata, la scuola materna \"San Basilio\".\nMusei.\nIl Museo comunale sito nella piazza Umberto I, al piano terra del palazzo municipale, si suddivide in varie sezioni:\nPresso la biblioteca comunale esiste una \"Sezione Museo del Libro\".\nCinema.\nA Palazzo Adriano \u00e8 stato girato quasi interamente il film di Giuseppe Tornatore \"Nuovo Cinema Paradiso\". Lo scrittore Marco Pad\u00f9la, nativo del luogo, che ha partecipato in qualit\u00e0 di comparsa alla realizzazione del film, ha scritto un romanzo, \"Un Paese da Oscar\" (Firenze Libri, 1991), ispirato alle vicende relative alle riprese cinematografiche che videro coinvolti come comparse abitanti del paese. Nell'ottobre 2007 sono state girate alcune scene del film \"La siciliana ribelle\" di Marco Amenta.\nCucina.\nI piatti tipici di Palazzo Adriano sono:\nEconomia.\nAgricoltura.\nFra i prodotti agricoli maggiormente coltivati ci sono cereali, olive, uva, e fichi d'India. \u00c8 cospicuo l'allevamento dei bovini e degli ovini cos\u00ec come la lavorazione dei prodotti caseari.\nArtigianato.\nL'artigianato locale si basa sui ricami per la produzione di merletto e di lavori all'uncinetto e a calza. In paese sussistono alcune antiche attivit\u00e0, come quella degli ebanisti, che lavorano principalmente il legno secondo un antico insegnamento presente a Palazzo Adriano sin dal 1890. \u00c8 presente l'artigianato artistico, di fattura pregiata e fantasiosa.\nInfrastrutture e trasporti.\nFerrovie.\nDal 1920 al 1959 era in funzione anche la ferrovia Filaga\u2013Palazzo Adriano a scartamento ridotto delle FS una piccola diramazione della ferrovia Lercara-Filaga-Magazzolo e a Palazzo Adriano aveva la sua stazione ferroviaria tuttora esistente ma non pi\u00f9 in uso.\nStrade.\nIl comune \u00e8 interessato dalla Strada Statale 188\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Palazzo Adriano fa parte delle seguenti organizzazioni sovracomunali: regione agraria n.1 (Montagna interna - Montagna di Corleone) e Unione dei Comuni Albanesi di Sicilia BESA (\"Lidhja e Bashkivet BESA\"). Dal 2012 al 2019 il comune di Palazzo Adriano \u00e8 stato tra le sedi del Parco dei Monti Sicani.\nSport.\nPalazzo Adriano ospita una delle prove del circuito Ecotrail Sicilia, l'Ecotrail dei Monti Sicani. \u00c8 presente un'A.S.D. di ciclismo \"Matt'in Bike\".\nA livello calcistico la squadra di Palazzo Adriano, \"U.S. Citt\u00e0 di Palazzo Adriano\", fino ai primi anni duemila ha avuto un fiorente trascorso calcistico arrivando fino al campionato di Promozione. Ad oggi \"U.S. Citt\u00e0 di Palazzo Adriano\" non esiste pi\u00f9.\nCuriosit\u00e0.\nA novembre del 2021, il quotidiano inglese \"The Guardian\" ha dedicato un servizio a Palazzo Adriano come il comune italiano che ha raggiunto l'incredibile cifra del 104% di persone vaccinate contro il Covid-19. Nello spiegare lo strano dato, dovuto al fatto che anche individui non residenti vaccinati a Palazzo Adriano sono stati conteggiati nelle statistiche, il sindaco Nicol\u00f2 Gran\u00e0 ha confermato che la popolazione locale ha compreso la gravit\u00e0 della situazione sanitaria e dunque si \u00e8 vaccinata in massa. ."}
{"id": "30870", "revid": "848247", "url": "https://it.wikipedia.org/wiki?curid=30870", "title": "Casalmaggiore", "text": "Casalmaggiore (\"Casalmagi\u00f9r\" in dialetto casalasco-viadanese) \u00e8 un comune italiano di abitanti della provincia di Cremona in Lombardia.\nGeografia fisica.\nCasalmaggiore si trova nell'estremit\u00e0 sud orientale della provincia di Cremona, al confine con le province di Mantova e Parma.\nAccanto alla citt\u00e0 da sempre il Po, uno dei suoi simboli e fedeli compagni, ma anche terribile avversario nelle piene del 1951, 1994 e 2000. \nIl centro abitato, in prossimit\u00e0 di Vicobellignano \u00e8 attraversato dal 45\u00ba parallelo nord, la linea equidistante fra il Polo nord e l'Equatore.\nStoria.\nAncora non c'\u00e8 chiarezza sulla genesi esatta della citt\u00e0 di Casalmaggiore. Il ritrovamento della \"Stazione Enea Casali\" nel 1970 al Santuario della Fontana, unitamente ai reperti rinvenuti nella frazione di Fossacaprara, confermano la presenza di insediamenti fin dall'et\u00e0 del bronzo, ma la disposizione della citt\u00e0 e il ritrovamento di armi fanno pensare che Casalmaggiore sia stata fondata in epoca romana con il nome di \"Castra Majora\", ovvero \"Accampamento Principale\".\nIl primo documento scritto che citi Casalmaggiore \u00e8 un'iscrizione rinvenuta sotto un'immagine della Beata Vergine nella chiesa di San Giovanni Battista (collocata un tempo nell'area dell'odierna Isolabella). Attorno al 1000 Casalmaggiore era un castello fortificato sotto il dominio estense e la solitaria rocca di via Vaghi ne \u00e8 una traccia. Sotto la dominazione veneziana, nel XV secolo, Casalmaggiore aveva la giurisdizione \"sugli uomini e le ville\" di Rivarolo Intus (odierna Rivarolo del Re), Villanova, Gambalone, Camminata, Cappella di Staurci, Quattrocase, Casalbellotto, Roncadello, Staffolo, Fossacaprara, Vicomoscano, Motta dei Maltraversi, corrispondenti a grandi linee alle odierne frazioni.\nDurante la dominazione veneziana, Casalmaggiore ribad\u00ec la propria vocazione commerciale, grazie alla propria collocazione geografica. Proprio a causa di questa ubicazione strategica, nel Cinquecento molti potentati posarono gli occhi sulla citt\u00e0, tra cui il Ducato di Milano e il Marchesato di Mantova, senza dimenticare l'attenzione delle truppe francesi e spagnole. Nel 1539 vi si rifugi\u00f2 l'artista Parmigianino, in fuga da Parma, morendovi l'anno successivo. Sul finire del Seicento, prese corpo l'idea di creare una vera e propria signoria di Casalmaggiore.\nNegli anni a cavallo tra il Millequattrocento e il Millecinquecento Casalmaggiore, terra di confine ambita da pi\u00f9 potenze, ebbe modo di ottenere nel novembre del 1500 da parte della Serenissima Repubblica di Venezia la ratifica ufficiale dei propri Statuti che la rendevano autonoma dalla giurisdizione di Cremona. Gli Statuti stavano ad indicare le raccolte sistematiche delle leggi fondamentali del Comune e delle Corporazioni. Negli Statuti confluivano norme consuetudinarie formatesi nei secoli, ma prive di ufficialit\u00e0 e anche formule di promesse e di impegni che i magistrati del Comune si assumevano di fronte al popolo e viceversa. Fu grazie all'abilit\u00e0 diplomatica del cittadino, il patrizio Leonardo Chiozzi, poi celebrato come \"pater patriae\" e di suo fratello Andrea, entrambi oratori della \"Comunitas ed homines Casalis Maioris\", che gli Statuti furono ratificati ufficialmente. Questo rappresent\u00f2 per Casalmaggiore il periodo in cui si costitu\u00ec come piccola entit\u00e0 statuale, poich\u00e9 vennero sottoposte alla sua giurisdizione le ville (frazioni) del territorio circostante che formarono il suo contado. In virt\u00f9 di questi Statuti, Casalmaggiore si elev\u00f2 di grado e si inser\u00ec a pieno titolo nel processo che la vide affrancarsi dalla dipendenza di una citt\u00e0 dominante quale era Cremona, per costituirsi in autonomo soggetto politico.\nTale periodo, secondo testimonianze storiche (Romani, Lodi), ha rappresentato per gli abitanti di Casalmaggiore una specie di \"et\u00e0 dell'oro\" in cui fioriva il commercio di vino, gualdo, canapa, zafferano ed altro, scambiati, tramite la via fluviale del Po, con spezie e mercanzie di grande valore provenienti da Venezia. In tal modo la citt\u00e0 era diventata un importante porto e punto di rifornimento per i mercati del circondario. Tutto ci\u00f2 a vantaggio di una diffusa agiatezza che si trasformava in cultura, feste, giostre e altri \"virtuosi\" trattenimenti organizzati sia da parte dei nobili che dai popolani in un clima di pace e familiarit\u00e0 che ancor oggi si vorrebbe auspicare. L'accordo tra Casalmaggiore e la Serenissima venne ufficializzato dal Doge Agostino Barbarigo il 21 novembre 1500 e costitu\u00ec un evento importantissimo perch\u00e9 sulla sua falsariga furono redatte successivamente le ristampe che, di secolo in secolo, portarono Casalmaggiore al felice coronamento del suo sviluppo storico con la proclamazione a citt\u00e0. Il manoscritto originale del documento veneziano \u00e8 ancora conservato nell'Archivio Storico del Comune.\nNel 1754 Maria Teresa d'Austria concesse a Casalmaggiore il titolo di citt\u00e0; tale riconoscimento non fu dato per meriti particolari ma a parziale rimborso dei crediti che Casalmaggiore vantava nei confronti dell'Austria. Negli anni successivi la comunit\u00e0 locale pot\u00e9 ospitare l'imperatore d'Austria Giuseppe II.\nDal 1787 al 1797 Casalmaggiore fu capoluogo dell'omonima provincia, ottenuta dallo smembramento del Contado di Cremona.\nCasalmaggiore pass\u00f2 poi attraverso la dominazione napoleonica e i vari stati che si succedettero in breve tempo finch\u00e9, dopo il Congresso di Vienna, entr\u00f2 nel Regno Lombardo-Veneto, in provincia di Cremona.\nDopo la seconda guerra di indipendenza (1859) fu unita al Regno di Sardegna, che nel 1861 divenne il Regno d'Italia. Casalmaggiore divenne capoluogo di un circondario della provincia di Cremona. Nel 1862 Casalmaggiore ricevette la visita di Giuseppe Garibaldi.\nTra il 1884 e il 1887, la citt\u00e0 fu raggiunta dalla ferrovia proveniente da Piadena e da Parma (l'attuale Parma \u2013 Brescia). Casalmaggiore fu per qualche decennio a cavallo dei secoli XIX e XX uno snodo tranviario fra la rete cremonese e quella mantovana. Nel 1886 presso la frazione di Ponte Majocche fu istituita una fermata della tranvia Mantova-Viadana, mentre nel 1888 fu aperta la linea proveniente da Cremona e una breve diramazione per Ponte Majocche la quale attraversava il centro della citt\u00e0.\nNel 1915 le frazioni di Brugnolo, Rivarolo del Re e Villanova furono distaccate dalla citt\u00e0, andando a formare il nuovo comune di Rivarolo del Re ed Uniti.\nMonumenti e luoghi d'interesse.\nCasalmaggiore si sviluppa e si ramifica intorno alla Piazza Garibaldi, dove si trova il centro principale della citt\u00e0 con il Palazzo Comunale in stile neogotico. Il Palazzo Comunale venne edificato tra il 1891 e il 1895 seguendo il progetto dell\u2019architetto Giacomo Misuraca di Palermo, cui si aggiunsero modifiche apportate dagli ingegneri casalaschi Cesare Valenti e Cavour Beduschi.\nDi interesse turistico sono anche il Duomo, il Museo del Bijou, il Museo Diotti,il monumento a Carlo Alberto Dalla Chiesa, Palazzo Martinelli, il Torrione estense, la chiesa ed il convento di Santa Chiara, la chiesa di San Leonardo, la chiesa di Santa Maria del Popolo (comunemente conosciuta come Chiesa dell'Ospedale - fine XVI secolo), il convento di San Francesco, la chiesa di San Francesco (al suo interno il \"Cristo deposto\", scultura in marmo di Jacopino da Tradate) il Teatro Comunale (fine Settecento), il Santuario Madonna della Fontana dove la tradizione narra sia sepolto il famoso pittore Girolamo Francesco Maria Mazzola, detto il Parmigianino, le rive del Po e l\u2019idrometro (met\u00e0 Settecento).\nInoltre, sono presenti numerosi palazzi:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nIl territorio comunale comprende, oltre al capoluogo, le frazioni di Agoiolo,Cappella, Camminata, Casalbellotto, Fossacaprara, Motta San Fermo, Quattrocase, Roncadello, Valle, Vicobellignano, Vicoboneghisio e Vicomoscano.\nInfrastrutture e trasporti.\nCasalmaggiore \u00e8 interessata dal percorso delle strade statali 343 Asolana, 358 di Castelnovo e 420 Sabbionetana. Il servizio di collegamento con Mantova e Cremona \u00e8 costituito da autocorse svolte rispettivamente dalle aziende APAM e KM. In passato la localit\u00e0, assieme alla frazione di Ponte Majocche, fungeva da importante snodo fra le seguenti tranvie extraurbane:\nAttualmente \u00e8 presente una stazione ferroviaria (la stazione di Casalmaggiore) appartenente alla ferrovia Brescia-Parma.\nSport.\nPallavolo.\nLa principale squadra locale \u00e8 la Volleyball Casalmaggiore, fondata nel 2008, vincitrice del campionato di serie A1 2014-15, della Supercoppa italiana 2015 e della CEV Champions League 2015-16 di pallavolo femminile.\nCanottaggio.\nIl canottaggio vanta una lunga tradizione di successi nazionali e internazionali, grazie alla Societ\u00e0 Canottieri Eridanea. I due atleti di punta, Simone Raineri e Gianluca Farina, vantano complessivamente 4 medaglie olimpiche, di cui 2 d'oro nella specialit\u00e0 del 4 di coppia.\nAmministrazione.\n\u031f"}
{"id": "30871", "revid": "125235280", "url": "https://it.wikipedia.org/wiki?curid=30871", "title": "Casalmorano", "text": "Casalmorano (\"Casalmur\u00e0n\" in dialetto soresinese) \u00e8 un comune italiano di abitanti della provincia di Cremona in Lombardia.\nTerritorio.\nIl comune dista 25\u00a0km dal capoluogo di provincia. Il paese \u00e8 privo di rilievi e di corsi d'acqua di origine naturale.\nI corsi d'acqua pi\u00f9 importanti sono il Naviglio Civico Vacchelli che segna il\nconfine con il comune di Azzanello, e il Naviglio Pallavicino, sono presenti inoltre numerose rogge utilizzate per irrigare i campi coltivati.\nIl comune \u00e8 collegato alla frazione Mirabello Ciria, dalla strada provinciale 498 ex soncinese e da una pista ciclabile che parte dalla zona pi\u00f9 a est del paese. Il territorio comunale \u00e8 attraversato dalla \" pista ciclabile del Naviglio\", che collega Cremona con Crema e che presso la localit\u00e0 \"Tredici ponti\" si unisce alla \"ciclabile delle citt\u00e0 murate\".\nOrigini del nome.\nL'ipotesi pi\u00f9 probabile \u00e8 quella che vede l'origine del toponimo da \u300acasale Mauranum\u300b, ovvero casa dei Mauri, dal nome di una famiglia Mauri, che in questo territorio aveva dei terreni. \nQuesta ipotesi appare confermata in un documento del 995, in cui si dice che Ildefredo figlio di Mauro di Vico Mariano e sua moglie Auda con i figli Ambrogio e Mainardo donarono al vescovo di Cremona Olderico alcune terre tra le quali diverse in Casalmorano.\nUn'altra ipotesi di origine popolare vuole l'origine del nome da \"Casa dei muron\", il termine \"muron\" indica, nel dialetto locale, la pianta del gelso, di cui il territorio del paese era ricco e che serviva per l'allevamento dei bachi da seta.\nStoria.\nSimboli.\nStemma.\nLo stemma \u00e8 uno scudo recante in campo di cielo un castello in pietra nuda su una campagna erbosa e sormontato da una losanga d'argento. Il tutto ornato con un ramo di alloro e uno di quercia intrecciati e dalla corona del comune.\nGonfalone.\nIl gonfalone \u00e8 partito di verde e d'azzurro, ornato con ricami in argento, recante lo stemma e la scritta Comune di Casalmorano.\nCultura.\nIstruzione.\nIl comune ospita una scuola dell'infanzia, una scuola primaria e una scuola secondaria di primo grado, frequentata anche da alunni dei comuni confinanti.\nGeografia antropica.\nFrazioni.\nFa parte del territorio comunale la frazione di Mirabello Ciria.\nEconomia.\nSettore primario.\nL'economia del territorio \u00e8 prevalentemente agricola, sono presenti numerose aziende agricole, specializzate nella coltivazione di mais e nell'allevamento di bovini di razza frisona e di suini.\nSettore secondario.\nSono presenti diverse industrie che operano in vari settori.\nSettore terziario.\nSono presenti diversi servizi, come la banca Credito Padano che fino a pochi anni fa qui aveva la sua sede, le scuole fino alla secondaria di primo grado, la casa di riposo \" fondazione villa S. Cuore- coniugi Preyer\", l'ufficio postale e diversi esercizi commerciali che servono anche i paesi limitrofi.\nInfrastrutture e trasporti.\nStrade.\nIl comune \u00e8 attraversato dalla strada provinciale ex SS 498 Soncinese, che collega le citt\u00e0 di Cremona e di Bergamo.\nTrasporti pubblico.\nIl trasporto pubblico \u00e8 garantito dalle autolinee gestite dalle societ\u00e0 Line e KM"}
{"id": "30872", "revid": "292162", "url": "https://it.wikipedia.org/wiki?curid=30872", "title": "Partinico", "text": "Partinico (\"Partinicu\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nTerritorio.\nPartinico dista 30\u00a0km da Palermo e 71 da Trapani.\nPartinico dista breve dal mare 7\u00a0km circa e tra i 25 e i 70\u00a0km da alcune mete turistiche di rilevanza regionale, quali: Castellammare del Golfo, la Riserva dello Zingaro, Scopello, San Vito Lo Capo e Erice.\nClima.\nEssendo Partinico a soli 175 metri di altezza sul livello del mare, la temperatura durante i 12 mesi dell'anno \u00e8 piuttosto mite, con temperature che oscillano tra i 10 e i 18 durante i mesi invernali e tra i 23 e i 32 durante i mesi estivi.\nStoria.\nOrigini.\nSin da epoca preistorica, la piana di Partinico \u00e8 stata frequentata dall'uomo, come dimostrano i numerosi strumenti litici rinvenuti in diverse localit\u00e0 e conservati nel Museo Civico di Partinico. In epoca protostorica invece (XIII-X secolo a.C.) la piana ha visto fiorire un regno sicano, con le citt\u00e0 di Inico (Calatubo), Camico (Monte Bonifato), Krastos (Monte Palamita), Iccara (Monte d'Oro). Le due citt\u00e0 di Inico e Camico vengono ripetutamente menzionate dalle fonti storiche come appartenenti alla dominazione agrigentina, fino alla conquista romana (III-IV secolo a.C.) che determin\u00f2, oltre alla loro scomparsa, la formazione del nuovo nome. Partinico, infatti, deriverebbe da \"Pars Iniqua\", appellativo datole da un frate che appena arrivato in questo luogo disse: \"Pars Iniqua, Gens Rea\". Da Pars Iniqua si pass\u00f2 a \"Parthenicum\" per arrivare, infine, all'odierno Partinico.\nDurante il regno di Caracalla, infatti, (III secolo d.C) Parthenicum viene citato nel cosiddetto \"Itinerarium Antonini Augusti\", e nello stesso viene collocato lungo il percorso Panormo-Lilybaeum che \"per maritima loca\" collegava, da Panormus, Hyccara (Carini) con le \"Aquae Segestanae sive Pincianae\" per poi arrivare a Drepanon e finalmente a Lilybaeum. Parthenicum era una stazione di sosta, posta probabilmente in contrada Sirignano, ove nel secolo scorso sono stati rinvenuti i resti di una sontuosa villa romana, lungo la via che da Panormo passa per il santuario della Madonna del Ponte.\nDai tempi della dominazione araba (IX-XI secolo) si conservano ancora gli antichi toponimi di Inico e Camico attraverso le dizioni di \"Al Qamah\" per indicare Alcamo, e di \"B.RT.NIQ\" per indicare Partinico, o meglio la \"Terra\" che era stata della capitale Inico. Al Muquaddasi nella sua opera del 988, intitolata \"Ahan 'at Tagasim\", parla di Partinico che \"non giace sul mare, e produce molta hinna\", senza precisare la natura o la consistenza di quest'ultima. Maggiori informazioni ci vengono dai diplomi relativi al periodo normanno(XI-XII secolo). \"B.rt.niq (Partinico) \u00e8 graziosa terra\" scrive Edrisi nel 1154; essa ha una fortezza (\"Castrum\") sul \"gaban\" che stava \"a cavaliere della terra\" e un porto detto \"Ar-rukn\" distante due miglia verso sud.\nPeriodo medievale.\nNel giugno 1307 Federico II revoc\u00f2 al miles Giovanni de Cammarana l'amministrazione e la procura sulla foresta di Partinico (\"foresta della nostra Curia di Partinico\"), concedendo la stessa all'abbazia del monastero di Santa Maria di Altofonte e lasciando per s\u00e9 la parte costiera del bosco, fino ad un tiro di balestra dalla spiaggia, a condizione che la stessa foresta venisse diligentemente custodita. Nel 1309 lo stesso re fece ulteriori concessioni all'abbazia dando licenza di poter costruire (\"habitationem de novo facere\") nella \"localit\u00e0 detta 'Sala' del tenimento del bosco di Partinico\", con esenzione delle tasse per i primi cento abitanti: questo si pu\u00f2 considerare l'atto di nascita dell'attuale Partinico.\nLo sbarco della flotta angioina nella baia di San Cataldo, avvenuta nel 1314, rese alquanto insicura la piana al punto che, nel 1318, su richiesta di fr\u00e0 Pietro fu data licenza di poter costruire nel casale della Sala del bosco di Partinico una fortezza a difesa dello stesso abate, dei monaci e dei familiari. Tale fortilizio fu costruito \"vicino alla montagna Cesar\u00f2 in un sasso vivo\": probabilmente si tratta della torre sul cosiddetto \"Castellaccio\". La foresta rappresenta in questo periodo una realt\u00e0 economica di un certo rilievo: sia il bosco di Partinico che quello limitrofo nord occidentale di Altavilla, costituivano una fonte preziosa per lo sviluppo del commercio, attraverso la produzione di mirto, carbone, legname di quercia, canne, e l'allevamento di maiali.\nResa \"commendataria\" l'abazia (1435), tramont\u00f2 l'epoca della salvaguardia della foresta e fu avviata la politica di concessione della stessa, autorizzandone la radicale trasformazione; questo porter\u00e0 alla sua totale scomparsa nel giro di pochi decenni. Il bosco era molto poco abitato, sfruttato soprattutto dai carbonai, ed era una localit\u00e0 quasi sconosciuta e remota, tanto che era necessario specificare \"nel Golfo di Castellammare\". L'unica struttura edilizia documentabile di Partinico nel XV secolo \u00e8 rappresentata da una taverna, denominata \"La Charruba\".\nEt\u00e0 moderna.\nA cominciare dalla seconda met\u00e0 del XVI secolo furono costruite numerose chiese. Fra il 1552 e il 1570 fu costruita la chiesa madre che raccolse i simulacri della pi\u00f9 antica chiesetta di San Cristoforo; dopo fu fondata la chiesa dell'Immacolata, concessa all'omonima confraternita e costruita nell'attuale corso dei Mille nell'area oggi occupata dai negozi sottostanti l'ex pretura, e lo stesso retrostante ospedale del 1570 con ingresso dall'attuale piazza Verdi, poi dismesso ed adibito, fino al 1985 a pretura mandamentale, ed oggi a sede del settore Urbanistica del Comune di Partinico.\nNel '700, dopo la conquista della Sicilia da parte di Carlo III di Borbone e la cacciata degli austriaci dall'isola (1734-35), l'abbazia di Altofonte, \"commendataria\" sin dal XV secolo, continu\u00f2 ad amministrare il territorio di Partinico mediante i suoi abati che cercarono di aumentare i loro profitti attraverso la rivalutazione dei feudi dati in enfiteusi e l'introduzione di nuove tasse sui frutti prima esenti. Secondo le condizioni di vita dei partinicesi nel XVIII secolo non erano proprio cattive: la popolazione, passata dai 2.032 abitanti del 1631 ai 9.772 del 1798, viveva in una certa agiatezza; le case, sebbene in poco numero, erano \"appalazzate\", e quasi tutte erano aggregate a granai e magazzini. L'espansione urbanistica nel 1714 raggiunse l'attuale piazza Umberto I, ove fu edificato il collegio di Maria, che accoglieva le ragazze orfane.\nEt\u00e0 contemporanea.\nL'inizio del XIX secolo port\u00f2 a Partinico notevoli mutamenti soprattutto nel campo sociale, politico, economico. La permanenza saltuaria del re Ferdinando frutter\u00e0 infatti l'autonomia locale e il titolo di \"citt\u00e0\", la costruzione della cantina e casina reale, e l'abolizione degli ultimi abusi feudali. Nella seduta del Consiglio Civico riunito nella chiesa di San Leonardo il 10 dicembre 1779, su proposta del marchese della Gran Montagna e dell'avvocato Gaetano Bonura, fu votato all'unanimit\u00e0 un ordine del giorno che tendeva ad ottenere per Partinico il titolo di citt\u00e0 e per il Comune la completa emancipazione da Palermo, cui era soggetta sin dal 1616.\nOttenuto il riconoscimento di Comune autonomo con decreto reale del 19 aprile 1800, ed il titolo di citt\u00e0 il 25 successivo, gli amministratori del tempo chiesero anche l'abolizione dei diritti feudali ancora esistenti, quali le decime delle uve e dei terragioli che i contadini dovevano versare nei magazzini dell'azienda abbaziale siti in via Principe Amedeo, angolo via Bellini, all'interno del cortile ancora oggi detto \"Cortile della Decima\". Tale richiesta venne accolta anche per l'interessamento dell'intendente abbaziale Cavaliere Felice Lioj, Ministro della Real Casa. Con l'autonomia, Partinico acquis\u00ec il diritto di avere un suo rappresentante al Parlamento Siciliano, e l'avvocato Gaetano Bonura pot\u00e9 partecipare nel 1818 alla stesura della nuova Costituzione. Nel 1818 il Comune di Partinico, che dal 1616 utilizzava come stemma quello di Palermo in quanto V Quartiere, venne autorizzato ad adottare un proprio emblema, raffigurante la dea Diana che regge in una mano una cornucopia e con l'altra sta appoggiata ad un tronco reciso; ai suoi piedi vi \u00e8 un cane accovacciato.\nSuccessivamente tale emblema sar\u00e0 sostituito dall'aquila reale. Il livello culturale dei partinicesi ebbe certamente un momento favorevole con l'istituzione nel 1819, ad opera dell'arciprete Rosso, di un ginnasio privato composto di cinque classi, e la nascita del Teatro di San Leopoldo nei magazzini della Decima, devoluti al Comune. A seguito della riforma degli Enti Locali avvenuta nel 1818, il Consiglio Comunale si compose di un sindaco, due eletti e una \"decuria\". Primo sindaco di Partinico fu Raffaele Cannizzo, cui va il merito, assieme a Don Ignazio Rosso, di avere istituito il citato ginnasio privato.\nIl 16 maggio 1860 la popolazione si ribell\u00f2 vittoriosamente contro le truppe borboniche, che tentavano il saccheggio del paese. L'episodio \u00e8 ricordato come l'Eccidio di Partinico; Partinico ospit\u00f2 pure Giuseppe Garibaldi durante la marcia verso Palermo e gli dedica anche una statua posta nell'attuale Villa Margherita.\nGli anni successivi alla caduta dei Borboni e del secolo scorso vedono la crescita della popolazione che raggiunge i 25\u00a0000 abitanti, quasi tutti occupati nel settore agricolo ed ancora oggi, con i suoi 32\u00a0000 abitanti \u00e8 un centro pressoch\u00e9 agricolo, che ha perso quasi del tutto la sua antica struttura urbana contadina, smantellata soprattutto tra gli anni settanta, '80 e novanta del XX secolo.\nLa cittadina \u00e8 ricordata, tra l'altro, per la sua attiva partecipazione ai Fasci siciliani dei lavoratori, iniziati il 9 dicembre 1893.\nMonumenti e luoghi d'interesse.\nArchitetture militari.\nDi notevole importanza storica sono le tante torri disseminate nelle campagne di Partinico. Molte delle 26 torri censite da Stefano Marino sono oramai scomparse o distrutte dell'incuria e nel disinteresse, come ad esempio: la Torre del Re (XVI secolo), la Torre di Ballo (XVIII secolo), il Castellaccio (XIV secolo).\nCultura.\nMedia.\nTelevisione.\nPartinico \u00e8 sede della televisione comunitaria Telejato e TV 7.\nCucina.\nA Partinico \u00e8 tipico il \"muffoletto r\u00ee parrini\", un tipo di pane simile alla \"muffuletta\" preparato con la biga e i semi di sesamo.\nEconomia.\nImportante centro agricolo, ai piedi del colle Cesar\u00f2 alto circa 500 metri, annovera fra i suoi prodotti: uva da mosto, ortaggi e frutta coltivati in serra, mandorle ed olive. Sono rilevanti nel settore artigianale le lavorazioni del legno e del ferro, oltre che l'arte della ceramica.\nInfrastrutture e trasporti.\nFerrovie.\nLa citt\u00e0 \u00e8 servita dall'omonima stazione posta sulla Palermo-Trapani."}
{"id": "30873", "revid": "1746590", "url": "https://it.wikipedia.org/wiki?curid=30873", "title": "Petralia Soprana", "text": "Petralia Soprana (\"Pitral\u00eca Suprana\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nFa parte del Parco delle Madonie, ed \u00e8 il pi\u00f9 alto comune delle Madonie.\nLa cittadina \u00e8 inclusa nel circuito dei borghi pi\u00f9 belli d'Italia ed \u00e8 stata proclamata \"Borgo dei borghi 2018\".\nGeografia fisica.\nTerritorio.\nL'abitato \u00e8 collocato sul versante meridionale della catena delle Madonie. Il territorio \u00e8 percorso dal fiume Salso ed \u00e8 compreso tra un'altitudine di 1.657 metri (pizzo Corvo) e 600 metri, ed \u00e8 ricoperto da boschi, macchia mediterranea, pascoli, terreni seminativi e colture arboree.\nStoria.\nEt\u00e0 antica.\n\u00c8 generalmente identificata come \"Petra\", la citt\u00e0 sicana.\nDiodoro Siculo riporta che nel 254 a.C., durante la prima guerra punica, dopo la conquista di Palermo consegnarono la cittadina ai consoli Aulo Attilio e Gneo Cornelio, passando sotto la dominazione romana.\nPetra, una delle principali fornitrici di grano di Roma, venne inserita tra le \"civitates decumanae\", cio\u00e8 tra le citt\u00e0 sottoposte al tributo annuo della decima in natura.\nEt\u00e0 medievale.\nNel IX secolo, durante il regno degli Aghlabidi venne denominata \"Batraliah\". Dopo la conquista da parte dei Normanni di Ruggero, conte di Altavilla, avvenuta nel 1062, la cittadina venne fortificata, ed assunse l'aspetto che conserva ancora nel XXI secolo, con il castello, le torri ed i bastioni, e \"latinizzata\", con l'edificazione di diverse chiese. Ruggero l'assegn\u00f2 al nipote Serlone.\nIn un documento del 1258 appaiono per la prima volta distinte Petra \"inferior\" (Petralia Sottana) e Petra \"superior\" (Petralia Soprana) in origine quasi certamente un'unica comunit\u00e0.\nNel 1258 entr\u00f2 a fare parte del patrimonio dei conti Ventimiglia di Geraci Siculo, per passare poi alla contea di Collesano, del patrimonio dei Centelles, dei Cardona, dei Moncada e degli Alvarez di Toledo, fino all'abolizione della feudalit\u00e0 nel 1817.\nSimboli.\nLo stemma comunale \u00e8 stato concesso con decreto del presidente della Repubblica Italiana del .\nLo stemma civico rappresenta due figure simbolo del paese. Da una parte \u00e8 raffigurato un castello che ci ricorda l'esistenza di due castelli nel paese di cui uno \u00e8 un rudere mentre l'altro \u00e8 stato trasformato in chiesa. Nell'altra sezione dello stemma \u00e8 raffigurato una pianta di cardo delle Madonie sradicato.\nSociet\u00e0.\nTradizioni e folclore.\nLa festa principale del paese \u00e8 quella dei santi patroni S.Pietro e S.Paolo, la festa si articola nei cinque giorni precedenti al 29 giugno. In questi giorni il paese ospita un gran numero di fedeli provenienti dai paesi vicini ma anche dalle numerose frazioni del paese. La tradizione prevede una processione che svolge la sera con i simulacri dei santi in misura ridotta e accompagnata dal suono dei tamburi magistralmente suonati dal gruppo \"tamburinari e stinnardiri supranisi\". Il giorno della festa la processione avviene in modo diverso, in quanto si svolge con la partecipazione delle due confraternite religiose del paese che portano in processione un numero di statue che pu\u00f2 arrivare anche a 20 . Durante l'estate invece il paese si popola di numerosi turisti, particolarmente numerosi il giorno di Ferragosto in cui si svolge la rievocazione di un matrimonio baronale. Questa rievocazione consiste nel riproporre il matrimonio di due nobili del luogo del Settecento.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "30874", "revid": "292162", "url": "https://it.wikipedia.org/wiki?curid=30874", "title": "Petralia Sottana", "text": "Petralia Sottana (\"Pitral\u00eca Suttana\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nFa parte del parco delle Madonie, nonch\u00e9 del circuito Bandiera arancione.\nGeografia fisica.\nL'abitato \u00e8 collocato sul versante meridionale della catena delle Madonie e nell'omonimo parco, in una posizione strategica sull'alta valle del fiume Imera Meridionale, sviluppandosi su un pendio fra i 900 e i 1100\u00a0m s.l.m.\nIl territorio comunale, vasto ben 178\u00a0km\u00b2 (quasi tutti in zona montana), si estende soprattutto in latitudine, indicativamente dallo spartiacque della catena delle Madonie a nord fino a raggiungere la provincia di Caltanissetta a sud. Nella parte settentrionale, ricompresa quasi per intero nel Parco delle Madonie, si trovano estese formazioni boschive di latifoglie (con prevalenza di faggi, querce e castagni) e di conifere (in gran parte frutto di rimboschimenti), nonch\u00e9 ampie zone destinate al pascolo. Nella parte meridionale prevalgono le coltivazioni seminative di tipo estensivo.\nIl territorio \u00e8 parte della Regione agraria 3 (\"Montagna interna - Madonie Orientali\").\nIl comune \u00e8 classificato come zona sismica di tipo \"2\" (sismicit\u00e0 medio-alta). Molti sono i terremoti che hanno colpito la localit\u00e0 nel tempo, arrecando a volte danni e vittime, pur senza raggiungere mai livelli di grande catastrofe.\nClima.\nIl clima, tipicamente mediterraneo-montano, presenta inverni abbastanza rigidi e piovosi, con abbondanti nevicate ed estati calde e secche.\nIl comune \u00e8 classificato nella zona climatica \"E\".\nStoria.\nLe prime tracce di insediamento umano risalgono al IV/III millennio a.C. (periodi del Neolitico e dell'Eneolitico) come testimoniato dai reperti archeologici della vicina Grotta del Vecchiuzzo. In tempi assai pi\u00f9 vicini dovette esistere un insediamento indigeno, fortemente influenzato dalla vicina colonia greca di Himera, nei cui scavi \u00e8 stata rinvenuta una moneta bronzea, il Petrinon che reca appunto il nome della citt\u00e0 di Petra.\nNel III secolo a.C., con la conquista romana, Petra divenne citt\u00e0 \"decumana\" e centro di un qualche rilievo come presidio militare e mercato agricolo, come testimoniato da diversi scritti dell'epoca (tra gli altri Cicerone nelle \"Verrine\" e Diodoro Siculo) e da pochi ritrovamenti archeologici. Il paese segu\u00ec poi le sorti del resto dell'isola subendo le invasioni barbariche prima e la successiva riconquista bizantina.\nCon la conquista araba, nel IX secolo, venne ribattezzata \"Batarliah\" o \"Batraliah\" e divenne importante piazzaforte militare strategica e mercato. Gli storici Edrisi e al-Muqaddasi raccontano di una citt\u00e0 murata collocata sotto una rocca, con grande abbondanza di risorse idriche e che ospitava un mercato, un castello, una chiesa e una moschea, segno della presenza di una pluralit\u00e0 di comunit\u00e0 etnico-religiose. Della presenza araba sono sopravvissute talune espressioni dialettali o denominazioni di contrade e un prezioso candelabro bronzeo, parte del ricco tesoro della Chiesa Madre.\nI Normanni conquistarono Petralia intorno al 1062, fondandovi un castello. Il centro, dapprima infeudato a tale Maimun Gaito, forse gi\u00e0 emiro arabo, fu poi terra demaniale per finire a Gilberto di Monforte (1201) e, durante il periodo svevo, ai Ventimiglia di Geraci. Dopo vennero i Moncada, i Cardona e gli \u00c1lvarez de Toledo, fino all'abolizione della feudalit\u00e0 nel 1817. Fino alla fine del XV secolo (prima dell'editto di espulsione del 1492) vi era insediata una comunit\u00e0 ebraica.\nIn un documento del 1258 appaiono per la prima volta distinte Petra \"inferior\" (Petralia Sottana) e Petra \"superior\" (Petralia Soprana) in origine quasi certamente un'unica comunit\u00e0.\nSu quale delle due sia la pi\u00f9 antica esiste un'antica contesa, a tutt'oggi di difficile soluzione, che s'innesta su una storica rivalit\u00e0 di campanile, superata solo in tempi recenti.\nIl centro, a partire dalla conquista normanna, acquis\u00ec progressivamente i caratteri della \"citt\u00e0 rurale\" con un'economia piuttosto chiusa fondata sull'agricoltura (soprattutto latifondo cerealicolo) e la pastorizia, con una forte stratificazione sociale che divideva la grande massa di contadini e allevatori da artigiani, aristocrazia e clero. La controriforma port\u00f2 con s\u00e9 oltre a numerosi insediamenti monastici (alcuni di notevole pregio artistico e architettonico) anche un discreto numero di condanne emanate dall'Inquisizione.\nIl XIX secolo port\u00f2 una notevole vivacit\u00e0 economica, sociale e culturale: dopo l'impresa garibaldina (cui il paese partecip\u00f2 con un gruppo di volontari) vi s'insediarono gli uffici pubblici a servizio del comprensorio delle Alte Madonie e opifici vari, facendola diventare un po' il capoluogo (era sede anche del collegio elettorale) e \"il centro pi\u00f9 progredito\" della zona (come ricorda lo scrittore polizzano Giuseppe Antonio Borgese). Sulle sue strade passava il percorso della Targa Florio.\nPur essendo rimasta ai margini dell'esperienza dei fasci siciliani, negli anni dieci si svilupparono le presenze politiche e sociali (cooperative) socialiste e repubblicane, affiancate da un attivo ruolo della Chiesa in favore delle organizzazioni cattolico-democratiche. Dopo la prima guerra mondiale e prima dell'avvento del fascismo, infatti, venne eletta la prima amministrazione cittadina di carattere democratico e popolare (ne fece parte, tra gli altri, Francesco Musotto, futuro deputato socialista alla Camera e Alto Commissario per la Sicilia), destituita successivamente dal regime.\nGi\u00e0 prima della Grande Guerra inizi\u00f2 un consistente flusso di emigrazione diretta dapprima verso le Americhe, poi (secondo dopoguerra) verso l'Europa centro-settentrionale e il Nord Italia e, per altri versi, verso Palermo e le citt\u00e0 della fascia costiera, che hanno ridotto gli abitanti dagli oltre 10\u00a0000 dei primi del Novecento (comprendendo allora anche l'attuale comune di Castellana Sicula) ai numeri odierni.\nDopo la Liberazione, avvenuta per opera degli anglo-americani nel 1943 e con la fine della seconda guerra mondiale esplose il conflitto sociale: la battaglia per la riforma agraria, con l'occupazione delle terre, cost\u00f2 la vita al sindacalista Epifanio Li Puma, nella vicina Raffo, ucciso dalla mafia al soldo dei baroni.\nSimboli.\nLo stemma civico \u00e8 il \"Giglio di roccia\", una pianta di giglio d'oro, su sfondo rosso. ricollegato alla probabile origine della denominazione del paese (\"Lilium Petrae\"). Lo stemma \u00e8 sormontato dalla corona di citt\u00e0. Sotto lo stemma vi \u00e8 un cartiglio con il motto . \u00c8 stato concesso con decreto del presidente della Repubblica Italiana del .\nMonumenti e luoghi d'interesse.\nBasilica Chiesa Madre di Maria Santissima Assunta.\nIl duomo di Petralia Sottana, comunemente definito \"Madrice\" o \"chiesa madre\", \u00e8 intitolato a Maria Santissima Assunta, sorge, probabilmente gi\u00e0 nel IX secolo. Dell'antico tempio medievale, diventato angusto e poco fruibile, sopravvisse solo il portale secondario trecentesco in stile gotico catalano.\nL'attuale struttura, a tre navate e impianto basilicale, fu realizzata fra il 1633 e il 1670 con l'attiguo campanile in pietra bianca dotato di arco a sesto acuto, per essere solennemente consacrata nel 1790.\nAll'interno ospita opere di Giuseppe Salerno e della scuola dei Gagini, nonch\u00e9 un trittico del XV secolo dedicato alla \"Madonna della Vittoria\", di scuola siculo-marchigiana in cornice lignea gotica, attribuito a Pietro Ruzzolone o alla sua cerchia. Nel Duomo vi sono numerose opere pittoriche e scultoree d'arte sacra, realizzate in un arco temporale compreso tra il XVI e il XIX secolo. La cappella dell'Immacolata concezione presenta decorazioni in tarsie marmoreee policrome. \nLa chiesa conserva un notevole \"tesoro\", comprendente opere di oreficeria e argenteria, con pezzi d'epoca medievale, barocca e neoclassica, tra essi un candelabro arabo con incisioni a caratteri cufici, e un interessante e antico archivio, recentemente riordinato e reso fruibile.\nChiesa di San Francesco d'Assisi.\nSorta assieme all'annesso convento dell'Ordine dei frati minori conventuali nel Quattrocento, la sua attuale configurazione risale al XVII secolo. Adornata da pregiatissimi affreschi e stucchi in stile barocco opera di maestranze madonite che ricoprono completamente le mura e raccontando gli episodi della vita del santo di Assisi. Custodisce la tela del titolare raffigurato nell'atto di ricevere le stimmate, opera dello Zoppo di Gangi, altre tele di elevato valore artistico della scuola del Novelli, la pala d'altare \u00e8 opera di Antonio Grano, uno dei maggiori pittori del periodo barocco siciliano, raffigurante un episodio di vita ascetica dal titolo \"Sant'Egidio e la liberalit\u00e0 del re visigoto Wamba\", capolavoro della chiesa \u00e9 il pregevolissimo pulpito barocco in legno dorato, opera del frate Pietro Bencivinni.\nChiesa della Santissima Trinit\u00e0 (Badia).\nSorge a partire dal 1531 assieme all'attiguo convento delle suore domenicane di clausura (oggi Istituto Magistrale). Ospita un grandissimo Retablo marmoreo alto 10 metri raffigurante nelle formelle la vita di Cristo, simile ai grandi retabli lignei delle cattedrali spagnole. La tradizione iconografica spagnola nel caso di Petralia viene fusa con la fiorente arte rinascimentele italiana del Cinquecento. Il Retablo \u00e8 il capolavoro di Giandomenico Gagini, Sono da notare diverse splendide tele di scuola siciliana del Seicento e Settecento, la deposizione del verista D'Antona , un raro e prezioso organo settecentesco sospeso sulla portaminore opera dell'organaro Baldassare di Paola .\nSantuario della Madonna dell'Alto.\nA 1\u00a0819 metri sul livello del mare sorge sulla cima del Monte Alto il Santuario mariano. Il luogo di culto sorse nel Medioevo e venne ristrutturato e arricchito fino al XVII secolo. Vi si custodisce, nell'altare maggiore della chiesa, tutto decorato in marmi e racchiuso da una cancellata barocca in ferro battuto, la miracolosa effigie della Vergine Maria scolpita da Domenico Gagini del 1471, molto venerata dagli abitanti dei paesi vicini. \nChiesa di Santa Maria alla Fontana.\nSorta nel Medioevo e restaurata nel Seicento sul luogo in cui un tempo, probabilmente, sorgeva una moschea, presenta un portale gotico-catalano del Trecento simile a quello del Duomo, la chiesa \u00e8 addossata alla rocca che attraversa il paese e da cui sgorga acqua di fonte, essenziale per le abluzioni prescritte dal Corano, e convogliata, fino ai primi decenni del Novecento in una grande fontana semicircolare con quattro bocche di uscita dell'acqua, che dava il nome alla chiesa, e oggi sostituita da due piccole fontane a coppa con mascherone poste ai lati del monumento ai caduti. Ospita pregevoli opere scultore del periodo rinascimentale e tele settecentesche di scuola siciliana.\nMuseo Civico \u201cAntonio Collisani\u201d.\nOspitato nei locali dell'ex Carcere della citt\u00e0, \u00e8 costituito da una collezione geologica. Il 26 aprile 2008 \u00e8 stata inaugurata la sezione archeologica, che accoglie i reperti della preziosa collezione Collisani.\n\"Roccioteca\": \u00e8 un'esposizione di rocce sedimentarie, rappresentative delle Madonie, tutte formate in ambiente marino. Tra le pi\u00f9 belle e importanti, per le loro caratteristiche geologiche, citiamo: una roccia con cristalli di calcopirite, la limonite, la selce nera con ricristallizzazioni per stress tettonico, un alabastro calcareo, un nodulo algale e una serie di rocce evaporitiche che si sono formate circa sette milioni di anni fa a seguito della collisione continentale tra Spagna e Africa che ha portato alla chiusura del bacino del Mediterraneo, causando un abbassamento drastico del livello del mare e la consequenziale formazione di bacini dove per l\u2019appunto si sono depositati gessi, calcari, salgemma e sali potassici.\n\"Sala interattiva\": la sala interattiva \u00e8 stata dedicata interamente ai ragazzi poich\u00e9 permette un approccio alternativo alle scienze che studiano la terra; i plastici didattici, azionati dal visitatore mettono in relazione le principali rocce che affiorano nelle Madonie e i loro ambienti di formazione. Immagini e reperti definiscono gli aspetti geologici, geomorfologici, tettonici, paleontologici relativi alla genesi del territorio. La sala interattiva \u00e8 divisa in tre sezioni: 1) La terra, geocronologia e paleografia con uno spaccato del pianeta che mostra la sua conformazione interna e dei pannelli che raffigurano la datazioni geologiche; 2) Tavolo interattivo: rappresenta un tipico ambiente marino, zona di formazione delle rocce delle Madonie; 3) Collezioni fossili, I principali gruppi fossili presenti nelle rocce delle Madonie sono costituiti dalle spugne (la cui abbondanza \u00e8 tale da aver consentito agli studiosi di istituire nuove generi e specie proprio sui fossili rinvenuti nell'area), dai coralli (splendidi i magnifici esemplari di scogliere coralline fossili che affiorano a Piano Battaglia), dai lamellibranchi, dai gasteropodi, dai foraminiferi e dai cefalopodi. La sala, attraverso il gioco, porta il visitatore a un apprendimento approfondito con leggerezza. \u00c8 severamente vietato non toccare!\n\"Sala Salgemma\": la sala \u00e8 dedicata alla miniera di salgemma, uno dei giacimenti pi\u00f9 ricchi d'Europa sito nel territorio di Petralia Soprana in localit\u00e0 Raffo. Tale sezione \u00e8 stata allestita grazie al contributo della Italkali s.p.a. Il giacimento \u00e8 racchiuso nel cuore di una montagna che si eleva fino a 1\u00a0100 metri sul livello del mare. L'eccezionale purezza del sale e la collocazione fuori dall'area dove si trovano gli altri giacimenti siciliani, fa pensare che quello di Petralia sia un giacimento di origine secondaria. Si tratterebbe, cio\u00e8, di depositi salini preesistenti che le vicende geologiche dell'isola hanno disciolto, spostato e ricristallizzato fuori dalla prima formazione. Il sale di Petralia ha perci\u00f2 per natura una qualit\u00e0 del tutto speciale che nessun altro tipo di sale pu\u00f2 imitare, neppure con trattamenti e manipolazioni che, comunque, ne compromettono la genuinit\u00e0. Collegato alla sala \u00e8 un piccolo laboratorio dove sperimentare propriet\u00e0 chimico-fisiche di questo minerale.\nPalazzo del Giglio (Municipio).\nSorge nel XIX secolo sul luogo dell'antico Ospedale e della chiesa di san Giuliano. Custodisce affreschi ottocenteschi, tele dello Zoppo di Gangi e un notevole archivio storico. Dinanzi al municipio si trova \"U Canali\", fontana tipica con mascherone.\nEx convento dei Frati Minori Riformati.\nLa notevole struttura, posta nella parte pi\u00f9 alta del paese, gode di una posizione privilegiata sulla vallata e sulla pineta circostante, fu realizzata nel XVII secolo. Dopo l'emanazione delle leggi eversive \u00e8 transitato nelle disponibilit\u00e0 del Comune nel XIX secolo, le strutture per decenni sono state adibite a caserma militare. Ospita oggi una sede distaccata dell'Universit\u00e0 di Palermo. All'interno nell'antico refettorio si pu\u00f2 ammirare un pregevolissimo affresco del XVII secolo raffigurante l\"Ultima Cena\", opera attribuita a frate Emanuele da Como.\nArcheologia industriale.\nCentrale idroelettrica.\nCompletata nel 1908, \u00e8 sita in contrada Catarratti, non lontano dal paese. Rimasta in produzione fino al 1976 la struttura \u00e8 tra le meglio conservate, anche grazie a un recente intervento di restauro compiuto volontariamente da alcuni cittadini.\nPastificio.\nSorto nei primissimi anni del Novecento come pastificio \"Pucci e Calascibetta\", operava come pastificio \"Castagna\".\nProduzione del gesso.\nLa rocca \"Balate\", di fronte al paese, \u00e8 luogo di estrazione della pietra da gesso, attivit\u00e0 proseguita fino agli anni cinquanta. Dell'attivit\u00e0 estrattiva permangono diverse tracce, specialmente nei piccoli fabbricati dei primi del Novecento impiegati per la cottura e la macinazione.\nSociet\u00e0.\nEtnie e minoranze straniere.\nAl 31 dicembre 2017 risultavano regolarmente residenti 72 stranieri, di cui 25 romeni.\nGeografia antropica.\nQuartieri.\nTradizionalmente l'abitato \u00e8 diviso in cinque quartieri ma ai giorni odierni ne contiamo sette:\nNegli anni sessanta sorge il quartiere, di edilizia popolare, di San Giuseppe, separato dal resto dell'abitato e realizzato, in scala evidentemente ridotta, \nNegli anni ottanta e novanta, a dispetto del continuo calo demografico, si sono sviluppati gli insediamenti residenziali nelle aree di \"Pirilla\" e \"Petragrossa\".\nFrazioni.\nNumerose, nel grande territorio comunale, sono le frazioni agricole: borghi rurali costruiti intorno alla residenza del feudatario, dotati di una relativa autonomia dal centro abitato. Solo qualche attivit\u00e0 agrituristica utilizza gli antichi fabbricati in disuso.\nPiano Battaglia.\nCompletamente diversa \u00e8 l'origine della frazione di Piano Battaglia. Collocata a circa 1\u00a0600 metri sul livello del mare in un'ampia conca carsica nel cuore della catena montuosa delle Madonie, \u00e8 inserita in una pregevole cornice naturalistica, circondata da un'antica faggeta. Il suo sviluppo risale agli anni sessanta, quando assunse l'aspetto di vivace e frequentata localit\u00e0 turistica invernale, ospitando sia strutture per la pratica degli sport invernali (piste da sci e impianti di risalita) sia numerose strutture ricettive e case vacanza.\nSantuario del Crocefisso di Bilice.\nEconomia.\nAttualmente l'economia del paese, che mantiene un'importante posizione di centralit\u00e0 nel comprensorio madonita, si regge su un forte apporto dell'impiego pubblico, su modeste attivit\u00e0 agricole e commerciali con un settore turistico in crescita, anche grazie alla stazione turistica di Piano Battaglia.\nDal punto di vista sociale vi \u00e8 una forte incidenza della popolazione anziana, nonostante ci\u00f2 i tassi di scolarizzazione e d'istruzione superiore sono al di sopra della media nazionale.\nNel comune ha la sua sede centrale la Banca di Credito Cooperativo San Giuseppe delle Madonie.\nDal 2014 Petralia Sottana \u00e8 stata insignita dell'importante marchio della \"bandiera arancione\" del Touring Club Italiano, che attesta e valorizza le qualit\u00e0 turistiche e culturali del paese.\nTradizioni e folclore.\nFesta patronale di San Calogero.\nSi svolgono il 17 e 18 giugno i festeggiamenti in onore del santo patrono di Petralia Sottana, preceduti dalla tradizionale settina di preparazione alla festa.\nIl culto di san Calogero Eremita \u00e8 antichissimo e radicato tanto che fino al secolo scorso San Calogero veniva portato in processione anche il giorno del \"Corpus Domini\". Si attesta anche l'esistenza di un quadro che poi rovinandosi fu sostituito dalla splendida statua del Pintorno. Il 17 sera dopo i vespri solenni si assiste alla fiaccolata con la processione della piccola effigie del santo portata dai fanciulli. Il 18 pomeriggio si snoda tra le scoscese vie del paese una lunga processione solenne con la pesante \"vara\" su cui viene posizionata la statua del santo. La \"vara\" viene addobbata di fave, fiori, amarene, spighe da nastrini colorati e dagli \"ex voto\". I portatori si abbracciano per sostenere il consistente peso della \"vara\" e gridano \"ludamu e ringraziamu lu Santissimu Sacramientu, evviva san Caloriu\". Alla processione non partecipano le Confraternite e le Congregazioni poich\u00e9 queste storicamente rappresentano distinzioni socioeconomiche, mentre san Calogero \u00e8 festa di popolo; fino agli anni 1940 non partecipava nemmeno il clero, con l'eccezione del rettore dell'altare di San Calogero. In alcuni tratti del percorso i portatori formano la \"catina\", per agevolare la salita nelle ripide strade, o per frenare nelle discese, non dimenticando che solo la vara pesa 18 quintali. A precedere la \"vara\" \u00e8 uno stendardo con nastri e cianciane recante l'effigie del santo, \"u palu di san Cal\u00f2\" che viene tenuto in equilibrio su diverse parti del corpo facendolo volteggiare al suono incessante dei tamburi. A conclusione della festa vi sono concerti e uno spettacolo pirotecnico.\nBallo della Cordella.\nIl ballo della Cordella \u00e8 rievocazione di antichissime tradizioni contadine, di origine pre-cristiana. Si fondono infatti il ringraziamento per il raccolto e l'augurio di fecondit\u00e0 rivolto alla terra e agli sposi. In antico il ballo doveva essere dedicato alla dea pagana Cerere, protettrice delle messi e dei raccolti, poi sostituita dopo l'avvento del cristianesimo dalla Madonna dell'Alto (venerata nel vicino santuario). Il ballo \u00e8 preceduto da un corteo nuziale e da uno sposalizio. Le dodici coppie di ballerini, simboleggianti i mesi dell'anno, ballano intorno a un palo sormontato da spighe di grano reggendo dei nastri di vari colori, che vengono intrecciati a simboleggiare le stagioni. Canti e invocazioni accompagnano il tutto. La manifestazione, rievocata fin dagli anni trenta, si tiene la terza domenica d'agosto di ogni anno.\nFesta della castagna.\nLa festa della castagna si tiene, di solito, nell'ultima settimana del mese di ottobre di ogni anno. La manifestazione, che prende il via negli anni settanta, pi\u00f9 che una sagra legata a un prodotto tipico (la castagna, che pure abbonda nei boschi intorno alla localit\u00e0) \u00e8 espressione dell'\"essere pungenti\" come il riccio che accoglie la castagna. Sfilata di carri allegorici, distribuzione di prodotti tipici e spettacoli di satira locale. Negli ultimi anni ha assunto la denominazione di \"festa dei sapori madoniti dell'autunno\".\nRiti della Settimana santa.\nTuttora molto sentiti e partecipati sono i riti della settimana santa.\nIl Gioved\u00ec santo in chiesa madre viene officiata la messa nella cena del Signore e in diverse chiese del paese vengono ancora realizzati i \"sepolcri\" ovvero luoghi per la riposizione del Santissimo Sacramento. La processione del Venerd\u00ec santo con Vergine Addolorata e il Cristo nell'urna vede la partecipazione di alcuni figuranti (soldati e pie donne) in costume e di tutte le confraternite e congregazioni religiose, coi loro membri che indossano gli antichi abiti penitenziali.\nLa veglia pasquale tra il sabato e la domenica di Pasqua trova il suo culmine, alla mezzanotte, con la \"Caduta d'u Tiluni\": un'immensa tela dipinta, che viene posta verticalmente a chiusura dell'abside della chiesa madre durante tutto il periodo quaresimale, viene fatta cadere scoprendo l'altare e il Cristo Trionfante.\nNella mattinata della domenica di Pasqua si svolge una processione, anche questa con la partecipazione delle confraternite cittadine, nella quale vengono separatamente portate (a spalla) per le strade del paese, le statue della Madonna e di Ges\u00f9. Le effigi, a Mezzogiorno, s'incontrano (in dialetto locale si parla di \"U N'cuontru\") simbolicamente, con la statua mariana che corre ad abbracciare quella del figlio, lasciando cadere il manto nero che simboleggia il lutto. Tra lo sparo gioioso dei mortaretti.\nBatraliah Art Festival.\nSi svolge in luglio dal 2018, prendendo in prestito il nome arabo del paese \"Batraliah\", al festival si ritrovano numerosi artisti con le loro opere d'arte. Un evento che viene sviluppato anche attraverso i social network coinvolgendo tutti, grandi e piccini. L'evento ha come obiettivo la valorizzazione degli artisti madoniti e del patrimonio artistico del borgo medievale di Petralia Sottana.\nLa Casa du Currivu.\nA Petralia Sottana si trova uno degli edifici pi\u00f9 stretti al mondo. La cosiddetta \"Casa d\u00fb Currivu\" (ovvero 'Casa del Dispetto'), larga solo 100\u00a0cm, fu costruita negli anni 1950 in seguito a una faida tra vicini di casa, al solo scopo di ostruire la vista all'abitazione retrostante.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "30876", "revid": "533647", "url": "https://it.wikipedia.org/wiki?curid=30876", "title": "Polizzi Generosa", "text": "Polizzi Generosa (\"Pulizzi\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nFa parte del Parco delle Madonie.\nStoria.\nIl sito su cui sorge la cittadina di Polizzi Generosa \u00e8 stato frequentato sin dal VI secolo a.C. come documentano i rinvenimenti archeologici tra cui una moneta anepigrafa imerese. Rinvenimenti punici in area urbana sono stati studiati da Sardo-Spagnuolo (1942). Una necropoli di et\u00e0 classica ed ellenistica \u00e8 stata scoperta da Contino (1986), che segnala dei rinvenimenti archeologici avvenuti nel 1978 e 1980. Successivamente la necropoli ellenistica \u00e8 venuta alla luce durante i lavori di costruzione del nuovo istituto tecnico per geometri e i reperti rinvenuti sono oggi esposti nel locale museo. Nel IV secolo a.C., l'abitato, grazie alla sua posizione strategica, lungo il confine tra i domini punici e quelli siracusani, dovette avere un presidio stabile e una fortezza presidiata da milizie mercenarie originarie della Campania, come attesta il rinvenimento di un ripostiglio monetale negli anni cinquanta del XX secolo. Resti romani sono pure documentati da Contino (1986).\nFu un prospero centro arabo per quasi due secoli.\nIl toponimo Polizzi, di origine greca (almeno bizantina), deriva da un toponimo composto terminante in \"Polis\" (citt\u00e0), e ci\u00f2 e confermato sia dalla grafia Bulis del geografo Al Idrisi, sia dalla documentazione di epoca normanna che presenta le grafie \"Polis\", \"Polic\", ecc., latinizzati in \"Politium\" e \"Policium\". Allo stesso modo in cui il toponimo bizantino \"Milas\" (anticamente Milai) \u00e8 divenuto Milazzo, cos\u00ec \"Polis\" \u00e8 esitato in Polizzi. \u00c8 invece totalmente priva di qualsiasi fondamento la tesi che vorrebbe il toponimo originato da due omonime famiglie nobili (citate l'una come Palizzi, Palici o Palizzolo, l'altra semplicemente come Polizzi), entrambe molto potenti nella Sicilia del XIV secolo, poich\u00e9 avvenne esattamente il contrario. Il toponimo Polizzi \u00e8, infatti, precedente ai cognomi di queste due famiglie nobili. I Palizzi di origine normanna, i cui appartenenti ricoprirono diverse cariche fra cui consiglieri reali e membri delle compagnie dei Bianchi di Monte San Giuliano e di Catania, durante i regni di Pietro II d'Aragona (1337 - 1242) e di Ludovico suo figlio (1342 - 1355), guidarono con i Chiaramonte la fazione Latina che si opponeva a quella dei Catalani. Secondo Amari (1880) il sito di Polizzi si identificherebbe con la Citt\u00e0 del Re (\"Basileopolis\") dei documenti bizantini e arabi, edificata nell'880. Nel periodo angioino la cittadina mantenne floridezza entrando nell'orbita regia e divenne poi citt\u00e0 demaniale. In tale periodo si svilupp\u00f2 un casale (borgo suburbano) che prese nome dalla chiesetta di S. Pietro fuori le mura, della quale rimangono alcune vestigia. La decadenza della cittadina incomincia con la pestilenza del 1575-76 che decima la popolazione. Alla fine del XIX secolo si ebbe una ripresa della cittadina come testimonia la presenza di diverse attivit\u00e0 commerciali.\nL'appellativo \"Generosa\" venne concesso da Federico II, impressionato dall'ottima accoglienza ricevuta. Nel 1863 con RD n. 1218, venne ufficializzata tale denominazione.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "30877", "revid": "1746590", "url": "https://it.wikipedia.org/wiki?curid=30877", "title": "Pollina", "text": "Pollina (\"P\u00f9\u1e0d\u1e0dina\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nFa parte del Parco delle Madonie. Il comune di Pollina comprende i centri abitati di Pollina e Finale. La maggioranza della popolazione residente nel comune di Pollina \u00e8 situata a Finale.\nDi notevole rilevanza per l'economia locale e dell'intero parco delle Madonie \u00e8 la coltivazione di frassineti per la produzione di manna, riconosciuta come Presidio \"Slow Food\".\nStoria.\nSecondo alcuni storici, Pollina sarebbe la moderna erede di Apollonia, antica citt\u00e0 della Magna Grecia. Non vi sono tuttavia reperti che avvalorino questa ipotesi.\nNel 1321 dal vescovo di Cefal\u00f9 venne concessa al conte Francesco Ventimiglia la cui famiglia conserver\u00e0 la baronia fino alla eversione della feudalit\u00e0 agli inizi del secolo XIX.\nLo sviluppo turistico della zona cominci\u00f2 negli anni '70 del Novecento, quando su progetto dell'architetto Foscari fu costruito, sulle linee del teatro greco, un teatro all'aperto ricavato da una roccia dolomitica, dal particolare colore met\u00e0 rosato e met\u00e0 bianco, da cui il nome di \u201cPietrarosa\u201d.\nA partire dagli anni novanta, in seguito al terremoto del 26 giugno 1993, Pollina ha visto diminuire rapidamente la popolazione residente che di conseguenza si \u00e8 trasferita, per la maggior parte, a Finale, causando cos\u00ec il decentramento delle attivit\u00e0 nella frazione.\n. La produzione della manna, un tempo diffusa in ampie zone della costa settentrionale della Sicilia e in altre aree della Toscana, della Puglia e della Calabria, oggi si \u00e8 conservata solo nel territorio di Pollina. Nei boschi del territorio pollinese, divenuti una sorta di \u201cmuseo a cielo aperto\u201d, si ottiene questo prodotto unico intaccando con un particolare coltello il tronco del frassino in estate. Il liquido che sgorga dalle incisioni si condensa seccandosi all'aria estiva, si raccoglie e viene usato in composti medicinali, esattamente come duemila anni fa quando i medici greci e romani lo chiamavano \u201cmiele di rugiada\u201d o \u201cmiele di frassino\u201d. Gli arabi invece ritenevano possedesse propriet\u00e0 spirituali e fosse benedetto perch\u00e9 citato dal Corano.\nTradizioni e folclore.\nSan Giuliano.\nSan Giuliano il patrono della frazione Pollina. Festa di San Giuliano (seconda domenica di luglio, venerd\u00ec e sabato precedenti). Nei tre giorni di festa si svolgono ben quattro processioni tra le quali particolarmente suggestive sono quella cosiddetta \"della farina\" e la processione campestre con il simulacro del Santo, che viene portato in giro al grido di \" viva San Giuliano\".\nMadonna della Catena.\nFesteggiata nella Frazione Pollina nella penultima domenica di agosto. Tradizionale processione con il simulacro\nSant'Antonio.\nFesteggiato nella Frazione Pollina il 13 giugno. Processione del simulacro.\nAscensione.\nFesta tradizionale della frazione Finale.\nMadonna della Lettera.\nLa Madonna della Lettera \u00e8 la patrona della frazione Finale.\nInfrastrutture e trasporti.\nIl comune \u00e8 interessato dalle seguenti direttrici stradali:\nAmministrazione.\nNelle elezioni amministrative italiane del 2000 \u00e8 eletto sindaco Giuseppe Sarrica, dirigente sindacale, riconfermato nelle successive elezioni del 2005. Successivamente nelle elezioni amministrative italiane del 2010 \u00e8 eletta Magda Culotta all'et\u00e0 di 25 anni, diventando il sindaco pi\u00f9 giovane in Sicilia.\nAnche lei \u00e8 stata riconfermata per un secondo mandato nel 2015. Nelle elezioni amministrative italiane del 2020 \u00e8 eletto sindaco Pietro Musotto."}
{"id": "30878", "revid": "106376", "url": "https://it.wikipedia.org/wiki?curid=30878", "title": "Castel Gabbiano", "text": "Castel Gabbiano (\"Cast\u00e8l Gabi\u00e0\" in dialetto cremasco) \u00e8 un comune italiano di abitanti della provincia di Cremona, in Lombardia. Notevole la presenza della barocca Villa Griffoni Sant'Angelo nel centro dell'abitato, attribuita all'architetto Giovanni Ruggeri.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri residenti sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1985 ad oggi."}
{"id": "30879", "revid": "533647", "url": "https://it.wikipedia.org/wiki?curid=30879", "title": "Prizzi", "text": "Prizzi \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nTerritorio.\nDista 72\u00a0km da Palermo e 79 da Agrigento; con un'altitudine di 966 metri \u00e8 uno dei comuni pi\u00f9 alti della Sicilia.\nClima.\nNel territorio comunale \u00e8 ubicata la stazione meteorologica di Prizzi, ufficialmente riconosciuta dall'Organizzazione meteorologica mondiale.\nStoria.\nEt\u00e0 antica.\nLe origini del Comune di Prizzi sembrano risalire dai superstiti della citt\u00e0 sicana Hippana che, nel 258 a.C., originarono il Castello di Prixis.\nLa citt\u00e0 di Hippana \u00e8 stata probabilmente fondata da Gerone, intorno al 480/476 a.C. Si narra che, in seguito ad un assalto dei Romani, gli Hyppani si rifugiarono sulla Montagna di fronte, da qui la nascita del popolo di Prizzi.\nEt\u00e0 medievale.\nNei secoli la cittadina, che ha conservato intatto il suo fascino medievale, ha subito innumerevoli dominazioni che ne hanno ampliato l'importanza. Poco alla volta e per un insieme d'eventi favorevoli, Prizzi si costituisce capoluogo dei casali e villaggi vicini e si attribuisce un esteso entroterra che diviene la sua provincia. Questo territorio su cui Prizzi riesce ad imporsi, nel 1155 viene smembrato da Matteo Bonello fratello del fondatore Guglielmo, signore normanno di Prizzi, che ne assegna una parte al monastero di Sant'Angelo di pertinenza dell'abbazia di Casamari e una parte al monastero di San Cristoforo. La donazione di Matteo Bonello al monastero di Sant'Angelo fonda l'attuale territorio comunale di Prizzi. Dai Bonello pass\u00f2 ai Villaraut e per eredit\u00e0 ai Del Bosco e ai Bonanno.\nSimboli.\nLo stemma rappresenta tre torri con al centro un soldato saraceno.\nSociet\u00e0.\nTradizioni e folclore.\nFra le tradizioni locali spicca il ballo dei diavoli, noto anche come \"Pasqua a Prizzi\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Prizzi fa parte delle seguenti organizzazioni sovracomunali: regione agraria n.1 (Montagna interna - Montagna di Corleone).\nSport.\nCalcio.\nLa principale squadra di calcio della citt\u00e0 \u00e8 l'U.\"S.D. Prizzi.\"\nPer ben tre volte la squadra \u00e8 arrivata in Promozione.\nL'U.S.D. Prizzi milita nel girone Agrigentino siciliano di 3\u00aa Categoria, allenata dal mister Maurizio Vaiana.\nPresidente della societ\u00e0 \u00e8 il sig. Gaetano Canzoneri, giovane prizzese che ha rilevato la societ\u00e0 nel 2019, riportando a Prizzi il calcio tra i giovani dopo due anni di assenza dalle manifestazioni sportive ufficiali.\nLa nuova Dirigenza \u00e8 cos\u00ec composta:\n\u2022Gaetano Canzoneri Presidente;\n\u2022Maurizio Vaiana Vice Presidente;\n\u2022Angelo Verga;\n\u2022Davide Grassedonio;\n\u2022Massimo Vaiana."}
{"id": "30880", "revid": "2164596", "url": "https://it.wikipedia.org/wiki?curid=30880", "title": "Montegrosso Pian Latte", "text": "Montegrosso Pian Latte (\"Montegrosso Cian de Laite\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nSorge su un breve terrazzo aggrappato alle falde del monte Monega (1882 m), ad un'altitudine di 721 m sul livello del mare dominando l'alta valle Arroscia. \u00c8 un centro agricolo-pastorale e di villeggiatura. Altre vette del territorio montegrossino il Poggio Fearia (1846 m), la Cima dell'Ortica (1840 m), il monte Cosia D'Erna (1670 m), il Poggio Scaravaglione (1584 m).\nMolti sentieri permettono passeggiate ed escursioni a piedi e in mountain bike. Durante l'inverno i versanti delle zone pi\u00f9 alte rivolte a settentrione si prestano per l'esercizio dello sci escursionistico.\nIl territorio di Montegrosso Pian Latte fa parte del Parco naturale regionale delle Alpi Liguri.\nStoria.\nForse presente gi\u00e0 in epoca romana, alla sua caduta nel 476 provoc\u00f2 anche in questo territorio l'invasione dei barbari e la successiva dominazione dei Bizantini che inglobarono questa zona tra l'alta valle del torrente Arroscia e il Tanaro nella \"Provincia Maritima Italorum\" (VII secolo). Segu\u00ec nel 643 la conquista longobarda del re Rotari e il dominio dei Franchi con l'istituzione del Comitato di Albenga, territorio nel quale fu inserita anche la comunit\u00e0 montegrossina. Nella seconda met\u00e0 del X secolo pass\u00f2 nella costituita Marca Arduinica e in seguito tra i possedimenti feudali dell'alta valle del Tanaro e Arroscia di Bonifacio del Vasto e, alla sua morte, del figlio Anselmo VII marchese di Clavesana.\nNel XIII secolo il feudo d'Arroscia, e quindi anche Montegrosso, pass\u00f2 sotto il dominio dei conti di Ventimiglia ed in particolare nella castellania dell'alta valle Arroscia, che aveva nel borgo di Cosio di Arroscia il suo centro principale. Nel 1233 fu uno dei borghi che fondarono la Pieve di Teco. Con concessione del marchese di Clavesana e di Savona Manuele Del Carretto del 15 febbraio 1235 i feudi di Cosio, Mendatica e Montegrosso rientrarono tra i possedimenti dei fratelli Oddone e Robaldo di Garessio. Al 4 febbraio 1297 risale la stesura del primo statuto della Castellania di Cosio, Mendatica e Montegrosso, poi rivisti nel 1303 dal parlamento di Cosio e ancora, nell'ambito di riforma degli statuti criminali, nel 1595.\nLa fine del XIII secolo fu interessato da nuove diatribe signorili per il controllo del territorio ed in particolare tra il marchese di Ceva Nano e il marchese di Clavesana Emanuele I. Con atto del 1321 gli Scarella - signori di Pornassio e di Garessio - cedettero parte dei loro beni della Castellania ai fratelli Giacomino e Bonifacio dei conti di Lengueglia. Questa parte del territorio dell'alta valle Arroscia giur\u00f2 la sua fedelt\u00e0 alla Repubblica di Genova con atto del 13 giugno 1449 con la firma dei tre rappresentanti delle comunit\u00e0 cosiese, mendaticese e montegrossina. Tuttavia, i rapporti tra la famiglia Lengueglia e lo stato genovese non furono sempre ottimali e in pi\u00f9 occasioni si verificarono incomprensioni, ma anche rivolte locali contro la signoria feudale.\nAltri scontri bellici si verificarono in questa zona durante la guerra del 1625 tra la Repubblica di Genova e il Ducato di Savoia.\nUn passaggio nel Regno di Sardegna che si attu\u00f2 con il tratto di Vienna del 1735 di quei territori dell'alta valle Arroscia, delle valli di Oneglia e del Maro e che perdur\u00f2 sino agli eventi napoleonici di fine XVIII secolo. Con la dominazione napoleonica entr\u00f2 dal 1805 nei possedimenti del Primo Impero francese che assoggett\u00f2 Montegrosso nel circondario di Porto Maurizio nella giurisdizione del Dipartimento di Montenotte dal 13 giugno 1805 al 1814.\nNel 1815 il territorio fu nuovamente inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Con regio decreto assume nel 1862 la denominazione di Montegrosso Pian Latte.\nDal 1859 al 1926 il territorio fu compreso nel V mandamento di Pieve di Teco del circondario di Porto Maurizio facente parte della provincia di Porto Maurizio (poi Provincia di Imperia, dal 1923). Nel 1924 l'ente venne soppresso e, assieme a Mendatica, unito al comune di Cosio di Arroscia. I due territori, l'anno successivo, tornarono nuovamente indipendenti. Nel 1928 la soppressione dei comuni di Mendatica e di Montegrosso Pian Latte port\u00f2 alla costituzione del comune di Mendatica Montegrosso che ebbe vita amministrativa sino al 1950 quando i due enti furono nuovamente separati.\nDal 1973 al 31 dicembre 2008 ha fatto parte della Comunit\u00e0 montana Alta Valle Arroscia e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma ufficiale e il gonfalone sono stati approvati con l'apposito Decreto del presidente della Repubblica datato al 21 ottobre del 2004. \nMonumenti e luoghi d'interesse.\nAree naturali.\nDa ricordare \u00e8 la borgata di Case Fascei che sorge a 1300 m dove si trovano le malghe (baite) usate dai pastori, oggi utilizzate quasi esclusivamente a scopo turistico.\nDa qui diversi sentieri permettono di raggiungere mete particolarmente suggestive, in particolare \u00e8 possibile raggiungere l'Alta Via dei Monti Liguri, passando dal monte Monega e dal colle del Garezzo e attraverso la galleria del Garezzo si raggiunge l'alta valle Argentina e il Colle della Melosa. I sentieri che attraversano il territorio sono praticabili indifferentemente sia a piedi che in bicicletta.\nSociet\u00e0.\nQualit\u00e0 della vita.\nIl Comune di Montegrosso Pian Latte ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito, oltre al capoluogo comunale, dalla borgata di Case Fascei per una superficie territoriale di 10,03\u00a0km\u00b2.\nConfina a nord con li comune di Mendatica, a sud con Molini di Triora e Rezzo, ad ovest con Mendatica e Triora, e ad est con Cosio di Arroscia e Pornassio.\nEconomia.\nLa principale risorsa economica del comune \u00e8 l'attivit\u00e0 agricola, nonch\u00e9 la pastorizia e la viticoltura.\nInfrastrutture e trasporti.\nStrade.\nIl territorio di Montegrosso Pian Latte \u00e8 attraversato principalmente dalla strada provinciale 4 che, verso nord, s'innesta con la provinciale 3 collegandosi ai territori comunali di Mendatica e Cosio di Arroscia.\nAmministrazione.\nGemellaggi.\nIl comune di Montegrosso Pian Latte \u00e8 gemellato con:\nAltre informazioni amministrative.\nMontegrosso Pian Latte fa parte dell'Unione dei comuni dell'Alta Valle Arroscia."}
{"id": "30881", "revid": "1444396", "url": "https://it.wikipedia.org/wiki?curid=30881", "title": "Casteldidone", "text": "Casteldidone (\"Casteldid\u00f2on\" in dialetto cremonese) \u00e8 un comune italiano di 570 abitanti della provincia di Cremona, in Lombardia."}
{"id": "30882", "revid": "533647", "url": "https://it.wikipedia.org/wiki?curid=30882", "title": "Roccamena", "text": "Roccamena (\"Roccamena\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nStoria.\nL'attuale centro urbano ha origini piuttosto recenti (met\u00e0 del XIX secolo), fu infatti fondato da Giuseppe Beccadelli, marchese della Sambuca e principe di Camporeale.\nSorge su una delle tenute aggregate al feudo della Sparacia, che faceva parte dell'immenso patrimonio dei Gesuiti. Il territorio, dopo l'espulsione di questi ultimi (1767) e l'esproprio dei loro beni, rientr\u00f2 nel piano di riforme volute da Bernardo Tanucci (Ministro di Ferdinando IV, re delle Due Sicilie), mirante a favorire la ridistribuzione dei possedimenti ex gesuitici in favore d\u00ec piccoli proprietari.\nNel 1779 don Gaetano Morales, prestanome di Giuseppe Beccadelli, acquist\u00f2 tra gli altri anche il feudo di Sparacia e nello stesso anno il principe, ottenuta la \"licentia populandi\", avvi\u00f2 la costituzione di diversi centri abitati, tra cui il villaggio di Roccamena. Questa denominazione sembra che deriva dall'esclamazione del principe: \"Che rocca amena\" perch\u00e9 colpito dalla bellezza del paesaggio, caratterizzato da asperit\u00e0 rocciose che qua e l\u00e0 sembrano affacciarsi in varia guisa dalla rotondit\u00e0 della collina su cui il centro, tuttora in gran parte, si erge.\nIl centro si svilupp\u00f2 intorno a un nucleo \"Le Quattro Case\" da identificarsi, forse, con le antiche abitazioni che sorgono a monte del nucleo urbano nel quartiere omonimo. Il primo registro parrocchiale risale al 1798, data a cui si fanno risalire, per tradizione, i natali di Roccamena. Poco documentata \u00e8 invece la storia del villaggio fino al 1833, anno in cui divenne frazione di Corleone.\nIl 28 novembre 1846, con Regio Decreto, il villaggio fu elevato a Comune e gli furono assegnati come territorio alcuni ex feudi, ma la piena autonomia gli fu riconosciuta con una ministeriale del Ministero dell'Interno, il 18 giugno 1998.\nIl nuovo Comune dipendeva dal circondario di Corleone e dalla diocesi di Monreale. L'ubicazione stessa d\u00ec Roccamena rappresenta una valida testimonianza dell'importanza che il suo territorio ha avuto nel passato, infatti il paese sorge fra i due rami del fiume Belice, conosciuto in passato col nome di Crimiso, dove nell'anno 342 a.C. si combatt\u00e9 la famosa battaglia guidata dal condottiero greco T\u00ecmoleonte.\nNel territorio di Roccamena insiste un interessante sito archeologico posto su Monte Maranfusa, una grande rocca ben difesa naturalmente da pareti a precipizio su tutti i versanti e sulla cui sommit\u00e0 si possono ammirare i ruderi di una fortezza, il castello di Calatrasi, gi\u00e0 feudo dei normanni Malcovenant, che il geografo e viaggiatore arabo Idrisi, nel suo \"Libro di re Ruggero\" descrive in questi termini, \"castello appariscente e fortilizio primitivo e valido da farvi affidamento...\", e che testimonia la presenza musulmana nella Valle del Belice. Ma altri ritrovamenti archeologici venuti alla luce durante le campagne di scavi effettuate dalla Soprintendenza ai Beni Culturali ed Ambientali negli anni 1980/1990, testimoniano l'esistenza di un fiorente centro indigeno, probabilmente elimo, ellenizzato intorno al VI secolo a.C.\nPoco pi\u00f9 a valle, stagliantesi in un suggestivo scenario naturale, si pu\u00f2 ammirare lo splendido ponte Calatrasi detto \"Ponte del Diavolo\", risalente alla seconda met\u00e0 del XII secolo d.C. e caratterizzato da una bellissima arcata a sesto acuto e che costituisce uno dei pi\u00f9 importanti e meglio conservati esempi di architettura medievale della zona.\nQuesto notevole ed importante parco archeologico, fino ad ora poco noto e sfruttato, costituisce una delle pi\u00f9 importanti \"sfide\" che l'Amministrazione Comunale ha con convinzione lanciato per risollevare le sorti economiche e culturali di questo piccolo centro da troppo tempo relegato in un pressoch\u00e9 totale isolamento.\nIn tale direzione ci si sta muovendo per inserire questo patrimonio storico-culturale, pi\u00f9 volte oggetto di importanti studi effettuati dall'Universit\u00e0 e dalla Soprintendenza ai Beni Culturali ed Ambientali di Palermo, in un pi\u00f9 ampio circuito storico-turistico a livello provinciale e comprensorio e comprendente anche altre emergenze storico-archeologiche vicine.\nOggi Roccamena \u00e8 un paesino di circa mille abitanti che fonda la sua economia sull'agricoltura (vite, ulivo, cereali e soprattutto sulla coltura del grano duro e del melone giallo), la zootecnia \u00e8 poco sviluppata.\nOrigine del nome.\nIl nome \u00e8 composto da \"\"rocca\" e \"amena\"\", parole pronunciate da un principe a sottolineare la bellezza del paesaggio.\nManifestazioni.\nSi incomincia il 19 marzo con la prima delle due importanti ricorrenze dedicate al Patrono San Giuseppe con messa suffragio, sfilate per le vie del paese della locale Banda musicale e soprattutto con la preparazione dei cosiddetti \"Altari di San Giuseppe\" consistenti in lauti banchetti originariamente preparati per i poveri, da devoti e fedeli, come ringraziamento al Patrono per la grazia ricevuta. Tali banchetti prevedono la preparazione di piatti e specialit\u00e0 locali come la pasta con le sarde, cannoli, cassateddi, nonch\u00e9 dei \"cucciddati\", particolare variet\u00e0 di pane che viene benedetto e distribuito ai poveri.\nSi continua nella seconda settimana di agosto in cui si celebra la seconda festa dedicata al Patrono che ha il suo momento pi\u00f9 significativo nelle \"Funzioni\", sacra rappresentazione tratta dai Vangeli Apocrifi, che rievoca il ritorno della Sacra Famiglia dall'Egitto; attaccata dai briganti vi latri\", viene liberata da un angelo e successivamente riceve ospitalit\u00e0 e ristoro da un ricco possidente \"l'ammitaturi\". Gli interpreti, sfarzosamente abbigliali e scelti fra gli abitanti, danno vita ad una evocativa rappresentazione un tempo diffusa in tutta la Valle del Belice ed ora eseguita solo a Roccamena, che si ripete annualmente da tempo immemorabile. Particolarmente suggestiva e molto seguita \u00e8 la \"Pigghiata di li Santi\", corteo festoso che si snoda lungo le vie del paese accompagnando gli interpreti della rappresentazione fino al palco allestito nella centralissima piazza.\nMa l'estate a Roccamena \u00e8 anche Sagra del Melone, una festa laica nata con l'intento di promuovere questo tipico prodotto locale che, nell'ultima settimana di agosto e nell'ambito di un corposo programma di manifestazioni culturali e di svago che rappresentano il momento pi\u00f9 significativo d\u00ec aggregazione sociale fra i suoi abitanti ed i visitatori, si conclude con l'immancabile abbuffata di prodotti tipici e di \"muluni\".\nLa Zona Archeologica di Monte Maranfusa.\nRoccamena sorge sopra un piccolo colle ai cui piedi si distende una verde pianura.\n\u00c8 sicuramente una \"Rocca Amena\" posta sul dorso del Monte Maranfusa, tra i due rami del fiume Belice, a pochi chilometri dalla sorgente d'acqua sulfurea San Lorenzo, scomparsa dopo il terremoto del gennaio 1968, tra monti dalle cime dolci e dai lussureggianti boschi.\nDagli scavi condotti recentemente sul Monte Maranfusa \u00e8 stato messo in luce un abitato indigeno della fine del VI secolo a.C., costituito da almeno tre fasi edilizie documentabili attraverso le sovrapposizioni e gli orientamenti delle murature.\nIl primo edificio, risalente a un periodo compreso tra la fine del VI e l'inizio del V secolo a.C., \u00e8 composto da tre ambienti.\nIl secondo edificio, impiantato su un muro del primo edificio, ha una pianta di forma allungata e presenta cinque ambienti disposti su un tratto di terreno opportunamente spianato.\nAll'interno degli edifici sono stati rinvenuti oggetti d'arredamento che dimostrano l'utilizzo domestico dei vani.\nSul terrazzo inferiore del sito si sono ritrovati insediamenti databili intorno alla fine del VII secolo a.C. Alle strutture antiche se ne sovrapposero altre pi\u00f9 recenti delle quali si conservano solo le strutture di base che affondano su uno strato di riempimento antico e riferibile al periodo compreso tra il IX e l'VIII secolo a.C.\nQuest'ultimo ritrovamento \u00e8 molto interessante per lo studio delle fasi protostoriche e arcaiche dell'insediamento, ancora poco note anche in tutto il resto della Sicilia Occidentale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30883", "revid": "533647", "url": "https://it.wikipedia.org/wiki?curid=30883", "title": "Roccapalumba", "text": "Roccapalumba (\"Rrokkapl\u00f9mma\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nCaratteristiche.\nDista dal capoluogo circa 60\u00a0km e sorge ai piedi della mole solenne della Rocca, massiccio calcareo che caratterizza il centro abitato. Nelle fenditure della Rocca, alta circa m 600, nidificano le colombe selvatiche (\"Columba livia\"). Per tale ragione qualche studioso locale ha ipotizzato l'esistenza nell'antichit\u00e0 del culto dedicato a Demetra a cui detti volatili erano sacri. Tale ipotesi viene sostenuta anche per la presenza, nella fenditura della Rocca, dei ruderi dell'antica chiesa di Santa Maria Caluci, il cui culto, in epoca cristiana, sostitu\u00ec probabilmente quello di epoca arcaica. A poca distanza alla fine degli anni Cinquanta, venne edificata una nuova chiesa dedicata alla Madonna della Luce. Il paese ha profuso negli ultimi anni impegno nella divulgazione dell'astronomia: in paese c'\u00e8 un planetario e nel limitrofo borgo di Regalgioffoli, in contrada Pizzo Suaro, \u00e8 sorto un osservatorio astronomico con un potente telescopio, inserito nella Rete degli Osservatori Popolari d'Italia. Presso la ex scuola elementare di Regalgioffoli \u00e8 stato aperto un centro di divulgazione astronomica che conserva un elioplanetografo, l'antenato meccanico del planetario: usato a fini didattici, riproduce il moto reale dei pianeti, della Luna e del Sole. relativamente alle costellazioni. Visualizza anche l'alternarsi del giorno e della notte, il succedersi delle stagioni, le eclissi, le fasi della Luna e dei pianeti interni e la precessione degli equinozi.\nIl ficodindia.\nFrutto principe stagionale, di grande importanza a livello di economia agricola, ricopre grandi estensioni territoriali, con la nascita di molte microaziende sul territorio.\nLa sagra annuale \"Opuntia ficus-indica\", che si svolge nella prima decade di ottobre, \u00e8 una festa ormai a rilevanza nazionale.\nMonumenti e luoghi d'interesse.\nElenco dei manufatti di interesse storico artistico del Centro Storico Urbano:\nSport.\nCalcio.\nLa principale squadra di calcio della citt\u00e0 \u00e8 l\"U.S.D. Roccapalumba 1969\" che milita nel girone B siciliano di 1\u00aa Categoria. \u00c8 nata il 29 settembre 1969.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCuriosit\u00e0.\nVi ha trovato ambientazione il celebre romanzo di Simonetta Agnello Hornby: \"La Mennulara\"."}
{"id": "30884", "revid": "533647", "url": "https://it.wikipedia.org/wiki?curid=30884", "title": "San Giuseppe Jato", "text": "San Giuseppe Jato (\"Sanciseppi\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nTerritorio.\nIl comune di San Giuseppe Jato sorge ai piedi del Monte Jato (852\u00a0m), sul versante sinistro dell'omonima valle. La valle dello Jato \u00e8 orientata ad occidente ed \u00e8 ampia e morbida di terreni argillosi intensamente coltivati a seminativo e vigneto. I rilievi calcarei che la circondano, che presentano ripidi versanti rocciosi, costituiscono la porzione pi\u00f9 meridionale del gruppo dei Monti di Palermo. Il fiume Jato raccoglie le acque della sorgente Cannavera, della fonte Rizzolo e della fonte Chiusa, il suo corso, ai piedi del Monte della Fiera e interrotto dal lago artificiale Poma. La foce si trova nei pressi di Castellammare del Golfo.\nAssieme al comune di San Cipirello costituisce un curioso caso di doppia enclave comunale all'interno del comune di Monreale. \nStoria.\nLa storia di San Giuseppe Jato \u00e8 abbastanza recente, risale a circa due secoli fa. Il primo settembre 1779 \u00e8 il \"Dies Natalis\" di San Giuseppe de li Mortilli, cos\u00ec fu chiamato il paese perch\u00e9 sorto nell'ex-feudo Mortilli che, insieme ai feudi circostanti di Dammusi, Signora, Pietralunga, Macellaro e Sparacia, appartenne fino al 1776 al Collegio dei Gesuiti di Trapani. E proprio in quell'anno, Ferdinando IV di Borbone, Re delle Due Sicilie, seguendo l'esempio del padre Carlo III, Re di Spagna, firmava un decreto che ordinava l'espulsione dal regno dei componenti della Compagnia di Ges\u00f9. In questo modo tutti i beni da costoro posseduti furono sottratti dalla Corte e amministrati da una giunta speciale detta Giunta degli Abbusi. Finch\u00e9 con un dispaccio, il 1\u00ba agosto 1778 essa fu aggregata al Tribunale del Real Patrimonio che ordin\u00f2 la vendita dei beni ecclesiastici incamerati. Divenuti feudi vennero acquistati da Don Giuseppe Beccadelli di Bologna Gravina, Marchese della Sambuca, che nel 1778 godette della sovrana concessione di far sorgere un Comune in quel territorio (licentia populandi). Il Marchese della Sambuca, poi Principe di Camporeale, fece costruire un piccolo villaggio sotto le pendici del monte, innalzando delle case intorno a un Casale e a una Chiesetta, appartenuti ai Gesuiti. Per invogliare i coloni dei paesi vicini ad affluirvi, fece dei bandi in cui prometteva la sistemazione nelle case e un premio di nuzialit\u00e0, di onze due. Le terre incolte ma molto fertili, furono cedute ai coloni in enfiteusi (una sorta di mezzadria) e ben presto si ebbero degli ottimi prodotti: la coltura predominante era il grano, ma di notevole importanza pure i vigneti e i sommacheti. Cos\u00ec si venne a costituire un villaggio a cui fu dato il nome di San Giuseppe dei Mortilli, dal nome del suo fondatore e anche dalla devozione della gente verso San Giuseppe.\nLa nuova borgata ebbe un notevole sviluppo, tanto che la popolazione contava circa 3200 abitanti dopo solo 50 anni dalla sua fondazione, soprattutto per la fertilit\u00e0 delle terre e per la sua ubicazione, essendo un passaggio obbligato per il traffico insulare verso Palermo.\nLa vita del paese si svolse abbastanza tranquilla fino al 1838, quando le forti e continue piogge causarono una frana che distrusse i 2/3 dell'abitato, senza per\u00f2 causare vittime. Le famiglie disastrate, in parte, trovarono riparo nelle zone del paese rimaste intatte, in parte, ritornarono verso i paesi di origine, in parte si spostarono verso sud. La ricostruzione delle case avvenne, per disposizione governativa, in contrada Sancipirello, poco distante da San Giuseppe dei Mortilli. Nacque cos\u00ec il nuovo agglomerato urbano di San Cipirello, che divenne autonomo nel 1865. L'anno prima, esattamente il 1\u00ba aprile 1864, San Giuseppe dei Mortilli cambiava il suo nome per sostituirlo con quello pi\u00f9 altisonante di San Giuseppe Jato.\nMonumenti e luoghi d'interesse.\nArchitetture religiose.\nChiese.\nUbicata nel centro del paese \u00e8 la chiesa santuario pi\u00f9 importante, per i cittadini di San Giuseppe Jato, custodisce al suo interno la venerata effigie della Madonna della Provvidenza Patrona della cittadina.\nSi trova nel corso Umberto I in stile richiamante quello neoclassico e conserva al suo interno pregevoli opere come una statua lignea di San Giuseppe di Girolamo Bagnasco, alcuni affreschi di Giuseppe Carta, e delle tele incastonate nella volta della navata centrale di F.sco Padovano che raffigurano: l'annunciazione, la nativit\u00e0 e la presentazione al tempio.\nEra un tempo la chiesa dell'antico Cimitero del paese, infatti viene chiamata anche Chiesa del Camposanto vecchio, custodisce la statua della Madonna del Carmelo con San Simone Stok del 1823.\nsi eleva sull'omonima piazza con la sua facciata chiara, costruita nell'Ottocento dove esisteva un'antica cappella dedicata al santo, conserva oggi un altare monumentale in marmo copia dell'altare rococ\u00f2 della Chiesa di Santa Maria D'altofonte, e sei pitture su seta raffiguranti eventi rappresentavivi della storia di san Francesco di Paola, le tele sono opera dell'artista belga Gabriel Meiring.\nSemplice ed essenziale nella sua struttura mantiene la bellezza di chiesa di campagna con il suo campanile con tre archi ed avvolta da una bella vegetazione di edere rampicanti e palme, si trova al centro della Via Nuova al suo interno Scultura a rilievo rappresenta le Anime Sante del Purgatorio dello scultore altoatesino Mussner.\nSantuari.\nI Santuari pi\u00f9 venerati in prossimit\u00e0 del paese sono due:\nUno dedicato alla \"Madonna della Provvidenza\", edificato nel 1852 e situato nell'ex-feudo Dammusi, dove il 21 luglio 1784, secondo la tradizione, Onofrio Zorba dopo un'apparizione della Madonna in sogno rinvenne il quadro in ardesia della Madonna della Provvidenza. Qui ogni anno avviene un pellegrinaggio.\nL'altro dedicato ai \"Santi Cosma e Damiano\", molto antico e da poco oggetto di restauro conservativo, si trova sul monte Jato a 3\u00a0km dal paese. Si vuole sia stato fondato dai monaci basiliani che trasmisero il culto dei Santi Martiri, la tradizione popolare locale narra che qui si rifugiarono nella loro vita peregrina i santi Cosma e Damiano.\nArchitetture civili.\nMasserie.\nLe masserie, che sorgono nelle campagne intorno, fanno ancora trasparie le antiche vestigia, quando cio\u00e8 erano degli spazi costruiti intorno al baglio, in cui vivevano i lavoratori dei campi, alla dipendenza dei Signori.\nNelle Masserie erano raccolti gli attrezzi da lavoro ed erano conservati i prodotti agricoli e caseari. All'interno di essa si trovavano le stalle, le case dei contadini e Cappelle consacrate. Oggi parte di queste Masserie sono diventate degli agriturismi.\nMulini.\nGrazie all'abbondanza di acqua sono sorti nella Valle dello Jato numerosi mulini che, operanti fino agli inizi del Novecento, si erano affermati nella zona come primiera industria della molitura. Noto \u00e8, infatti, come questi gi\u00e0 in tempi antichi fossero a servizio dell'arcivescovato di Monreale.\nBevai.\nL'abbeveratoio \u00e8 il simbolo dei ritmi dell'antica citt\u00e0 rurale che doveva fornire acqua potabili a uomini e animali, oltre a essere il luogo dove le donne lavavano i panni. La decadenza della funzione per cui era nato, ha fatto del Bevaio una sorta di monumento. Due sono i bevai, nel centro abitato di cui rimane testimonianza, il primo a forma di tazza in pietra locale all'entrata del paese provenendo da San Cipirello, il secondo in via Porta Palermo nei pressi della Villetta che si distingue per la bella maiolica raffigurante la Madonna della Provvidenza.\nMusei.\nGiardino della Memoria \u00e8 un museo creato nel luogo in cui venne tenuto prigioniero dalla mafia il piccolo Giuseppe Di Matteo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30885", "revid": "533647", "url": "https://it.wikipedia.org/wiki?curid=30885", "title": "San Mauro Castelverde", "text": "San Mauro Castelverde (\"Santu Mauru\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nL'abitato sorge sull'omonimo monte a circa 1050 m s.l.m.. Esso \u00e8 avvolto tra le Madonie a ovest e i Nebrodi a est; a nord, di rimpetto, \u00e8 visibile il Mar Tirreno che spazia incontrastato, la cui vista \u00e8 interrotta soltanto da altri rilievi in cui sono presenti paesaggi locali e paesi limitrofi come Pollina e Castelbuono, nonch\u00e9 a sud Gangi e Geraci Siculo. \u00c8 uno degli 82 comuni dell'ex provincia di Palermo e dista dal suo capoluogo circa 114\u00a0km. Fa parte del Parco delle Madonie.\nTerritorio.\nLa conformazione topografica del territorio, che si espande per oltre 11000 ettari, \u00e8 prevalentemente in zona montana ed \u00e8 classificata perlopi\u00f9 in seminativi, pascoli, uliveti, frassineti e boschi. Pochi sono i fiumi, di medio-piccola estensione, che ne lambiscono le terre: il Buonanotte, il Calabr\u00f2 e il Pollina. Pur essendo uno dei pochi comuni d'Italia ad avere una spiaggia propria nonostante gli oltre 1000 metri di altitudine, da punti sparsi si possono scorgere diversi paesi delle Madonie, dei Nebrodi e di altre province, senza escludere lo spettacolare scenario dell'Etna. Tra di essi \u00e8 utile menzionare il \"Pizzo Vuturo\", vale a dire \u201cavvoltoio\u201d, con 1223 metri di quota o, ancor meglio, i 1346 metri di \"Timpa del Grillo\" sui Nebrodi (in gergo locale \"Pizzu di tri fin\u00e0iti\", ossia \"dei tre confini\",\" \"poich\u00e9 zona che delimita le Province di Palermo, Enna e Messina, oltre che frontiera di tre importanti feudi locali: G\u00e0llina, Sall\u00e8mi e Colombo). Da quest'ultimo, in particolare, si riescono a scorgere ben 32 paesi, isole comprese, e colli inerenti ai territori delle Province di demarcazione.\nClima.\nA San Mauro Castelverde il clima \u00e8 temperato: le estati sono calde e gli inverni piuttosto rigidi (date anche le precipitazioni nevose), cos\u00ec che in estate si ha molta meno pioggia che in inverno. Secondo la classificazione dei climi di K\u00f6ppen, il paese appartiene alla fascia Csa, ossia al clima temperato delle medie latitudini con estate calda. 13.1\u00a0\u00b0C \u00e8 la temperatura media, mentre la piovosit\u00e0 media annuale \u00e8 di 513\u00a0mm. Il mese con indice di maggior siccit\u00e0 \u00e8 tendenzialmente giugno; di contro, il pi\u00f9 piovoso \u00e8 ottobre. Il mese pi\u00f9 caldo dell'anno \u00e8 agosto con una temperatura media di 22.4\u00a0\u00b0C. Agli antipodi, invece, 5.5\u00a0\u00b0C \u00e8 la temperatura media di gennaio, che risulta cos\u00ec essere la pi\u00f9 bassa in assoluto. La differenza tra le precipitazioni del mese pi\u00f9 secco e quelle del mese pi\u00f9 piovoso \u00e8 di 65\u00a0mm. Durante il corso dell'anno le temperature medie variano di 16.9\u00a0\u00b0C.\nOrigini del nome.\nSotto il titolo \u201c\"Santo Mauro\"\u201d il paese esisteva sicuramente fin dai tempi dei Normanni e risulta iscritto tra i manieri della contea di Geraci nella diocesi di Messina. Non avrebbe potuto prendere questo nome prima del 15 gennaio 584, data della morte di san Mauro, ma il paese, seppur sotto forma di agglomerato di costruzioni, probabilmente esisteva gi\u00e0. \nStando alla tradizione, pare che \"San Mauro\" sia stato dato al paese in seguito alla donazione di una reliquia del suddetto santo da parte dei monaci benedettini di un convento esistente sul luogo. L'appellativo \"Castelverde\" fu aggiunto con decorrenza 27 maggio 1863, quando, in seguito all'unificazione del regno d'Italia, per distinguerlo dagli altri 22 paesi d'Italia dello stesso nome, la Prefettura di Palermo chiese di aggiungere un secondo nome e l'allora Consiglio Comunale deliber\u00f2 il 16 dicembre 1862 per tale identificativo.\nStoria.\nLa storia di questo antico paese non risulta di certa attendibilit\u00e0. Pur mescolandosi alle millenarie leggende tramandate oralmente, si fa qui riferimento alle opere del La Rocca e del Leonarda (autori locali) in quanto testi di maggiore affidabilit\u00e0.\nEt\u00e0 antica.\nSi dice che i primi conquistatori o dimoranti, se non altro di passaggio, siano stati i Greci. A dimostrazione di ci\u00f2 esistono ancora oggi un antico bevaio e una via omonima (dette dei \"ri\u00e8ggi\") che lasciano forse pensare a un primordiale insediamento in quel periodo. In effetti le tracce greche, stando agli atti del Tribunale del Real Patrimonio del 1593 (documentazione sui pi\u00f9 antichi censimenti siciliani), sono state non soltanto un dato di fatto ma addirittura vivente. Infatti, oltre a persistere un \"quarterio delli greci\", vi si inserisce una diretta testimonianza realmente vissuta: \"Joanna la greca\", una vedova nullatenente. \nPer via della sua peculiare posizione, inoltre, il paese sar\u00e0 stato di certo noto nell\u2019antichit\u00e0 dal momento che, conservata nella galleria delle carte geografiche dei Musei Vaticani, esiste una cartografia della Sicilia di Ignazio Danti che cita per iscritto il nome dell'abitato come \"S. Maura\".\nCi\u00f2 premesso, si rimanda ad alcuni secoli dopo i Greci. Tuttavia, \u00e8 molto pi\u00f9 probabile che i riferimenti ai \"greci\" siano riferiti ad esuli Albanesi (dal rito Cristiano-Greco) che si rifugiarono in diverse localit\u00e0 d'Italia sotto la pressione Turco-Ottomana dal XV al XVIII secolo. Questi, infatti, professando il rito ortodosso, gergalmente detto rito greco, venivano definiti \"Greci\", indipendentemente dalla regione di provenienza, come i \"greci de la cuntissa\", abitanti di Contessa Entellina.\nLe prime fortificazioni e il castello.\nCon la denominazione \"Terra\" si soleva indicare un abitato fortificato circondato da mura protettive, distinto chiaramente da un conglomerato aperto definito \"Casale\". Caduto l'Impero Romano d'Occidente (476 d.C.), la Sicilia fu conquistata dagli Ostrogoti di Teodorico e, nel VI secolo, dai Bizantini. Per cui, avendo questi ultimi creato delle fortificazioni in difesa dagli attacchi Saraceni, costruirono anche imponenti roccaforti per osservare i nemici. Una di queste probabilmente \u00e8 il castello maurino (del quale oggi si conservano nient'altro che poche rovine parietali), anche se, in merito alla istituzione e alla cronologia di esso, si \u00e8 aperta una questione storica rilevante. \nUna prima ipotesi, insufficientemente documentabile del La Rocca, ne parla come gi\u00e0 esistente al tempo della conquista di Siracusa da parte dei Romani (III secolo a.C.). Pi\u00f9 in avanti, sotto il dominio normanno, \u00e8 certo che nel 1082 risulta essere parte della diocesi di Troina, donato dal Conte Ruggero. Un'altra posizione \u00e8 stata messa in luce dalla Paruta (con analoga risoluzione del dott. Gioachino Drago Calascibetta) che lo farebbe risalire, invece, al 1196 con fondazione avvenuta da parte della contessa Guerrera Creone Bernavilla, succeduta al padre Ruggero nello Stato di Geraci proprio l'anno precedente. Nonostante le si attribuisca nello stesso anno anche la fondazione del Monastero di Santa Maria di Altopiano in localit\u00e0 Bat\u00eca, Rocco Pirri, nella sua opera Sicilia Sacra, sostiene indirettamente che tale data non sia di fondazione, bens\u00ec di attestazione del castello e che nel 1196 San Mauro fosse gi\u00e0 abitato e reso luogo fortificato.\nIl fortilizio fu poi legato alla famiglia dei Ventimiglia, i quali dal 1296 al 1812 ne esercitarono il dominio quasi ininterrottamente. \nUn'altra attestazione \u00e8 inoltre contenuta in una pergamena risalente al febbraio del 1322. Si tratta di una quietanza rilasciata da Francesco Ventimiglia, conte di Geraci, a un tal Novello da Montonino, procuratore della contea, in cui emerge chiaramente la controprova sia dell'esistenza del castello sia della fortificazione dell'abitato. Infine nel 1394 ne risulta signore Fernando Lopez de Luna, anche se incerti ne furono i destini. Inoltre pare che esistevano gi\u00e0 da tempo degli agglomerati sul monte e ci\u00f2 \u00e8 provato dal fatto che nelle murature laterali della struttura sono stati ritrovati rottami di tegole o mattoni, tutti materiali derivati da fabbricati.\nA tutt'oggi si evincono tracce di una costruzione edificata a ridosso di costoloni rocciosi, probabilmente utilizzati come basamento per una torre centrale pi\u00f9 alta. Si identificano allineamenti di muri che racchiudevano un\u2019area scoperta, nonch\u00e9 una complessiva costruzione dall\u2019andamento allungato e con piccole torri richiamanti il Castello a Mare di Palermo.\nDel periodo bizantino restano anche la chiesa di Santa Sofia o del Monte, giacch\u00e9 in essa si era dediti ai culti della santa. Importante da segnalare \u00e8 che, oltre al mitico castello, in sua difesa vennero istituite delle torri laterali quali quella del Colle della Maddalena e quella del Colle San Marco, collegate al fortilizio per mezzo di cunicoli sotterranei. Oggi sono tutte andate in rovina.\nLa leggenda di \"Pietro Verde\".\nIn un manoscritto latino apocrifo, che si disse ritrovato allora nel castello, si narra della poco attendibile storia di un nobile feudale carolingio, Pietro Verde, che, caduto in disgrazia e profugo, rifugiatosi in Sicilia e sbarcato alla foce del fiume Pollina, si diresse verso Calandra dominata dagli Ateniesi . In seguito, dopo aver comperato un vasto appezzamento nei paraggi, costru\u00ec un castello in posizione strategica che affacciava sul mare e, portato a compimento nel 788, venne chiamato \u201cCastello Verde\u201d (da ci\u00f2 si giustifica anche il secondo nome dato al paese nel 1862). Dopo essersi unito in matrimonio con un'altra nobile castellana di Calandra, Maria Coco, iniziarono i primi discendenti tra cui il primogenito Diacinto e, in seguito, l'intera sua stirpe. Questo racconto, seppur spurio, confermerebbe un altro secolo per l'attribuzione del castello: l'VIII.\nEt\u00e0 medievale.\nL'occupazione saracena del IX secolo, meglio conosciuta come \u201cdominazione araba\u201d, fu probabilmente il periodo pi\u00f9 importante riguardo ai cambiamenti universali della cultura, delle tradizioni e del territorio: infatti, gran parte del luogo venne suddiviso in zone diverse con nomi differenti e la parte nord-orientale venne chiamata Val Demone, nella quale fu inserita anche San Mauro. Nel paese, come tracce di tale periodo, rimangono contrade (Xinni; Karsa, il cui significato probabilmente sarebbe \u201cgiardino\u201d) e cognomi (Xialabba, Zill\u00ec) di certo propri dei conquistatori orientali.\nDal 1060 al 1091 si attu\u00f2 la sconfitta degli Arabi e l'ascesa dei Normanni del Conte Ruggero. Restaurata la religione cristiana, San Mauro pass\u00f2 alla diocesi nuova di Messina e il re in persona ne port\u00f2 il totalitario potere fino all'avvento borbonico.\nDopo diverse lotte e molteplici movimenti di contee, si arriva alla famosa battaglia di Benevento (1266) in cui soccombe Manfredi di Svevia e subentra in Sicilia Carlo d'Angi\u00f2. Nel 1282, con la rivoluzione dei Vespri, la vecchia Trinacria si liber\u00f2 dal giogo angioino e pass\u00f2 alla casata d'Aragona perch\u00e9 non riusc\u00ec a mantenere una indipendenza forte e fu, come si dice, \u201cofferta\u201d loro dal popolo stesso. Dal 1282 al 1410 l'isola, governata in successione da otto re d'Aragona e fu regno indipendente. Del periodo angioino sappiamo che San Mauro si inarid\u00ec economicamente e solo dopo i Vespri la Sicilia crebbe nuovamente, poich\u00e9 Federico II concesse al conte Francesco Ventimiglia le terre di diversi paesi attigui, tra cui San Mauro stesso. Assieme a Geraci Siculo, Castelbuono e Pollina fu sempre legato alla loro casata e non fu mai oggetto di cessioni o elargizioni.\nEt\u00e0 moderna.\nNel 1492 i cittadini si ribellarono ai Ventimiglia e ottennero che nei giorni di mercato non si sarebbe dovuto pagare alcun dazio. A testimonianza di ci\u00f2, esiste una targa con scritta \u201cfera franca e luoghi franchi\u201d nella cammino discendente corso Umberto I.\nTerminato il feudalesimo, essendo divenuto un paese della provincia di Palermo, grazie a un mandato fu elevato a circondario (mandamento) e ottenne in seguito la Pretura. Per effetto della legge Zanardelli del 30 marzo 1890, il paese fu segnato tra quei Comuni in cui la precitata Pretura dovette essere soppressa. Dopo averla tenuta per circa un altro trentennio presso la sede decentrata di Castelbuono, in seguito \u00e8 passato alla potest\u00e0 giudiziale di Cefal\u00f9 dalla quale tutt'oggi dipende.\nSimboli.\nIl provvedimento del decreto D.P.R. 17 gennaio 2000 ha sortito la concessione dello stemma e del gonfalone al comune di San Mauro Castelverde.\nLa blasonatura dello stemma \u00e8 cos\u00ec composta:\nLa descrizione del gonfalone \u00e8 la seguente: \nInoltre, come simbolo dell'autorit\u00e0 municipale, viene anche utilizzata una mazza cerimoniale in argento avente sia i simboli del Comune sia una sommitale raffigurazione del santo patrono.\nMonumenti e luoghi d'interesse.\nArchitetture religiose.\nChiesa di San Mauro Abate.\nNei pressi del belvedere si trova la chiesa del patrono, San Mauro abate, col suo particolare campanile a sfere semi-sovrapposte in laterizi smaltati e variopinti. Di certo ha incorporato le chiese allora esistenti di San Giovanni Evangelista e San Vito e, secondo il Leonarda, fu costruito per la prima volta nel 1050, cos\u00ec come si evince dalla data incisa nella campana pi\u00f9 grande del campanile. Attraverso una vetrata posta sul pavimento della chiesa, si pu\u00f2 notare la vecchia costruzione sulla quale \u00e8 stata edificata per volere del popolo, in particolare dai carbonai, dai pastori e da Bartolo Barrica, un medico che visse e fece fortuna a Parigi. L'interno \u00e8 a tre navate. In fondo alla navata sinistra si pu\u00f2 ammirare il fercolo del santo, a otto colonne elicoidali, chiuse da una madonnina e con degli angeli alla sommit\u00e0. I quadri su tela sono quelli di San Benedetto da Norcia che riceve il giovine Mauro, del 1779 di autore sconosciuto; poi quello di Sant'Eligio e di San Vito. Presenti anche l'organo, il pulpito e il simulacro del patrono, contenente una reliquia del cranio del santo racchiusa in un teschio argenteo. Degna di nota anche una grande croce in legno con al centro un quadro dell'Addolorata. Infine, posta oggi alla sommit\u00e0 della navata centrale, vi \u00e8 la statua in marmo della \u201cMadonna dell'Udienza\u201d, di scuola pseudo-gaginiana, datata 1477. \nLa facciata presenta tre ordini verticali, con un portale di pietra arenaria e intagli del maestro Luca Murena di Nicosia (1650). \nIl caratteristico campanile con la sua cuspide in maiolica colorata fu costruito nel 1620 e poi restaurato diverse volte.\nChiesa di Santa Maria della Catena e il monastero della Badia.\nLimitrofi alla chiesa di San Mauro sono la chiesa di Santa Maria della Catena e il monastero della Badia, dedicati entrambi alla Madonna della Catena, un tempo in custodia delle suore domenicane. Databile al XVI secolo, \u00e8 impiantata su una precedente struttura della quale si conservano la cripta e i locali ipogei con affreschi vari del XV secolo che descrivono episodi biblici. Oggi si presenta a unica navata e conserva al suo interno il quadro della Madonna del Rosario, un dipinto con cornice lignea del 1800 (un tempo presso la chiesa di San Giorgio), due quadri con la presenza topografica del paese (uno proveniente dall'ex convento del Cappuccini e l'altro dalla chiesa di Porto Salvo), una statuetta di San Sebastiano, portata da Roma da Don Vincenzo Greco nel 1674, un'altra di Ges\u00f9 flagellato e un reliquiario della Santa Croce (esposto per le benedizioni dei venerd\u00ec di marzo) con vari dipinti raffiguranti angeli; ancora, un ostensorio aureo del 1779 dal peso di circa sei chili e, in alto sul tetto, un piccolo stemma affrescato.\nChiesa di Santa Maria de' Francis.\nLa chiesa di Santa Maria de' Francis si colloca nella parte centrale del borgo, nella piazza in cui sorge il municipio, ed \u00e8 pertanto la pi\u00f9 frequentata. Fu costruita o dai francesi durante il dominio angioino, dopo il 1266, o dalla famiglia nobiliare dei Franchi che soggiornava allora in paese. \nCon pianta a croce latina, di certo ampliata e modificata, oggi \u00e8 posta su un livello pi\u00f9 alto a tre navate e, nel portone principale in pietra arenaria, \u00e8 incisa la data del 1634. Da menzionare certamente l'abside, dietro l'altare maggiore, contenente un'icona marmorea con al centro la Madonna, databile al 1522, di scuola gaginiana. La navata di sinistra (detta del \"Sacramento\") offre un antico quadro di Santa Lucia (che prima era custodito nella chiesa omonima nei pressi di via Garibaldi); altrove, il quadro di San Gaetano da Thiene che divide denaro ai poveri e quello di San Francesco di Paola che opera il miracolo della resurrezione. Sempre a sinistra, ma sull'altare, si trova un piccolo ciborio angelico in marmo di scuola gaginiana e, di rimpetto, il mezzo busto marmoreo del SS. Salvatore con una mano sul mondo e l'altra benedicente. Quest'ultimo, scolpito da Ercole Ferrata, fu portato da Roma in paese dal benemerito \"Don Vincenzo Greco\". Nella navata di destra, oltre a quadri di rilievo come quello della \"Madonna del lume\", si trova la celebre statua marmorea della \"Madonna della Provvidenza\" (nota anche come \"Madonna del Soccorso\"), opera di Domenico Gagini e realizzata nel 1480; inoltre, sempre all'interno della navata in questione, si trovano i resti di un polittico ligneo del XIV secolo di scuola gotico-senese, raffigurante la Vergine col Bambino, proveniente dalla chiesa di San Nicola. Degna di nota, oltre all'antico fonte battesimale di Antonello Gagini, \u00e8 la torre campanaria, che porta due date sulle pareti (1726 a sud e, ad ovest, 1765) anche se, a distanza di due secoli d'incompiutezza, fu terminato nel 1960 per volont\u00e0 del sacerdote \"Domenico Leonarda\", al quale, oltretutto, si deve pure l'attuale pavimentazione marmorea della chiesa.\nChiesa di San Giorgio.\nIl culto in onore di San Giorgio venne forse introdotto dai Normanni, che lo fecero compatrono del paese. Secondo il La Rocca, invece, esso esisteva sin dai tempi pi\u00f9 remoti: la chiesa in questione, a lui dedicata, parrebbe essere stata fondata molto tempo addietro, dal momento che il santo fu ritenuto primo protettore del paese. \nL'edificio svolge ancora oggi il ruolo di chiesa madre. Questa (XII-XVII secolo) fu eretta in stile arabo-normanno e poi ampliata e modificata. Di tale ordine rimane il portale in pietra arenaria, che immette nella navata centrale, e la cupola del campanile. \nLa chiesa \u00e8 a tre navate e vi si trovano una statua della Madonna del Carmelo con annesso altare, un'altra di San Giuseppe col bambino e, simbolicamente, un quadro di San Giorgio che uccide il mostro. E ancora: un'icona marmorea dell'altare Maggiore di Andrea De Marta (1514), nonch\u00e9 una statua di San Giorgio stesso assieme a un quadro di San Lorenzo, l'altare del crocifisso, un quadro dell'angelo custode, l'altare contenente il sarcofago con le spoglie di , un quadro sulla deposizione del Cristo e un altro intitolato alla Madonna della cintura. Inoltre vi sono la lapide sepolcrale del sacerdote don Francesco La Rocca e quella di Giovanni Ventimiglia. \nNella sagrestia sono presenti i ritratti degli arcipreti maurini dal 1601 al 1892. Il campanile si ritiene che sia stata costruito nel 400 a causa delle quattro \"C\" rinvenuti su alcune delle sue pareti: tale ipotesi, nonostante tutto, sembra improbabile.\nTra le altre chiese, a parte quelle sparse per tutto il territorio e quelle ormai profanate o non pi\u00f9 esistenti, si hanno quelle di San Nicol\u00f2, del collegio di Maria, San Giacomo, l'ex chiesa del Santissimo Salvatore, Santa Sofia e San Pietro; alle porte del paese, invece, la chiesa di Porto Salvo.\nArchitetture significative.\nAll'ingresso del paese, di fronte al corso principale si trova un modesto ma bel monumento innalzato agli eroi della Grande Guerra del 1915-18. L'opera, dello scultore Francesco Sorge di Palermo, raffigura un soldato di bronzo (dicesi il primo soldato maurino a cadere in battaglia, \"Giuseppe Madonia\") che volge lo sguardo verso il mare, simbolo di libert\u00e0, e ogni anno, solitamente il quattro del mese di novembre, vi si commemorano i caduti in battaglia alla presenza dei combattenti e reduci, delle autorit\u00e0 religiose, civili e militari. Inaugurato nel 1929 al cospetto del prefetto Cesare Mori, durante i lavori di scavo per la base delle fondamenta furono rinvenute delle monetine d'et\u00e0 romano-imperiale e, pi\u00f9 precisamente, secondo gli studiosi e numismatici del tempo, appartenenti all'et\u00e0 di Antonino Pio (138-161 d.C.).\nDi orologi solari se ne contano attualmente circa una decina, tutti di tipo verticale, impropriamente chiamati \"meridiane\". Sono posizionati su pareti di chiese e di edifici privati, sia nel centro storico sia in alcune contrade (Casale Botindari e Karsa), in cui avevano una precisa funzione sociale oltre che quella di misurazione del tempo.\nIn seno ai 66 archi e ai molti cortili (\"b\u00e0gli\") disseminati in tutto il paese, da menzionare sono il palazzo municipale (a tre piani e sormontato da un orologio del 1884, nonch\u00e9 ex magazzino dei Ventimiglia), realizzato e ultimato durante l'Amministrazione di Mauro Leonarda, inaugurato il 18 settembre 1889 ma gi\u00e0 ideato e progettato tempo addietro, tra il 1873 e il 1875, dal sindaco Giuseppe Pace Turrisi.\nInoltre l'ex convento dei Cappuccini, che sorge nel luogo un tempo detto di San Filippo d'Argir\u00f2, sia perch\u00e9 a San Mauro vi erano ben venticinque religiosi di tale ordine sia per diretto interessamento di Don Nicola Agnello, arcidiacono della Cattedrale di Cefal\u00f9, tanto che nel 1746 dalla Santa Sede si ottenne l'autorizzazione necessaria alla sua istituzione; circa dieci anni dopo, invece, il permesso reale. Fu completato e inaugurato il 22 giugno 1762 assieme alla nuova chiesa annessa, dedicata alla Vergine Addolorata, invocata dagli abitanti per intercedere alla realizzazione del suddetto monastero.\nInfine si annoverano anche i ruderi del padiglione di caccia dei Ventimiglia (in zona Sant'Ippolito), la torre di San Cono (nell'omonima contrada) e le edicole votive sparse per il territorio.\nSiti e architetture extra urbani.\nColle Calandra.\nUscendo di paese, dopo il \"colle della Maddalena\" e il \"colle San Marco\" (luogo dell'attuale cimitero) si piazza il colle della \"Cal\u00e0ndra\". Pu\u00f2 darsi che il nome provenga da un'etimologia locale (\"cal\u00e0nnara\") indicante un comune uccello passeriforme, l'allodola. \nDa antichissime tradizioni locali si hanno notizie del fatto che essa, poich\u00e9 poco distante dal paese, fosse un'antica realt\u00e0 poi andata distrutta. Pare anche che fosse esistita sin dai tempi di Cicerone (I secolo a.C.) e che avesse dato al mondo illustri figli quali un certo Demetrio e Cecilio, la cui discendenza, comunque, non ci pare essere stata testimoniata. Probabilmente Calatta era, assieme ad Al\u00e8sa (corrente Tusa), una colonia di H\u00e8rbita (l'odierna Nicosia).\nSu quel colle, tuttavia, resta un vago ricordo di una citt\u00e0 precedente al paese andata in rovina e che lasciava presupporre un luogo incantevole. Di essa \u00e8 nota la leggenda della \"truat\u00f9ra\", che non pu\u00f2 mancare dato che si tratta di una citt\u00e0 ormai da tempo scomparsa: la fantasia popolare, sicuramente, ve ne ha sotterrato miti e ricchezze d'ogni sorta. Il termine \"truat\u00f9ra\" indica propriamente un tesoro da anni nascosto che pu\u00f2 essere trovato dando compimento a delle specifiche condizioni. In questo caso, stando a quanto si narra, ogni sette anni, il sei gennaio a mezzanotte, vi si potrebbe trovare una gran quantit\u00e0 d'oggetti d'oro prendendosi tutto ci\u00f2 che si pu\u00f2. Siccome si disconosce l'ultimo anno in cui essa \u00e8 stata sciolta, occorre fare una notevole fatica: riempire un bicchiere fino al colmo al bevaio del cosiddetto \"P\u00ecscio\" e portarlo, senza farne cadere nemmeno una goccia, sino alla vetta del nostro colle; il che significa percorrere un impervio cammino, in pieno inverno, di notte e, soprattutto, non facendo cadere dell'acqua. Alcuni che si sono prodigati nell'adempimento dell'impresa non vi hanno trovato nulla: o non era l'anno giusto o, forse, si tratta di un mito oramai sfatato.\nChiesa dell'Annunziata.\nUbicata a circa un paio di chilometri a sud dell'abitato, ha origini molto antiche. Veniva chiamata anche chiesa di Santa Maria dei Tracchi forse perch\u00e9 \"solitaria\", nonch\u00e9 \"aspra\", in riferimento alla foltezza dei boschi circostanti. Di forma rettangolare, pare che essa sia stata eretta nel 152 d.C. stando a quanto riporta la data sulla pietra di chiusura del portale in pietra arenaria. Diversi studiosi ipotizzano che essa, se si d\u00e0 per certa tale datazione, debba essere stata eretta come rifugio per le persecuzioni contro i cristiani dell'allora imperatore romano Antonino Pio (138-161 d.C.). Pi\u00f9 certo \u00e8, invece, che la struttura che oggi si pu\u00f2 ammirare \u00e8 differente da quella originaria, dal momento che \u00e8 stata riedificata per volere di Don Vincenzo Greco nel 1640. Tuttavia si vuole, forse per tradizione, che sia proprio il 152 l'anno di edificazione: cos\u00ec, probabilmente, si spiegherebbe meglio il fatto che la chiesa fosse stata visitata, nel sesto secolo, da San Gregorio Magno, papa dal 590 al 604, durante una sua visita in Sicilia, divenendo meta di pellegrinaggio extraurbano. Se non c'\u00e8 nulla che possa non escluderne il suo inestimabile valore come passaggio di epoche storiche, certo \u00e8 che, quantomeno a livello pi\u00f9 prettamente devozionale, i maurini, fino a non molti anni addietro, ringraziavano la Madonna dell'Annunziata per il buon raccolto l'otto settembre di ogni anno, giacch\u00e9 l'intera zona ove sorge la chiesetta era dedita alla coltivazione della manna e dei cereali.\nL'edicola con l'impronta di San Gregorio Magno.\nTra le campagne, nella zona della chiesa dell'Annunziata, vi \u00e8 una piccola grata con una impronta su pietra lasciata da Papa Gregorio I in preghiera. Si racconta infatti che il pontefice, passando da quella zona e vedendo la chiesetta da lontano, dopo essersi genuflesso per rendere grazie a Dio, abbia lasciato miracolosamente l'impronta del ginocchio, tutt'oggi racchiusa in un'edicola votiva poco distante dall'edificio chiesastico.\nLa rocca della dragonia e le rocche dei Saraceni.\nScendendo per la contrada \"Mal\u00eca\" e salendo ai margini della strada, ci si imbatte nella \"rocca della Dragonia\", luogo certamente asperrimo di condizioni e, secondo l'antico costume mitico, abitato dai draghi. Vi si pu\u00f2 ammirare un antico bevaio i cui i blocchi sono stati scavati a mano da uno scultore allora famoso di Castel di Lucio. \nPer le \"rocche dei Saraceni\", invece, si sale un'altra zona scoscesa a partire da \"G\u00e0llina\". Qui si trova ancora una piccola fontana circondata da pietra, anche se doveva esserci anche una grotta non pi\u00f9 esistente.\nContrada e chiesa di San Giuseppe.\nScendendo, infine, per la SP 52 si incontra la piccola borgata di \"San Giuseppe\" con annessa chiesetta. In essa si pu\u00f2 ammirare una statuetta del Santo Padre e del Bambin Ges\u00f9. Ogni anno, nel primo giorno del mese di maggio, si celebra una festa in onore di San Giuseppe artigiano con una messa solenne e con una piccola processione. Come momento ludico della festa vi \u00e8 la tradizionale rottura delle \"pign\u00e0ti\", gioco consistente nella rottura di pentole di terracotta, colme di premi, da parte dei concorrenti che, a turno, bendati, cercano di squassarle con un bastone per poi riceverne l'intero contenuto.\nProseguendo lungo la strada di San Giuseppe troviamo il \"piano Tri\u00e0ri\" (delle tre aie) da cui, a sinistra, si accede alla contrada \"Santa Rosalia\", un tempo ricca di vigneti. E ancora quella del \"Vusc\u00ecgliu\" (quercia) e, scendendo ancora,\" \"Xinni\" e \"Karsa\"\" (giardino), nomi di contrade arabe floridissime per legname e agrumeti.\nAltre chiesette rurali.\nDelle chiese delle contrade omonime si hanno quelle di \"Borrello, Karsa e Botindari\". Localit\u00e0 turistiche esse stesse, sono borgate (o frazioni, come Borrello Alto e Basso, appunto) in cui, soprattutto durante il periodo invernale, la gente \"migra\" per poi tornare in paese in primavera.\nGole di Tiberio.\nAl confine del territorio, proseguendo dal bivio di Borrello verso Gangi, scendendo un paio di chilometri dall'asse della SP 60 si possono visitare le Gole di Tiberio. Risalenti al periodo del Triassico superiore, per le sue valenze geologiche in quanto facenti parte del Parco delle Madonie, sono state riconosciute dall'UNESCO come uno dei siti Geoparks Network. Esse si trovano lungo il predetto fiume a circa 100 m s.l.m.. (e a 10\u00a0km di distanza dal mar Tirreno) tra i comuni di San Mauro Castelverde, Pollina e Castelbuono. Pur senza riferimenti storici correlati, nella cultura popolare locale si tramanda che il luogo in cui sono abbia preso la denominazione di Tiberio per il fatto che l\u00ec vi fosse una villa d'et\u00e0 romano-imperiale intitolata proprio all'omonimo imperatore (regnante a Roma tra il 14 e il 37 d.C.), gi\u00e0 amante dei luoghi d'acqua. Per via del continuo flusso d'acqua, si \u00e8 creduto che esso fosse legato al mare per via subacquea lungo la zona del \"mir\u00eccu\" (antico lemma locale stante a significare \"ombelico\"). In riferimento sempre alla tradizione orale, si narra della presenza di un particolare anfratto, posto all'interno delle insenature rocciose, in cui sarebbe stato conservato un tesoro appartenuto ai briganti: pare che essi fossero soliti utilizzare le grotte come nascondiglio per mettere al sicuro i frutti delle loro refurtive. Un enorme masso incastonato tra due pareti del fiume, visibile anche oggi durante una traversata, ne avrebbe poi consentito loro il passaggio su di esso in quanto via di fuga. La caverna, distribuita su tre piani, era probabilmente conosciuta dai locali ma nessuno, per timore dei malviventi, ebbe mai il coraggio di avvicinarsi.\nSociet\u00e0.\nTradizioni e folclore.\nI riti della Settimana Santa.\nSuddivisi nell\u2019arco di pi\u00f9 giorni, i riti della Settimana Santa a San Mauro Castelverde si aprono la Domenica delle Palme. Al corteo processionale mattutino, che si snoda lungo il percorso urbano che segue le antiche maioliche della Via Crucis, incastonate su mura cittadine, prendono parte sia confratelli, vestiti con abiti propri delle diverse congregazioni di appartenenza, sia la folla dei fedeli, preceduta solitamente da fanciulli agghindati con tuniche bianche e da altri figuranti con abiti caratteristici. Dopo la benedizione dei ramoscelli di ulivo o, pi\u00f9 spesso, del rametto di palma artisticamente intrecciata che ognuno porta con s\u00e9, la processione seguita dalla chiesa madre di San Giorgio per poi giungere, passando per la chiesa di San Mauro abate, in quella di Santa Maria de' Francis. Qui, dopo la celebrazione di una messa, le palme consacrate verranno conservate dai devoti sino all\u2019anno successivo, in quanto simboleggianti l\u2019allontanamento del malocchio e la propiziazione di un buon raccolto. \nA distanza di diversi giorni, segue la \u201c\"cena\"\u201d del Gioved\u00ec Santo. Essa consiste in un\u2019antica funzione secentesca, che si svolge di sera presso la matrice di San Giorgio. Dodici confrati della congregazione del SS. Sacramento (nata nel 1629), nel ruolo di apostoli, attendono un sacerdote, nei panni di Ges\u00f9, che lavi loro i piedi. Essi siedono attorno a una tavolata in cui sono collocati dei cibi che possiedono una valenza legata al mito di Cerere e al risveglio della natura. A fine rituale e dopo aver bevuto un particolare decotto, i cibi della tavola vengono divisi dal sacerdote ai dodici \u201capostoli\u201d che hanno il compito di ripartirli in piccole porzioni ai vicini di casa, ai conoscenti o ai bisognosi. Tra tali alimenti configurano pane, arance, finocchi, lattuga e biscotti di mandorla. Un tempo, inoltre, gli altari della chiesa venivano coperti da enormi teli dipinti a mano, usanza oggi entrata in disuso. \nLa giornata successiva, quella del Venerd\u00ec Santo, \u00e8 generalmente ricca di appuntamenti. Sin dalla mattinata si svolge la \u201c\"Vis\u00e0ria\"\u201d (letteralmente \"via sacra\") che consiste nel percorrere il tragitto della Via Crucis cittadina, composta da pannelli in maiolica settecenteschi. Dalla Chiesa di Santa Maria de' Francis inizia una processione, per poi giungere, dopo aver attraversato le tortuose vie del paese, nella chiesa San Giorgio. A ogni stazione si \u00e8 soliti effettuare una riflessione su particolari insegnamenti del Cristo, cui tutti possono cimentarsi senza distinzioni di classe sociale o di formazione. Talvolta essa viene ravvivata con la presenza di diversi figuranti che rappresentano il processo di Ges\u00f9 e la crocifissione. Il pomeriggio \u00e8 la volta della processione alla quale prendono parte, oltre a fedeli e confraternite, i simulacri della Madonna addolorata e del Cristo morto. Prima dell\u2019avvio del corteo, nella chiesa di San Giorgio, dopo la lettura della passione di Ges\u00f9, avviene il rituale della \u201c\"pirdunanza\"\u201d: qui i confratelli, che indossano una corona di spine, e tutti i credenti che vi partecipano, percorrono, percuotendosi il corpo con una sorta di flagello in segno di penitenza, il corridoio della navata centrale della chiesa, inginocchiandovisi di continuo. Qui fanno scena i cosiddetti \"lauri\u00e8tri\", ossia piatti e ciotole opportunamente preparati a met\u00e0 Quaresima con stoppa o canapa, chicchi di grano, lenticchie, scagliola e acqua, tenuti al buio e fatti germogliare fino al tale giorno. Di colore giallo e verde, sono di indubbia derivazione precristiana (si ricordino a tal proposito i giardini di Adone, composti di piatti di orzo, lattuga e finocchio fatti germogliare al buio in onore del dio Adone, amato da Afrodite). Essi vengono talvolta abbelliti con nastrini colorati e portati ai fianchi delle statue del Cristo e della Madonna, personificando il campo di grano in erba.\nIn serata, nella chiesa di Santa Maria de' Francis, si svolge \u201c\"a scinnuta da Cruci\"\u201d (la scesa del Cristo dalla croce), nel corso della quale Ges\u00f9 \u00e8 deposto dalla croce e accompagnato nel sepolcro, ricavato dalla cripta della chiesa.\nI riti della Settimana Santa continuano il sabato notte con la tradizionale benedizione del fuoco, del cero pasquale e del fonte battesimale, con l'adorazione e lo scoprimento del Cristo risorto, per poi concludersi la Domenica di Pasqua mediante un\u2019animata messa.\nLa festa patronale: \"\"a Fera\".\nI festeggiamenti del 15 gennaio in onore di San Mauro abate, data canonica, vengono solennizzati il primo marted\u00ec di luglio. Ci\u00f2 ha ragioni legate sia al clima che alla logistica. In particolare, il fercolo del santo ha subito nei secoli diverse trasformazioni: si \u00e8 passati da una \"Vara\" a quattro colonne, tutte dorate con in cima la statuetta della Resurrezione, esistente prima del 1600, a quello attuale a otto colonne, commissionato nel 1650 ad opera dei carbonai, con dodici puttini e con la statuetta dell'Immacolata Concezione alla sommit\u00e0 di esse. Al centro del c'\u00e8, naturalmente, la statua di San Mauro Abate intronizzato. La sua ragguardevole mole, portata in processione da circa 30 persone, oltre 8/12 guide, obbliga a compiere sempre lo stesso percorso processionale per alcune vie del paese, dovendosi essa spostare dalla propria chiesa a quella della matrice di San Giorgio, ove era custodita la reliquia di San Mauro abate.\nAnticamente i confratelli erano soliti distribuire, in questo giorno, la \"cucc\u00eca\"\" (grano bollito) ai poveri, ma da quando la festa solenne ha iniziato ad essere commemorata a giugno, \u00e8 accaduto che essa fosse concomitante alla fiera del bestiame del 30 maggio. Per cui, probabilmente a causa di ci\u00f2, il nome tradizionale dei festeggiamenti ('a Fera) deriva da tale fatto. Ancora oggi il primo marted\u00ec di luglio \u00e8 il giorno solenne dell'intera festa ma \u00e8 assai caratteristica la processione dell'ottava, con la benedizione dei campi verso i quattro punti cardinali e la messa vespertina che si svolge all'aperto presso piano San Mauro. Tale benedizione, in epoca passata, era propiziatrice di un buon raccolto di grano, sostegno e cibo preferenziale della classe contadina: le spighe che adornano il fercolo nei quattro giorni della festa ne sono testimonianza diretta. Tutte le quattro giornate sono sottolineate da processioni solenni, alle quali partecipano le confraternite, con antichi costumi, la banda musicale, i portatori della vara (testimoni della sua pesantezza), le autorit\u00e0 civili e militari nonch\u00e9 tanti fedeli, anche se emigrati o trasferiti, che ritornano in paese per non dimenticare il proprio passato.\nL'Ascensione di Maria: \"Acchianata a Maronna\".\nSuddetta funzione, voluta dall'arciprete Giordano Silvestri dopo la seconda met\u00e0 del XIX secolo, si svolge la sera del 15 agosto nella chiesa parrocchiale di Santa Maria de' Francis e rappresenta l'assunzione di Maria Vergine al cielo. Un apposito meccanismo di argani e corde, opportunamente collegati con una statua della Madonna, permettono di scenografare l'ascesa al cielo della beata Vergine. La rappresentazione accade ormai da decenni. Subito dopo la celebrazione eucaristica, si apre il sipario di un antico apparato scenografico e le nuvole si diradano pian piano per dare spazio a una coppia di angeli che reggono una corona di stelle. Essi, scendendo dal cielo, determineranno l'apertura del sepolcro della Madonna. Da questo momento comincer\u00e0 l'ascesa al cielo, al termine della quale gli apostoli compariranno dai lati del sepolcro e lo scopriranno vuoto. Il marchingegno che permette alla statua della Madonna di salire \u00e8 antico e costituito da corde, carrucole, organi motori e altro ancora.\nDegustazioni tipiche.\nLe degustazioni locali costituiscono una sorta di sagra paesana all'insegna dell'artigianato e della cucina casereccia, che cercano di far conoscere e apprezzare i costumi delle antiche tradizioni. Tali degustazioni prendono di solito forma nei quartieri o nelle piazze del borgo. In parallelo ai sapori delle fave, del pane fatto in casa, della salsiccia, dei fiorelli e di quant'altro, si raccontano storie di costumi e tradizioni proprie del luogo attraverso foto dei mestieri di una volta.\nFino al 2014 si \u00e8 svolta la \"sagra della capra\", degustazione della capra bollita cucinata con ortaggi e aromi locali, fonte indiscussa di turismo, e quella del \"cutruruni\", ovvero pastella fritta. A queste sono subentrate la \"sagra del caciocavallo\" e, nei vari quartieri, la degustazione di \"pane e dolci\". Entrambe si svolgono nel periodo estivo.\nCultura.\nArchivio storico comunale.\nIn alcuni locali sotterranei del palazzo municipale, che un tempo furono carcere mandamentale, oggi vi \u00e8 la sede dell'archivio storico comunale (contenente atti che vanno dal 1622 al 1652 e dal 1798 al 1980), inventariato nel 1993 e inaugurato nel 1997 dall'allora Presidente della Camera dei Deputati Luciano Violante. Esso, complessivamente, comprende 2736 documenti provenienti da cinque fondi diversi.\nBiblioteche e musei.\nQualsi limitrofi al palazzo municipale si trovano, in un unico complesso strutturale, la biblioteca comunale (con un notevole numero di libri antichi e una sala dedicata al poeta maurino Paolo Prestigiacomo) e il museo etno-antropologico e dell'amicizia dei popoli (che custodisce molti oggetti antichi legati all'uso quotidiano e artigianale e altri appartenenti al ciclo dell'ulivo, della vite e del lino).\nTeatro.\nDegno di nota anche il teatro comunale, ovvero una delle arene pi\u00f9 grandi e belle di tutto il comprensorio madonita che, ancor prima di essere tale, fu insieme chiesa e convento (difatti all'inizio del 1500 fu inizialmente fondato, nella zona a Est dell'\u201calbero del Rosario\u201d, come convento dei Padri di San Francesco, detti \u201cconventuali\u201d, che rimasero stabili in paese per circa un secolo e mezzo).\nScuole.\nLe scuole presenti tutt'oggi sono quelle materne, elementari e medie, riunite nell'Istituto Comprensivo \"Pollina-San Mauro Castelverde\". Il potenziamento dell\u2019insegnamento scolastico ha assunto un grande rilievo sin dopo l\u2019Unit\u00e0 d\u2019Italia. Della scuola ruolo cardine ebbe il Comune, poich\u00e9 ne provvide sempre a tutte le spese, compresi gli stipendi per gli insegnanti. Ad esempio la scuola elementare maschile era tenuta, prima del 1860, dai Padri delle Scuole Pie (fondate nel Seicento da don Vincenzo Greco), mentre quella femminile ebbe inizio il 29 marzo 1756, quando i coniugi Bernardo e Paola Maraseo fondarono il Collegio di Maria. Successivamente le sedi furono svariate e in abitazioni private, prese in affitto dal Comune stesso.\nLa presenza di una cultura a carattere agricolo di San Mauro Castelverde faceva s\u00ec che moltissima gente risiedesse per buona parte dell\u2019anno nelle campagne disseminate in tutto il territorio. Nacquero, a partire dalla fine del secondo Dopoguerra, scuole multiclasse di campagna nelle borgate pi\u00f9 abitate, come quelle di Casale Botindari, Borrello e Karsa (uniche tre rimaste attive sino agli anni \u201990 del Novecento), nonch\u00e9 quelle di Palminteri e Passo Zorba.\nOstensorio dei Papi.\nRestaurato non molto tempo addietro, si tratta di un prezioso gioiello di fine \u2018400 - inizio \u2018500 che presenta delle scene della passione di Cristo. Di produzione orafa lombarda, fu forgiato sotto la probabile influenza di Leonardo da Vinci. Fu utilizzato dai pontefici presso il Vaticano e successivamente arriv\u00f2 nella parrocchia di San Giorgio a San Mauro grazie a Don Vincenzo Greco, il cui atto di consegna \u00e8 documentato nel 1663. Detto anche \"reliquiario della Vera Croce\", i due frammenti di quest'ultima vi furono inseriti in un secondo momento, certificate da bolla papale di Alessandro VII. Dopo la donazione, esso si port\u00f2 in processione per molto tempo ogni 14 settembre, data della festa dell\u2019esaltazione della sacra croce.\nEconomia e artigianato.\nDi carattere rurale, l'economia del paese \u00e8 basata interamente sull'agricoltura e la pastorizia; a esse sono direttamente collegati artigiani e professionisti. Diverse unit\u00e0 trovano impiego in uffici pubblici e privati o nelle aziende locali o extra urbane. \nNonostante lo spopolamento e l'esodo, il reddito annuale \u00e8 prevalentemente costituito dal ricavo dei prodotti caseari, dall'olio, dal grano e dagli agrumi. Un'ulteriore entrata importante \u00e8 rappresentata dalle pensioni degli anziani e degli invalidi, nonch\u00e9 dalle indennit\u00e0 di disoccupazione. Queste, non molti anni addietro, hanno dato impulso all'edilizia. \nMolto sviluppato \u00e8 l'artigianato (fabbri, falegnami etc.) e valenti i professionisti del mestiere.\nTurismo.\nL'attrazione turistica di maggior rilievo presente nel territorio di San Mauro Castelverde sono le Gole di Tiberio nel fiume Pollina, sito naturalistico Geopark riconosciuto dall\u2019Unesco.\nInoltre \u00e8 stata inaugarata nell'estate 2020, presso l'ex convento dei Cappuccini, la Zip Line Sicilia, la prima attrazione nel suo genere dell'isola con cui poter \"volare\" sospesi nel vuoto verso il Mar Tirreno nella cornice naturale del Parco delle Madonie.\nInfrastrutture e trasporti.\nSan Mauro Castelverde, dall'alto del suo territorio, \u00e8 collegato ai centri urbani vicini grazie a due arterie stradali: la SP 52 (lato Finale di Pollina, Cefal\u00f9 e Palermo) e la SP 60 (versante Gangi). Degna di nota la strada San Mauro-Castel di Lucio, che in pochi chilomentri collega entrambi i paesi. Diversi i progetti viari rotabili incompiuti: le San Mauro-Tusa, San Mauro-Geraci Siculo e San Mauro-Castelbuono, seppur in parte iniziate, non furono mai portate a termine.\nGli autobus partono ogni mattina verso entrambi i suddetti versanti (uno lato Palermo e un altro lato Petralie). \nA circa 20\u00a0km vi \u00e8 la possibilit\u00e0 di viaggiare in treno grazie alla presenza della Stazione di Pollina-San Mauro Castelverde.\nSport.\nMolto sentito \u00e8 sempre stato il calcio. Sino a non molti anni addietro la squadra di calcio maurina fu l'U.S. San Mauro che giunse in seconda categoria. Poi la societ\u00e0 si sciolse sin quando, nel 2013, dopo ben quattordici anni d'assenza, rinacque con il nome di ASD San Mauro Castelverde. Nel 2016 si \u00e8 classificata al secondo posto (nel girone unico di Barcellona) sfiorando la promozione in seconda categoria durante i play off, cosa che avverr\u00e0 l'anno seguente a seguito della vittoria del campionato. \nTra gli altri sport praticati, oltre alle \"olimpiadi maurine\", si annoverano l'automobilismo, l'equitazione e la caccia.\nAltre attivit\u00e0.\nIl periodo di maggior attivit\u00e0 e momenti ricreativi \u00e8 di certo quello estivo. Sono presenti attivit\u00e0 di danza e motorie per adulti, nonch\u00e9 ludiche per i pi\u00f9 piccoli.\nLa banda musicale del paese \u00e8 quella dell'Associazione \"L'Eremo\".\nAmministrazione.\nElenco dei sindaci del XXI secolo\nGemellaggi.\nSan Mauro Castelverde \u00e8 gemellato con:\nAltre informazioni amministrative.\nIl Comune di San Mauro Castelverde \u00e8 compreso nella regione agraria n.4, denominata \"Montagna litoranea delle Madonie\". Fa parte, inoltre, del Movimento \"Patto dei sindaci\" dal 2011."}
{"id": "30886", "revid": "292162", "url": "https://it.wikipedia.org/wiki?curid=30886", "title": "San Cipirello", "text": "San Cipirello (\"Sancipirre\u1e0d\u1e0du\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nStoria.\nLa nascita di San Cipirello \u00e8 legata a quella del paese limitrofo di San Giuseppe l\u00ec Mortilli, vecchio nome di San Giuseppe Jato.\nL'11 marzo del 1838, delle forti e continue piogge causarono una frana che distrusse i 2/3 dell'abitato di San Giuseppe l\u00ec Mortilli, senza per\u00f2 causare vittime. Le famiglie disastrate in parte trovarono riparo nelle zone del paese rimaste intatte, in parte ritornarono ai loro paesi di origine, in parte si spostarono verso sud, in contrada Sancipirello. Un decreto reale del 21 luglio 1838 stabil\u00ec che i disastrati potessero costruire le loro case nella contrada Sancipirello, sita a circa mezzo miglio dal comune di San Giuseppe l\u00ec Mortilli. Il sito venne messo a disposizione gratuitamente dalla Principessa di Camporeale, Laura Acton Beccadelli.\nNel 1841 nuove e abbondanti piogge fecero temere un nuovo disastro, ragion per cui il sindaco di San Giuseppe l\u00ec Mortilli provvide allo sloggiamento di alcune case pericolanti e al divieto di costruirne delle nuove, autorizzando allo stesso tempo la costruzione di nuove abitazioni in contrada Sancipirello.\nDopo un'ennesima calamit\u00e0, la terza in tre anni, si ebbe un ulteriore esodo di famiglie verso la suddetta contrada, tanto che nel 1841 questa gi\u00e0 offriva una chiesetta e contava ben 700 anime.\nIl nuovo agglomerato urbano di Sancipirello necessitava di un disegno per l'impianto urbanistico e il progetto proposto prevedeva 4 piazze con fontane e i quattro canti della cittadina (creati dall'incrocio del cardo e del decumano) abbelliti da quattro fontane. Ancora oggi, lo sviluppo urbanistico di Sancipirello mostra la traccia del disegno originario e l'aspirazione a creare il paese come una piccola citt\u00e0 ideale. Il progetto prevedeva una pianta quadrata con un reticolo ordinato di strade e piazze, con una planimetria dominata dalla chiesa principale.\nIl progetto della nuova chiesa venne realizzato dall'architetto Fra' Serafino (1841 circa) che volle dare imponenza e sacralit\u00e0 alla struttura realizzando una struttura simile alla basilica di San Francesco d'Assisi di Palermo. La realizzazione del progetto venne poi seguita e ripresa dall'architetto Achille Viola (1850-1924), che cur\u00f2 anche la definizione del prospetto.\nIn breve tempo, gli abitanti del nuovo agglomerato urbano chiesero ripetutamente di divenire un comune autonomo.\nNel 1847 gi\u00e0 per la seconda volta i Sancipirellesi reiterarono le istanze di autonomia che per\u00f2 si perdeva nei meandri della burocrazia. Ne approfittarono gli abitanti con i moti del 1848 tanto da autoproclamarsi comune scegliendo i loro rappresentanti.\nIl 15 maggio 1848, con la Restaurazione borbonica, San Cipirello torn\u00f2 ad essere una borgata di San Giuseppe l\u00ec Mortilli.\nGli abitanti del piccolo centro dovettero attendere l'Unit\u00e0 d'Italia perch\u00e9 il nuovo agglomerato urbano di San Cipirello ottenesse l'autonomia, che fu messa all'atto il 2 giugno 1864 e definita con Legge n. 2048 dell'11 dicembre 1864, in vigore dal 4 gennaio 1865.\nAssieme al comune di San Giuseppe Jato, il comune di San Cipirello costituisce un curioso caso di doppia enclave comunale all'interno del comune di Monreale.\nSimboli.\nLo stemma e il gonfalone del comune di San Cipirello sono stati concessi con decreto del presidente della Repubblica Italiana del .\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30887", "revid": "106376", "url": "https://it.wikipedia.org/wiki?curid=30887", "title": "Castelleone", "text": "Castelleone (pronuncia: , \"Castigli\u00f2n\" in dialetto castelleonese) \u00e8 un comune italiano di abitanti della provincia di Cremona, in Lombardia, distante circa dal capoluogo. Nei suoi oltre 800 anni di storia \u00e8 stato molte volte al centro delle contese tra Cremona da una parte e Milano e Crema dall'altra. Il 4 ottobre 2011, su autorizzazione del Presidente della Repubblica Giorgio Napolitano (D.P.R. 28 aprile 2011), a Castelleone \u00e8 stato conferito il titolo di citt\u00e0.\nGeografia fisica.\nCastelleone si trova nella Pianura Padana, ad un'altitudine di \nIdrografia.\nCastelleone \u00e8 attraversata dal canale Serio Morto, che divide la citt\u00e0 in due parti: il Centro Storico e il quartiere \"Borgo Serio\", detto, in dialetto, \"B\u00e0s de S\u00e8re\", perch\u00e9 ad altitudine inferiore rispetto al resto del paese. Il letto del Serio Morto era probabilmente quello del Serio, ma quest'ultimo fiume ha poi deviato il suo corso.\nIn origine Castelleone si trovava sul Lago Gerundo, che, ormai ridotto a palude, fu bonificato nel XIII secolo dai monaci cistercensi.\nClima.\nClassificazione climatica: zona E, .\nOrigini del nome.\nDue sono le possibili interpretazioni del toponimo \"Castelleone\".\nStoria.\nPreistoria ed Antichit\u00e0.\nNella preistoria in zona c'erano gi\u00e0 insediamenti umani. Si trovano reperti mesolitici e neolitici nel locale Museo Civico. Non c'\u00e8 nessun centro abitato qui nell'epoca romana; soltanto una strada che passa in zona San Latino e che portava da Cremona a \"Mediolanum\" (Milano).\nMedioevo.\nNel 967 d. C. un documento attesta che qui si trova una corte, Brixianorum (Bressanoro), chiamata cos\u00ec perch\u00e9 sulla strada per Brescia, e al suo interno, al posto dell'attuale chiesa di S. Maria in Bressanoro, sorge una Pieve, intitolata a San Lorenzo. C'erano altre due corti a Castelleone: Fepenica e Castel Manzano. Pi\u00f9 tardi verr\u00e0 edificato un castello, Castel Manfredi di propriet\u00e0 del Vescovo di Cremona. Suo terrapieno era un dosso, tuttora, in parte, esistente.\nNel 1186, Federico I Barbarossa scende in Italia e distrugge Castel Manfredi lasciando intatta solamente una torre: la torre Isso, chiamata dai castelleonesi \u201cTorrazzo\u201d. Due anni dopo, il 18 aprile 1188, il Vescovo di Cremona Sicardo posa la prima pietra di un nuovo castello: Castrum Leonis, Castelleone. Il 1\u00ba maggio dello stesso anno, quando la nuova chiesa era abbastanza costruita da potervi dire messa, Sicardo la celebra solennemente e i santi di quel giorno, Santi Filippo e Giacomo, diventano i patroni della nuova citt\u00e0. Il vescovo cremonese mette una porta, Porta Isso, nell'attuale piazza Borgo Isso con il Torrazzo a difesa mentre nella zona detta Borgo Serio Porta Serio, protetta da una torre distrutta nel XIX secolo. L'ingresso della chiesa era posto sull'attuale piazza del Comune, dove si affacciava anche la sede del Palazzo Comunale. Il cardo era la Contrada Leona (Via Roma), decumano l'attuale via Garibaldi e l'odierna via Fondulo. S'incontravano nella piazza.\nCastelleone era un castello a difesa di Cremona, un avamposto verso Crema.\nIl 2 giugno 1213, nei campi delle Bodesine, poco fuori dall'abitato, gli eserciti di Castelleone e Cremona sfidarono Crema e Milano. Castelleone rischiava di essere conquistata da Milano e nella mattinata le cose non andavano bene. Si racconta che nel pomeriggio apparvero i Santi Pietro e Marcellino (i patroni di Cremona celebrati in quel giorno) e che distrussero l'esercito nemico. Questa battaglia pass\u00f2 alla Storia con il nome di Battaglia delle Bodesine. Sta di fatto che Castelleone riport\u00f2 un'importante vittoria militare e che il Carroccio milanese, che era stato conquistato, prima di essere portato a Cremona, entr\u00f2 trionfalmente nel Castello. Per accogliere i feriti della battaglia, a Castelleone fu costruito un ospedale, che si ritiene essere il primo della Lombardia.\nNel 1354 Castelleone venne conquistata dal Ducato di Milano, ma tra il 1420 e il 1424 fu affidata al Marchese Cabrino Fondulo. Furono anni bellissimi per Castelleone, che divent\u00f2 come una piccola signoria perch\u00e9 Fondulo attirava, nel suo immenso palazzo (che teneva un quarto di Castelleone), artisti e mercanti. Nel 1424, per aver dato troppi poteri a Castelleone, Fondulo fu imprigionato e l'anno seguente decapitato a Milano. Dopo qualche decennio fu concesso a Castelleone il titolo di Terra Separata da ogni altra citt\u00e0, dovendo ubbidienza solamente a Milano. In questo periodo fu costruita la magnifica chiesa di San Maria in Bressanoro.\nEt\u00e0 Moderna.\nTra il 1499 e il 1509 Castelleone fu sotto il dominio Veneziano. Abbiamo ancora gli Statuti della Magnifica Comunit\u00e0 di Castelleone che furono redatti in questo periodo, caratterizzato da un ottimo governo, ma poco dopo ecco i Francesi. Decenni bui questi, poche luci: la ricostruzione della Chiesa Parrocchiale, e, dopo le apparizioni di Maria a Domenica Zanenga, venne edificato il Santuario della Beata Vergine della Misericordia.\nNel Cinquecento, come il resto dei domini milanesi, anche Castelleone fu presa dagli spagnoli. Furono le famiglie D'Avalos e Ordo\u00f1o de Rosales a governare Castelleone, e nel loro periodo di governo appare una figura: Bernardino Realino da Carpi, che fu nominato potest\u00e0 del borgo. Realino comand\u00f2 a Castelleone ottimamente. Fece anche redigere gli atti comunali non solo in latino, ma anche in volgare, in modo che questi potessero essere letti da tutto il popolo.\nAbbandonata la vita politica, Bernardino Realino si fece gesuita e nel 1947 la Chiesa lo proclam\u00f2 Santo. Possiamo ammirare nella Chiesa Parrocchiale un dipinto che lo raffigura sopra una nuvola che sovrasta Castelleone.\nAlfonso d'Avalos, marchese di Castelleone e di altre terre, grazie ad un favore diplomatico che gli fece Ludovico Ariosto, lo insign\u00ec della pensione di 100 scudi annuali, da riscuotersi presso i dazi doganali castelleonesi.\nI Rosales vendettero il feudo castelleonese ai Venturelli, anch'essi di origine spagnola, che mantennero il controllo fino all'avvento degli Austriaci, che durante il loro periodo di governo cacciarono gran parte dei religiosi che si trovavano nei conventi castelleonesi. Ancora oggi vivono in Castelleone di discendenti dei Venturelli, e la loro residenza \u00e8 edificata nel giardino del palazzo ducale, che fu anche di Cabrino Fondulo.\nEt\u00e0 contemporanea.\nNel 1859 Castelleone fu annessa al Regno di Sardegna. Due soldati francesi feriti nella Battaglia di Solferino e San Martino, furono portati a Castelleone. Aggravatasi la loro situazione, morirono entrambi, e le loro esequie si svolsero con gran pompa in quel di Castelleone.\nNel 1860 sono due i castelleonesi che si arruolano tra i Mille: Carlo Coelli ed Antonio Barnab\u00f2. Quest'ultimo cadde a soli 17 anni nella Battaglia del Volturno.\nNel 1861 Castelleone divenne Comune del neonato Regno d'Italia. Apparteneva alla provincia di Cremona, circondario di Cremona, mandamento di Soresina.\nAgli inizi del Novecento, anche a Castelleone, iniziano le discussioni politiche tra Socialisti e Cattolici, magistralmente descritte da Virgilio Brocchi ne \"Le campane dell'Isola Sonante\".\nAnche alcuni castelleonesi combattono nella Seconda guerra mondiale, uno dei caduti castelleonesi, morto per le ferite riportate in combattimento, \u00e8 Giulio Riboli, a cui viene data una Medaglia d'oro al valore militare, da ricordare anche Fiorenzo Bertolotti disperso nella campagna di Russia. Il 25 aprile 1945, i partigiani castelleonesi si recano nella vicina Ripalta Arpina, dove fanno scorta di munizioni, quindi entrano dal Viale Santuario, occupano il Municipio e la caserma dei Carabinieri, arrestano i fascisti e dichiarano Castelleone libero. Pochi giorni dopo, una colonna tedesca in fuga passa da Castelleone. I partigiani sparano e uccidono il Capitano. Gli altri soldati si arrendono senza opporre resistenza ai partigiani, che catturano due cannoni che si possono ancora vedere in Castelleone a fianco del Monumento ai Caduti.\nIl 2 giugno 1946, Castelleone fa parte della Repubblica Italiana.\nSimboli.\nLo stemma del Comune di Castelleone rappresenta il toponimo: consiste infatti in un leone passante giallo che sostiene un castello argento a tre torri con merli guelfi in campo blu.\nL'attuale stemma venne fatto approvare dal governo nel 1958. Il vero stemma castelleonese \u00e8, per\u00f2, ben diverso. Non esistono le righe bianche tra il castello e il leone, la fiera \u00e8 fulva anzich\u00e9 gialla, e il castello, argenteo nella versione attuale, era rosso e aveva i merli ghibellini. Per questioni araldiche, i colori furono cambiati e il campo, anzich\u00e9 azzurro cielo, divenne blu cobalto.\nI veri colori castelleonesi sono quindi il rosso e l'azzurro, ma l'Ufficio araldico assegn\u00f2 a Castelleone il giallo e il blu.\nMonumenti e luoghi d'interesse.\nArchitetture religiose.\nSantuario della Beata Vergine della Misericordia.\nIl \"Santuario della Beata Vergine della Misericordia\", eretto tra il 1513 e il 1516 da Agostino de Fondulis presenta forme rinascimentali, con il tiburio chiaramente ispirato dallo stile architettonico di Giovanni Antonio Amadeo. Venne costruito in onore delle apparizioni di Maria alla contadina Domenica Zanenga l'11 maggio 1511.\nChiesa di Santa Maria in Bressanoro.\nLa chiesa di Santa Maria in Bressanoro, voluta nel XV secolo da Bianca Maria Visconti per la miracolosa guarigione della figlia, fu edificata dai castelleonesi sopra la preesistente pieve sotto la guida del francescano Amedeo da Silva, che vi fond\u00f2 gli amadeiti. Nel suo interno si trovano affreschi del tardo Quattrocento che illustrano la vita di Ges\u00f9 e culminano in una grande crocifissione. Resta aperto il problema di chi abbia potuto ideare un impianto tanto innovativo che richiama la croce greca \u2018estroflessa\u2018 della chiesa di San Sebastiano di Mantova.\nChiesa Parrocchiale.\nLa chiesa parrocchiale, edificata nel 1551, presenta un esterno rinascimentale mentre l'interno \u00e8 di gusto barocco. Fu costruita dopo la demolizione di quella risalente al 1188. \u00c8 dedicata ai Santi Filippo e Giacomo.\nSantuario della Beata Vergine del Presepe.\nIl Santuario della Beata Vergine del Presepe sorge in pieno centro storico e fu edificato nella prima met\u00e0 del XVIII secolo per proteggere una venerata immagine della nativit\u00e0 un tempo posta sulla facciata dell'abitazione di un sacerdote.\nChiesa della Santissima Trinit\u00e0.\nChiesa seicentesca ma con stili rinascimentali, ha l'interno a navata unica con cappelle laterali.\nChiesa di San Giuseppe.\nFu eretta nel 1692 con canoni classici. Conserva in un'ancona lignea una pregevole tela di Antonio Campi.\nChiesa di San Rocco.\nPiccolo edificio che conserva affreschi del XVIII secolo dedicata a San Carlo e alla Madonna del Carmelo.\nArchitetture militari.\nLa Torre Isso.\nNel centro storico si innalza la Torre Isso (sec. XI). \u00c8 alta 47 m ed \u00e8 il simbolo del paese. Fu risparmiata dal Barbarossa (apparteneva a Castel Manfredi) per volere di Alberto Trusso, un cremonese che aveva conosciuto l'imperatore.\n\u00c8 comunemente detta dai castelleonesi Torrazzo. Dal 1948 al 1997 ha ospitato al suo interno il serbatoio piezometrico dell'acquedotto.\nSi racconta che al suo interno, un imperatore rinchiuse 200 guelfi cremonesi, e qui li fece uccidere.\nArco del Voghera.\nSulla piazza si innalza un arco progettato dall'architetto cremonese Luigi Voghera; di fianco ad esso ci sono dei portici medievali.\nLuoghi naturali.\nA Castelleone esiste il Parco del Serio Morto, che ha alcune parti di riserva integrale. In questo c'\u00e8 anche il Bosco Didattico della Provincia di Cremona, che contiene molte specie di piante ed animali presenti nel territorio.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri residenti sono . Le comunit\u00e0 nazionali numericamente significative sono:\nCultura.\nIstruzione.\nA Castelleone sono presenti la Scuola dell'infanzia, la Scuola primaria, intitolata allo storico Romualdo Cappi, e la Scuola secondaria di primo grado.\nIl tutto \u00e8 compreso, insieme ai plessi di Trigolo, Gombito, Fiesco e Ripalta Arpina, nell'Istituto Comprensivo Statale \"Piero Sentati\".\nBiblioteche.\nA Castelleone \u00e8 presente una biblioteca comunale, intitolata allo scrittore castelleonese Virgilio Brocchi, che \u00e8 fornita di pi\u00f9 di 40.000 volumi, ed effettua anche il prestito di CD e film.\nMusei.\nIl museo civico di Castelleone conserva reperti trovati nel comune risalenti al Mesolitico, al Neolitico, all'Et\u00e0 del bronzo, all'Et\u00e0 del ferro, all'epoca romana, tra cui semplici oggetti, punte di lance e monete. Il museo possiede anche una collezione malacologica.\nMusica.\nBande, cori ed orchestre.\nCastelleone \u00e8 dotata di un corpo bandistico, dedicato a Giuseppe Verdi, diretto dal maestro Fabiano Redolfi, della Schola Cantorum \"Ettore Rancati\", diretta dal maestro Davide Massimo e dell'Orchestra \"Valerio Boldi\".\nMusicisti.\nDiversi musicisti si sono avvicendati alla guida della banda e della Schola e che sono stati organisti nella Parrocchiale. Tra questi ricordiamo Ettore Rancati, che tra l'altro compose un \"Pange Lingua\", un \"Vexilla Regis\" e un Inno a Maria Vergine (ancora eseguiti nelle processioni a Castelleone), Cesare Borsieri, che dopo la Seconda guerra mondiale emigr\u00f2 negli Stati Uniti, dove ebbe un discreto successo, e Valerio Boldi, liutaio e musicista del borgo. E'di Castelleone e musicalmente nato nella Banda, l'attuale Prima Tromba dell'Orchestra del Teatro La Fenice di Venezia, il Maestro Piergiuseppe Doldi.\nOrgani e codici.\nA Castelleone c'\u00e8 un organo Serassi del 1836 custodito nel Santuario. A trasmissione meccanica, \u00e8 composto da un manuale di 61 tasti. Pi\u00f9 maestoso quello della Chiesa Parrocchiale. A trasmissione elettrica, ha due manuali da 61 tasti e una pedaliera da 28 pedali. \u00c8 disposto su tre casse: due vicino all'altare (Grand'organo e Organo Espressivo) e una in controfacciata (Organo in Eco). Dietro alla consolle si trova un Graduale gregoriano risalente al 1643.\nGeografia antropica.\nCitt\u00e0.\nCastelleone ha l'impostazione della citt\u00e0 romana, con la Piazza del Comune al centro (sulla quale si affacciano il Municipio e la Chiesa Parrocchiale), e via Roma come cardo, via Garibaldi e via Fondulo come decumano. Tutte le vie del Centro Storico sono a reticolo.\nNormalmente il centro abitato di Castelleone viene diviso in 4 zone:\nFrazioni e dintorni.\nCorte Madama \u00e8 la frazione pi\u00f9 grande di Castelleone, fu infatti, una volta, comune a s\u00e9. Ha ancora la sua autonomia a livello ecclesiastico, infatti Corte Madama ha la sua parrocchia, intitolata a San Martino Vescovo.\nIl toponimo ha origine nel fatto che il suo territorio fu feudo personale di Bianca Maria Visconti, da cui \"madama\".\nLe Valli \u00e8 una frazione di Castelleone con circa 220 abitanti. Servita dalla chiesa di Santa Maria in Bressanoro, \u00e8 prevalentemente composta da cascine \u00e8 anche teatro di una sagra durante il mese di agosto.\nSebbene non sia la frazione pi\u00f9 grande \u00e8 probabilmente la pi\u00f9 importante dal punto di vista economico soprattutto grazie ai numerosi allevamenti di bovini e suini. si sviluppa sui due lati della strada che conduce verso il comune di Soresina. Agli inizi di maggio si tiene la cosiddetta \"Sagra di maggio\" a cui accorrono numerose persone provenienti da diverse zone.\nQuesta frazione \u00e8 spesso ricordata dai versi di un poeta del luogo: \"l\u00e0 dove col sorger del sole una nuova rugiada bagna la campagna dipinta d'amore\"\nQuesta frazione \u00e8 divisa tra Castelleone e Gombito.\nBella la chiesa ottocentesca.\nLa frazione o localit\u00e0, situata poco dopo San Latino in direzione di Formigara, dista\u00a04,35\u00a0chilometri dal capoluogo ed \u00e8 un piccolo abitato a prevalenza agricola.\nDegna di nota \u00e8 la chiesetta di San Giacomo, risalente al 1000, che \u00e8 ci\u00f2 che resta dell'antico ospizio edificato sull'antica strada Regina, strada militare romana di collegamento tra Milano e Cremona. \nLa chiesetta, situata in Ripa Scorticata, possiede un affresco cinquecentesco. Esso rappresenta i luoghi santi dei principali cammini della spiritualit\u00e0 \ncristiana medioevale: S. Pietro (Roma), la deposizione di Cristo (Gerusalemme), san Jacopo (Compostella).\nQui inoltre resistette nel tempo uno xenodochio, od ospizio per pellegrini, a testimoniare la sopravvivenza della via di comunicazione del medioevo. Poco lontano sorgeva un secondo ospizio detto \u201cde Yerusalem\u201d: il che la dice lunga sul traffico dei romei e di devoti pellegrini in viaggio verso i luoghi santi della cristianit\u00e0 dell'epoca. \nSuggestiva \u00e8 la costa boscata che consente di apprezzare le belle prospettive del paesaggio e di \navvistare un lussureggiante esempio di alneto (boschetto di ontani neri) che si eleva sopra un vasto canneto punteggiato di grossi cespugli di salice grigio. \nNei dintorni le risorgenze di falda che affiorano ai piedi della scarpata morfologica della valle del Serio Morto, mantengono costantemente fradicio il terreno e favoriscono cos\u00ec una vegetazione spiccatamente igrofila.\nInfrastrutture e trasporti.\nStrade.\nNel territorio del comune di Castelleone passa la ex strada statale 415 \"Paullese\" che viene tuttavia anche chiamata \"Castelleonese\". In questo modo da Castelleone si possono facilmente raggiungere Cremona, Crema e Milano.\nNel territorio di Castelleone hanno origine o transitano anche le seguenti strade provinciali:\nFerrovie.\nA Castelleone si trova una stazione ferroviaria composta da due binari passanti e gestita da RFI. Essa si trova sulla linea Ferrovia Treviglio-Cremona.\nAmministrazione.\nElenco dei sindaci dal 1985 ad oggi.\nAltre informazioni amministrative.\nNel mese di febbraio 2018 veniva avviata la procedura di fusione per incorporazione del Comune di Fiesco in quello di Castelleone. Entrambi i comuni indicevano un referendum consultivo da tenersi nella giornata di domenica 1\u00ba luglio.\nAl termine dello spoglio elettorale risultava che il 59,32% degli elettori votanti del Comune di Fiesco aveva manifestato un parere contrario al progetto che, quindi, veniva annullato. Favorevole, invece, il 92,32% dei cittadini votanti a Castelleone."}
{"id": "30889", "revid": "1652635", "url": "https://it.wikipedia.org/wiki?curid=30889", "title": "Castelverde", "text": "Castelverde (fino al 1868 \"Castagnino Secco\", tuttora \"Castegn\u00ecin\" in dialetto cremonese) \u00e8 un comune italiano di 5.685 abitanti della provincia di Cremona in Lombardia.\nGeografia fisica.\nIl territorio comunale di Castelverde \u00e8 in grandissima parte pianeggiante, a una quota media di circa 50 metri. Il settore occidentale del territorio presenta tuttavia una serie di avvallamenti, terrazzi, scarpate morfologiche che delimitano sia la presunta linea costiera del gi\u00e0 citato Lago Gerundo, che si suppone esistito in tempi storici, sia la cosiddetta \"paleovalle\" del Morbasco, una valle fluviale di pianura attualmente percorsa da questo modesto corso d'acqua ma che si ritiene sia stata scavata da un antico fiume, di portata notevolmente maggiore del Morbasco del giorno d'oggi, probabilmente un antico ramo dell'Oglio. Dislivelli e scarpate morfologiche sono facilmente individuabili a nord, in prossimit\u00e0 di Castelnuovo del Zappa, e attorno a Costa Sant'Abramo.\nOltre al Morbasco, l'altro principale corso d'acqua che bagna il comune \u00e8 il Naviglio Civico della Citt\u00e0 di Cremona, nel settore orientale del territorio comunale.\nStoria.\nLa zona immediatamente a nord di Cremona, dove si trova ora Castelverde, sembra essere stata abitata in modo continuativo gi\u00e0 da tempi molto antichi, addirittura dalla media Et\u00e0 del Bronzo. Nelle vicinanze dell'odierna Ossalengo, la minore delle frazioni di Castelverde, sono stati rinvenuti nel 1898 i resti di una \"terramara\", ovverosia un insediamento costituito da edifici in legno fondati su palafitte. Occorre infatti accennare, a questo proposito, che l'area compresa tra i fiumi Serio, Adda e Oglio, in tempi antichi e fino all'epoca romana, era caratterizzata da estese paludi e superfici acquitrinose, periodicamente inondate dalle esondazioni dei suddetti fiumi, i quali seguivano un corso presumibilmente differente dal loro percorso odierno (un ramo dell'Adda secondo storici e geologi scorreva a nord di Cremona gettandosi nel Po molto pi\u00f9 a valle di quanto non avvenga ora) e non avevano ancora subito opere di rafforzamento degli argini. Pur non trattandosi di un vero e proprio bacino lacustre, ma piuttosto di un alternarsi non ben definito di zone emerse, pantani, rami fluviali abbandonati e acquitrini, l'intera area prese il nome di Lago Gerundo. Il nome della frazione di \"Costa S.Abramo\" potrebbe trarre origine, infatti, dall'antico litorale del suddetto lago.\nLa bonifica dell'intera zona paludosa (che, come si pu\u00f2 facilmente pensare, doveva trattarsi di un luogo malsano e inadatto a qualsiasi insediamento umano) inizi\u00f2 in modo decisivo con la colonizzazione da parte dei Romani nel I secolo d.C. Sono stati rinvenuti, in alcuni cascinali della zona, frammenti di mosaici e resti di tombe, risalenti proprio a quel periodo.\nNell'intera area di pertinenza comunale sono stati individuati, nel corso di sistematiche ricerche archeologiche di superficie condotte in collaborazione con dipartimenti universitari di Genova e Padova dal ricercatore Piermassimo Ghidotti tra il 1985 e il 1995, numerosi insediamenti romani rurali, la cui catalogazione ha consentito una prima definizione del popolamento rustico di quel periodo in un'area significativa della media pianura padana.\nDopo la fine dell'Impero Romano, vale a dire dopo il V secolo, la zona fu interessata dalla continuazione delle opere di bonifica da parte dei monaci, benedettini in un primo tempo, cistercensi a partire dal XII secolo. Furono proprio i monaci cistercensi, stanziati nel monastero di Cavatigozzi, alle porte della citt\u00e0, a detenere il possesso di queste terre e a fondare l'antica chiesa del paese, ma di ci\u00f2 non si hanno notizie precise. Il primo documento ufficiale (1191) che si riferisce al borgo di \"Castaneto\" \u00e8 un atto di investitura da parte del Vescovo di Cremona Sicardo alla famiglia Sommi, a cui il presule affidava il feudo.\nDocumenti dei secoli successivi, suggeriscono che i nuclei abitati che attualmente costituiscono le frazioni di Castelverde abbiano avuto storia autonoma, anche dal punto di vista amministrativo, sino all'unit\u00e0 d'Italia. Le carte corografiche del Lombardo-Veneto ad esempio, che risalgono al 1836, mostrano il territorio attuale diviso in dieci comuni. Costituirono comune autonomo le attuali frazioni di Castelnuovo del Zappa (allora chiamato Castelnuovo del Zappa Corrado), Costa Sant'Abramo, Livrasco, Ossalengo, Marzalengo e San Martino in Beliseto, come pure altre localit\u00e0 che oggi non detengono neppure lo status di frazione, ossia Cavallara (\"Cavalera\"), Breda de' Bugni, Costa Santa Caterina, Licengo e Dosso Baroardo. Il centro abitato di Castagnino, attuale capoluogo comunale, non viene neppure menzionato ma si suppone che fosse frazione di Breda de' Bugni. Un dato curioso a proposito della suddivisione amministrativa prima del 1861, \u00e8 mostrato nella medesima carta: i comuni di Breda, Castelnuovo, Licengo e Costa erano compresi nel circondario di Pizzighettone, mentre tutti gli altri facevano parte del circondario di Robecco.\nLa fusione dei vari comuni storici \u00e8 avvenuta in pi\u00f9 fasi. Nel primo dopoguerra esistevano i comuni di Castelverde (con sede nell'abitato di Castagnino Secco), San Martino in Beliseto e Tredossi, risultanti da una prima ridefinizione degli enti amministrativi pre-unitari. A seguito dell'accorpamento di questi tre comuni, fu formato l'attuale territorio comunale. Si trattava all'epoca di un comune sparso, in quanto il toponimo Castelverde non identificava ancora un preciso centro abitato bens\u00ec l'intero territorio. Il municipio fu istituito a Castagnino Secco, in posizione centrale rispetto alle altre frazioni e gi\u00e0 sede di uffici di pubblica utilit\u00e0 oltre che dell'ospedale (tuttora esistente come istituzione, anche se trasformato in casa di riposo per anziani e istituto per disabili). La differente denominazione del comune e del suo capoluogo dava tuttavia luogo a confusione, amplificata dal curioso fatto che l'ufficio postale, il quale pure aveva sede nel capoluogo, portava il nome della frazione di Livrasco. Per sanare tale situazione il consiglio comunale deliber\u00f2 il 13 novembre 1954 di modificare il nome della frazione capoluogo da Castagnino Secco in Castelverde: il Presidente della Repubblica, con suo decreto del 14 ottobre 1957 accolse la proposta del consiglio e da allora la denominazione \"Castagnino Secco\" scomparve da qualsiasi documento ufficiale. Il cambiamento fu accolto con favore dalla popolazione locale, in quanto l'aggettivo \"secco\" poteva dare adito ad errate interpretazioni (non si riferisce infatti all'aridit\u00e0 del suolo, poich\u00e9 la zona \u00e8 ben irrigata, bens\u00ec ha un'etimologia antica, trattandosi, probabilmente, di una corruzione del nome del vescovo Sicardo). Il nuovo toponimo si riferisce a un castello, che compare anche nello stemma comunale pur non essendo probabilmente mai esistito, e al colore della campagna. Ci\u00f2 nonostante, permane (specialmente da parte di persone anziane) l'uso del vecchio toponimo \"Castegn\u00ecn\" in vernacolo cremonese per indicare sia il capoluogo, sia il comune.\nAttualmente costituisce il pi\u00f9 popoloso comune della fascia suburbana di Cremona, e recentemente, proprio grazie alla vicinanza con il capoluogo e alla facilit\u00e0 di raggiungerlo, si \u00e8 notevolmente espanso passando dai poco pi\u00f9 di 3000 abitanti del 1970 agli oltre 5000 attuali; l'espansione \u00e8 tuttora in corso e si prevede che entro il 2015 il comune possa superare i 6000 abitanti, diventando cos\u00ec il 10\u00ba comune pi\u00f9 popoloso dell'intera provincia di Cremona.\nMonumenti e luoghi d'interesse.\nArchitetture religiose.\nLa chiesa parrocchiale del capoluogo, dedicata a S. Archelao Diacono e Martire, \u00e8 uno dei pi\u00f9 importanti esempi di barocco cremonese. Iniziata nel 1677 su progetto dell'architetto Francesco Pescaroli e ultimata pochi anni dopo, venne ampliata nel 1874 dall'architetto Visioli, con l'aggiunta del transetto e dell'abside e l'innalzamento dell'ampia cupola. L'interno del tempio \u00e8 barocco con una forte impronta classica (forse basato su quello della basilica di S. Andrea a Mantova).\nDi rilievo si segnalano la pala dell'altare maggiore (\"Martirio di S. Archelao\"), realizzata da Francesco Boccaccino (1660-1740) e, del medesimo artista, la pala d'altare della prima cappella di sinistra (\"S. Francesco Saverio\"). Al noto pittore cremonese Angelo Massarotti (1653-1723) sono attribuiti la \"Piet\u00e0 con Santi\" nella prima cappella di destra e gli affreschi nel presbiterio, attorno all'altare. Alcune delle pregevoli ancone in legno sono da ascrivere a Giuseppe Bertesi (1643-1710), celebre scultore padano. Inoltre, sono conservate nella chiesa le uniche due opere conosciute di Stefano Lami, pittore cremonese vissuto nel XVII secolo: il \"Martirio di San Sebastiano\" e il \"Martirio di Sant'Orsola\".\nNel tempio sono conservate, dal 1907, le reliquie e il corpo del martire romano a cui la chiesa stessa \u00e8 dedicata.\nSulla sinistra dell'edificio si eleva il caratteristico campanile, coevo alla chiesa; \u00e8 alto 42 metri.\nL'organo \"Marzoli &amp; Rossi\" venne inaugurato nel maggio 1924 da Federico Caudana.\nRiedificata in stile neogotico sul precedente tempio, all'inizio del Novecento.\nCostruzione ottocentesca recentemente restaurata. Il suo interno \u00e8 a tre navate.\nElegante edificio del XVI secolo, \u00e8 la chiesa pi\u00f9 antica del territorio comunale tuttora esistente. Al suo interno si conserva una tela del Moncalvo.\nModerna chiesa edificata negli anni settanta del XX secolo, situata all'ingresso nella frazione di Livrasco lungo la provinciale che conduce a Bettenesco.\nArchitetture civili.\nIl Palazzo sede del Comune si trova nel centro del capoluogo. Si tratta di un edificio di origine rinascimentale (tardo XV secolo o inizio XVI secolo) profondamente rimaneggiato e alterato nel tempo a seconda della funzione a cui fu destinato. Pare appartenesse in origine alla famiglia Visconti. La facciata, rivolta verso l'appartata Piazza del Comune, \u00e8 caratterizzata da una loggia a tre archi su colonne in marmo.\nIl castello Trecchi si trova nella localit\u00e0 di \"Breda de' Bugni\", piccolo gruppo di rustiche abitazioni situato circa 1\u00a0km a sud del paese. Si tratta di un edificio di origine tardo-medievale (secolo XIV), costruito dalla famiglia Bugni probabilmente sopra i resti di un precedente fortilizio. Il castello sub\u00ec in seguito alcune importanti modifiche allorch\u00e9 venne acquisito dai marchesi Trecchi tra il XV e il XVI secolo allo scopo di renderlo una sontuosa residenza di campagna; ulteriori interventi vennero apportati alla struttura nei secoli successivi, sino all'ultimo grande restauro compiuto nel 1998. Attualmente l'edificio, inserito al centro di un'ampia corte rettangolare, si presenta come un unico corpo lineare delimitato da due torri, di diverse dimensioni, che presentano alle sommit\u00e0 gli elementi funzionali e decorativi (beccatelli e merlature cieche) tipici dell'architettura cremonese del quattrocento; l'ingresso principale \u00e8 rappresentato da un arco a tutto sesto, ed \u00e8 caratterizzato dai resti dell'apparato di manovra dell'originario ponte levatoio, oggi scomparso cos\u00ec come il fossato, che \u00e8 stato interrato. La facciata posteriore, rivolta verso la campagna, presenta una loggetta con caratteristiche rinascimentali. Attualmente il castello, di propriet\u00e0 privata, ospita nei suoi locali un agriturismo con annesso ristorante.\nIl territorio di Castelverde \u00e8 fortemente caratterizzato dall'agricoltura: gran parte della campagna \u00e8 occupata da coltivazioni intensive di mais, orzo, soja e altre specie vegetali. Tuttavia permangono, in particolare lungo i grandi canali di irrigazione che solcano la pianura, lembi dell'originaria vegetazione spontanea che un tempo doveva coprire vaste estensioni della Pianura Padana. Le aree lungo le rive del Morbasco e del Naviglio Civico sono tuttora oasi di tranquillit\u00e0 e di contatto con la natura, ove non \u00e8 difficile imbattersi, inoltre, nelle specie animali tipiche della zona, dalle lepri, ai fagiani selvatici, e alle gallinelle d'acqua, tuttora molto diffusi.\nSono stati completati, allo scopo di rendere accessibile a tutti questi luoghi caratteristici, alcuni itinerari percorribili a piedi o in bicicletta che partono nella maggior parte dei casi dalla piazza principale di Castelverde.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Castelverde in totale sono 308. Tra le nazionalit\u00e0 pi\u00f9 rappresentate troviamo:\nGeografia antropica.\nIl comune di Castelverde ha sede nel centro omonimo, e si compone del capoluogo, 6 frazioni e alcuni nuclei sparsi che non costituiscono centro abitato.\nFrazioni\nPrincipali localit\u00e0\nEconomia.\nSu 30,9 chilometri quadrati di superficie, l'88,3% (pari a 27,29\u00a0km\u00b2) \u00e8 occupato da colture agricole intensive. Sul territorio operano 36 aziende agricole coltivatrici dirette, di cui 14 assumono manodopera. In tutto gli addetti al settore agricolo residenti entro i confini comunali sono circa cinquanta, quindi una piccola percentuale della forza lavoro.\nNel territorio di Castelverde sono in attivit\u00e0 una settantina di piccole e medie imprese, tra le quali la pi\u00f9 grande ha circa 1000 dipendenti. I settori pi\u00f9 rappresentativi sono il metalmeccanico e l'alimentare, ma trovano posto anche alcune aziende tessili e chimiche.\nLa maggior parte della forza lavoro \u00e8 impegnata in attivit\u00e0 industriali o artigianali, mentre il rimanente \u00e8 per lo pi\u00f9 impiegato nel settore terziario. Poche persone svolgono come primo impiego un'attivit\u00e0 connessa con l'agricoltura. Rilevante il fenomeno del pendolarismo, in gran parte convergente verso la vicina citt\u00e0.\nInfrastrutture e trasporti.\nIl territorio comunale di Castelverde \u00e8 attraversato dalle seguenti strade provinciali ex statali:\ndalle seguenti strade provinciali:\ne da una rete di strade comunali di collegamento tra i centri abitati e le strade provinciali.\nIl raccordo autostradale di collegamento tra l'ex SS 234 e l'ex SS 415, noto come Peduncolo, interessa il territorio comunale di Castelverde per un breve tratto, nello specifico lo svincolo di terminazione sulla Paullese.\nPer quanto riguarda il trasporto pubblico, sia il capoluogo, sia la frazione Costa Sant'Abramo sono serviti da due linee di autobus che fanno parte della rete urbana di Cremona. Le altre frazioni sono invece servite da linee extraurbane.\nAmministrazione.\nGemellaggi.\n, dal 13 febbraio 2019."}
{"id": "30890", "revid": "57872", "url": "https://it.wikipedia.org/wiki?curid=30890", "title": "Olivetta San Michele", "text": "Olivetta San Michele (\"Au\u0159iv\u00e9ta San Mich\u00e8e\" in dialetto roiasco, anche scritto \"Aoriveta\" in ligure) \u00e8 un comune italiano di 200 abitanti della provincia di Imperia in Liguria. Per la sua collocazione geografica, \u00e8 il comune pi\u00f9 occidentale della regione.\nGeografia fisica.\nIl paese capoluogo di Olivetta \u00e8 collocato nella valle del torrente Bevera, lungo un pendio collinare avente un'altitudine media di 292 metri sul livello del mare; il punto pi\u00f9 in alto del territorio olivettese \u00e8 posizionato alla vetta del monte Buletta (1328 m). Oltre al torrente Bevera, il comune \u00e8 percorso dal principale fiume Roia, che nasce sul Colle di Tenda, e dal rio minore Tron.\nTra le vette del territorio olivettese il Punta Monetto (1248 m), la Cima di Basavira (1095 m), il Testa di Cuore (1075 m), il Ciucco di Gerri (1026 m), il Cima Gavazzo (771 m), il monte Mergo (725 m), il monte Grosso (710 m), il monte Caviglia (549 m).\nOrigini del nome.\nSecondo alcune interpretazioni, non supportate per\u00f2 da documentate fonti storiche accertate, il toponimo \"Olivetta San Michele\" nasce dalla giustapposizione del nome delle due principali localit\u00e0 dell'odierno territorio comunale, termine istituito nel 1890 tramite regio decreto.\nIl termine \"Olivetta\" deriverebbe dalla diffusa e antica coltivazione dell'ulivo in zona, nome che, successivamente interpretato in modo erroneo, venne tramutato dall'originario e collettivo plurale neutro \"oliveta\" al diminutivo femminile \"- etta\", e da qui \"Olivetta\". Il toponimo \"San Michele\" andrebbe invece legato al culto dell'arcangelo Michele venerato nella vicina Sospello, dal 1860 in territorio francese e titolare dell'omonima cattedrale.\nStoria.\n\u00c8 alquanto probabile che il territorio olivettese fu abitato gi\u00e0 dall'epoca protostorica, con lo stanziamento in zona di questa parte a cavallo tra le valli Bevera e Roia delle popolazioni dei Liguri Intemeli; popolazione che fu poi sottomessa all'Impero romano nel 14 a.C. e che riconobbe nell'antica \"Albintimilium\" - l'odierna Ventimiglia - il suo centro principale. Caduto l'impero romano d'Occidente nel 476, anche questo territorio vide le successive dominazioni dei Longobardi, dei Franchi e poi dei Saraceni.\nFin dall'epoca longobarda nel territorio operarono i monaci bedettini di San Colombano che gi\u00e0 avevano fondato nel cuneese l'abbazia di San Dalmazzo di Pedona e, nel VII secolo, l'abbazia di Taggia. Essi operavano in raccordo e con scambio di merci attraverso i valichi con i monaci dell'abbazia di Lerino, che da monaci eremiti avevano accolto in epoca longobarda la regola cenobitica di san Colombano diffondendosi anche fuori dall'isola, dalla costa da Ventimiglia fino a Seborga; furono monaci famosi per la cultura, lo studio ed il lavoro, e per la riapertura di vie commerciali, la coltivazione intensiva con nuove tecniche agricole, bonifiche terriere e terrazzamenti, e la conservazione degli alimenti; tutte le fondazioni accoglieranno verso il IX secolo la regola benedettina.\nFu verso l'anno Mille che, di fatto, si consolid\u00f2 il potere feudale e il legame del territorio olivettese verso il castello e la comunit\u00e0 di Penna, borgo medievale che dopo il trattato di Pace di Parigi del 1947 pass\u00f2 alla giurisdizione francese, nel comune di Breglio, assieme all'altra frazione olivettese di Libri. Il territorio venne quindi assegnato proprio ai monaci benedettini di Lerino, essi diffusero la coltivazione dell'ulivo, soprattutto l'oliva taggiasca. La costruzione di frantoi impose insediamenti lungo le acque dei torrenti dove potessero essere impiantati mulini ad acqua.\nIn questo periodo storico, a cavallo tra l'XI e il XIII secolo, il borgo di Penna (e, di conseguenza, Olivetta e altri borghi) fu assoggettato alla contea di Ventimiglia e, seguendo le sorti del capoluogo intemelio, indirettamente al Comune di Genova dopo varie controversie e atti spontanei di dedizione. Un legame con Genova che fu sancito nel 1272 con la stesura dei primi statuti della comunit\u00e0 di Penna, approvati dal senato genovese e per conto in loco dal capitano e signore di Dolceacqua Oberto Doria. Il borgo, proprio per la sua collocazione isolata (anche verso la stessa Ventimiglia) e, di fatto, a ridosso dei confini tra la Repubblica di Genova e le contee di Francia fu pi\u00f9 volte terra di scontro e di invasioni come nel 1273 quando soldati del conte Carlo I d'Angi\u00f2 entrarono senza resistenza nella disarmata Penna e la assoggettarono alla contea di Provenza; dominazione d'oltralpe che cess\u00f2 comunque nella primavera dell'anno successivo grazie all'intervento militare genovese. Un successivo assalto al castello e al borgo di Penna si verific\u00f2 nel 1451 quando una banda di circa 150 briganti, al comando di Brondetto di Sospello, pare su commissione del duca di Savoia, riusc\u00ec ad espugnare il territorio; l'anno successivo il signore dolceacquese Enrichetto Doria riconquist\u00f2 il maniero e Penna per conto di Genova.\nNel corso del XVI secolo Penna fu elevata al rango di podesteria genovese e tra i benefici concessi dalla repubblica vi fu la nomina in loco dei vari podest\u00e0 che avevano il compito di guidare la piccola comunit\u00e0 di confine per conto dei Genovesi. L'ultimo assedio sabaudo avvenne nel 1672, concluso con un nulla di fatto per la firma di un provvidenziale armistizio tra lo stato genovese e il Ducato di Savoia. Nei secoli successivi segu\u00ec quindi le sorti di Genova e di Ventimiglia.\nFu con la dominazione napoleonica di fine Settecento che la nascente comunit\u00e0 di Olivetta si smarc\u00f2 dalla secolare giurisdizione di Penna, proclamandosi comune autonomo e che fu inquadrato nel VIII cantone di Penna nella Giurisdizione delle Palme. Dopo la riforma della Repubblica Ligure in 6 giurisdizioni e 47 cantoni la municipalit\u00e0 di Olivetta venne soppressa e aggregata nuovamente al comune di Penna, facente parte dell'XI cantone della Roia nella Giurisdizione degli Ulivi. Annesso al Primo Impero francese, dal 13 giugno 1805 al 1814 venne inserito nel Dipartimento delle Alpi Marittime.\nNel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814, mentre al 1861 risale l'annessione al Regno d'Italia. L'anno successivo, con regio decreto, il termine Penna attu\u00f2 il cambio di denominazione in Piena a cui segu\u00ec, nel 1890, il trasferimento del capoluogo comunale a Olivetta e la conseguente nuova nomenclatura del comune in Olivetta San Michele. Dal 1859 al 1926 il territorio fu compreso nel VIII mandamento di Ventimiglia del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nA seguito della definizione dei nuovi confini territoriali tra Italia e Francia dopo la seconda guerra mondiale (trattato di Parigi del 1947) al comune francese di Breil-sur-Roya (Breglio) furono cedute le due frazioni olivettese di Piena e Libri.\nDal 1973 al 30 aprile 2011 ha fatto parte della Comunit\u00e0 montana Intemelia.\nSimboli.\nLo stemma e il gonfalone ufficiali sono stati approvati con il decreto del Presidente del Consiglio dei ministri n. 399 del 11 aprile 1955. \nSociet\u00e0.\nLingue e dialetti.\nNonostante la variet\u00e0 linguistica tradizionalmente praticata dalla popolazione sia il ligure roiasco, per l'intero territorio comunale (unico caso in Liguria) \u00e8 stata formalmente dichiarata l'appartenenza alla minoranza linguistica storica occitana, con la conseguente possibilit\u00e0 di accedere ai finanziamenti previsti dalla legge n. 482/1999. Tale episodio \u00e8 stato aspramente criticato dai pi\u00f9 accreditati esponenti della comunit\u00e0 scientifica, che non hanno esitato a mettere in luce gli interessi meramente economici dietro ad un caso del genere (che, in ambito ligure, riguarda anche Realdo e Verdeggia, frazioni di Triora).\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Olivetta San Michele sono .\nGeografia antropica.\nDel territorio comunale fanno parte le due frazioni di Fanghetto e San Michele, entrambe collocale in val Roia, che, oltre al capoluogo e altre borgate, vanno a formare una superficie territoriale di 13,84\u00a0km\u00b2. In precedenza tale territorio era molto pi\u00f9 vasto e comprendeva pure le frazioni di Piena (anticamente Penna) e Libri, agglomerati che con il trattato di Parigi del 1947 passarono in territorio francese nel comune di Breil-sur-Roya.\nConfina a nord con il comune francese di Breil-sur-Roya, a sud con Ventimiglia, ad ovest con la francese Castellar e ad est con Airole.\nEconomia.\nLa principale risorsa economica del comune \u00e8 l'attivit\u00e0 agricola.\nInfrastrutture e trasporti.\nStrade.\nIl territorio comunale di Olivetta San Michele \u00e8 attraversato principalmente dalla strada provinciale 73 che, in direzione sud, s'innesta con la strada statale 20 del Colle di Tenda e di Valle Roja nei pressi dell'abitato di San Michele e a nord verso la Francia.\nFerrovie.\nHa una propria stazione ferroviaria presso la frazione di San Michele sulla linea internazionale Ventimiglia - Breil-sur-Roya - Limone Piemonte - Cuneo - Torino.\nAmministrazione.\nAltre informazioni amministrative.\nOlivetta San Michele fa parte dell'Unione dei comuni delle Valli Nervia e Roja."}
{"id": "30891", "revid": "106376", "url": "https://it.wikipedia.org/wiki?curid=30891", "title": "Castelvisconti", "text": "Castelvisconti (\"Castelvisc\u00f9unt\" in dialetto soresinese) \u00e8 un comune italiano di 283 abitanti della provincia di Cremona, in Lombardia. Il patrono \u00e8 Santa Maria della Scala, festeggiata l'8 settembre. Il paese fa parte del Parco Regionale Oglio Nord, delle Terre dei Navigli e delle Terre di Mezzo.\nIl paese \u00e8 situato in un territorio lievemente collinare, ambiente inusuale per il territorio cremonese, che anche grazie alla salita che porta al paese ( al 6,5%) \u00e8 un punto di riferimento per molti ciclisti della zona.\nStoria.\nIl paese sul confine di Stato fra Milano e Venezia fu feudo Visconteo.\nNelle mappe esisteva fin da prima il 26 giugno 995, testimonianza ne \u00e8 una pergamena (Bibl. statale di CR, fondo Robolotti), con il nome di Pratobisio. Successivamente l'affermarsi di Castel Visconti \u00e8 probabilmente dovuta alla posizione strategicamente dominante e di controllo rispetto al fiume Oglio, tanto \u00e8 vero che il paese era stato fortificato e munito di castello, per la difesa dell'abitato, nei tempi trasformato in cascinale, ma ove tuttora si conservano diverse parti della vecchia fortificazione.\nCastel Visconti costituiva un'importante via di comunicazione oltre che il confine di stato tra Milano e Venezia. Godeva di una sorta di esenzione dai versamenti di imposte e tasse ai Visconti, e le entrate era libero di riutilizzarle in proprio.\nNello stemma comunale \u00e8 racchiusa in emblema la sua storia. Il paese, feudo Visconteo dal 1391 in avanti, fino al secolo XVIII: un castello turrito e un serpente vorace con nelle fauci un fanciullo, simbolo della potente famiglia dei Visconti. Come \u00e8 attestato dal nome, fu donato nel XIV secolo da Regina della Scala, moglie di Bernab\u00f2 Visconti, figlio di Gian Galeazzo Visconti ai canonici di S. Maria della Scala, chiesa collegiata esistente a Milano sul luogo dove oggi sorge il Teatro omonimo.\nDemolita la Chiesa milanese della Scala per far posto all'attuale Teatro, parte dei numerosi arredi fu destinata alla parrocchiale di Castelvisconti. Fra le altre cose giunsero qui la campana grande della torre, le acquasantiere di marmo rosso, i cassa banchi della sacrestia, le banche in noce del coro, il prezioso cancelletto in ferro battuto adorno dell'emblema scaligero, e le statue lignee dell'Assunta (sopra l'altare Maggiore), e delle sante Anna e Veronica (nella cappella invernale).\nFurono i canonici milanesi a determinare le sorti del borgo e a prendersi cura attiva della fertile campagna circostante, ricca di acqua, provvedendo anche a deviare il corso del fiume che la minacciava.\nSull'abitato e sul territorio domina l'imponente chiesa parrocchiale settecentesca, alta sulle scarpate che scoscendono fino al fiume, creando uno dei paesaggi pi\u00f9 ondulati e mossi della nostra campagna provinciale. Bellissimi punti di osservazione si colgono nell'arrivare a Castelvisconti dai vicini Bordolano, Casalbuttano, Azzanello, Borgo S. Giacomo.\nLa chiesa, intitolata a S. Maria della Scala rappresenta il lascito al paese dei Canonici che ne avviarono la costruzione nel 1747 e la aprirono al culto il 22 novembre del 1772, in una zona al riparo dalle piene del fiume Oglio, alle quali era soggetta la chiesa precedente.\nCon la sua mole grandiosa in mattoni a vista, la fronte solenne, i fianchi irrobustiti dai contrafforti e la massa dell'abside semicircolare imponente come una fortezza, essa domina il paese da una posizione relativamente elevata, e colpisce per la semplificata eleganza delle linee architettoniche che ne fanno una delle pi\u00f9 belle chiese della zona.\nAttualit\u00e0.\nIl paese di Castelvisconti \u00e8 balzato agli onori delle cronache italiane il 3 ottobre 2007, quando il Sindaco ha nominato con decreto il comico Beppe Grillo assessore alla Cultura ed allo Sport. Malgrado la nomina non sia mai divenuta operativa, le cronache dei giornali e tv si sono occupate per diverso tempo della notizia.\nNel 2008 una delibera di giunta la n. 68 dell'amm.ne Sindaco G.O. ha suscitato clamore prevedendo il rimborso del canone RAI ai lavoratori cassaintegrati o disoccupati, in mobilit\u00e0 o pensionati e alle famiglie meno abbienti e comunque a tutti coloro che sono in difficolt\u00e0 a causa della crisi economica. La delibera n. 68 su denuncia di anonimi, e, su successiva segnalazione dell'attuale sindaco A.S. \u00e8 stata impugnata presso la Corte dei Conti dal Procuratore della Repubblica. La Sezione Giurisdizionale della Corte dei Conti per la Regione Lombardia con sentenza n. 1/2012 ha ritenuto che non vi sia stato alcun danno erariale alle casse del Comune, mandando assolta l'amministrazione Sindaco G.O. dagli addebiti postulati nei suoi confronti.\nGli scavi a Cascina Motta.\nL'Ufficio Tecnico con lo Sportello Unico per le Imprese di Castelvisconti, all'inizio del 2006, hanno autorizzato la costruzione di un agriturismo con annesso laghetto zona umida e banca del germoplasma ai conduttori e proprietari di Cascina Motta. Gli scavi per la realizzazione del laghetto hanno avuto l'approvazione del Comune, della Regione Lombardia e del Parco Oglio Nord. La Provincia di Cremona ha fatto ricorso al Tar di Brescia (marzo 2007) perdendo la causa, definendo quegli scavi \"una cava\" ed uno \"scempio ambientale\". Il consiglio provinciale intero si \u00e8 opposto al progetto.\nDai primi di marzo 2011 \u00e8 attivo l'agriturismo, anche se non ultimato in tutte le parti.\nIl Parco fotovoltaico.\nIl 25 marzo 2006 \u00e8 stato presentato al protocollo del comune di Castelvisconti un avveniristico progetto per la costruzione su un terreno ad uso agricolo, ma di scarso valore, di un impianto fotovoltaico con pannelli ad inseguimento solare, per la produzione di energia elettrica pulita, con la conservazione di coltivazioni agricole esistenti, in ossequio alle indicazioni dei legislatori nazionali e inerenti agli obblighi assunti in campo europeo per lo sviluppo entro il 2020 delle energie rinnovabili, il risparmio energetico e l'abbattimento dei gas serra.\nLa frazione Campagna.\n\u00c8 formata da cinque grossi cascinali con relative case padronali di pregio, alcune casette private e una chiesa con antistante un secolare piccolo santuario mariano. La chiesa intitolata alla \"Madonna dei campi\" \u00e8 stata edificata nel 1955 su progetto di Amos Edallo e inaugurata dai Cavalieri dell'Ordine di Malta e donata alla parrocchia di Castelvisconti. La festivit\u00e0 ricorre nel mese di maggio.\nAmministrazione.\nAltre informazioni amministrative.\nCastelvisconti forma con Annicco, Azzanello, Casalmorano, Genivolta e Paderno Ponchielli l'Unione Lombarda Soresinese."}
{"id": "30892", "revid": "1444396", "url": "https://it.wikipedia.org/wiki?curid=30892", "title": "Cella Dati", "text": "Cella Dati (\"C\u00e9la\" in dialetto cremonese) \u00e8 un comune italiano di 506 abitanti della provincia di Cremona, in Lombardia.\nStoria.\nNel 1863 il comune di Cella assunse la nuova denominazione di \"Cella Dati\".\nInfrastrutture e trasporti.\nTra il 1888 e il 1954 Cella Dati era servita da una stazione della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi."}
{"id": "30893", "revid": "1829344", "url": "https://it.wikipedia.org/wiki?curid=30893", "title": "Chieve", "text": "Chieve (\"C\u00e9ef\" in dialetto cremasco) \u00e8 un comune italiano di abitanti della provincia di Cremona in Lombardia. Si trova sul confine tra le province di Cremona e di Lodi.\nDista 6 km da Crema, 12 km da Lodi, 40 km da Bergamo, 43 km da Milano, 45 km da Cremona, 50 km da Pavia e 55 km da Brescia.\nFa parte del territorio del Cremasco.\nStoria.\nIn et\u00e0 napoleonica (1809-16) Chieve fu frazione di Capergnanica, recuperando l'autonomia con la costituzione del Regno Lombardo-Veneto.\nEtimologia.\nLe prime attestazioni del nome del borgo risalgono all'epoca alto-medievale. Un documento datato 886 parla \"\"de vico Clemba\" (o pi\u00f9 probabilmente \"Cleuba\"), cui seguono altre due indicazioni - rispettivamente del 900 e del 923 - nelle quali ci si riferisce al villaggio con l'espressione \"In Cleba\". Ci si discosta poi poco da queste occorrenze allorch\u00e9 nel 955 un ulteriore documento riporta la voce \"Clebo\". Sar\u00e0 solo nel 1082 che comparir\u00e0 un'espressione pi\u00f9 definita: \"de loco Cleuve habitator de loco in Crema\". Un secolo pi\u00f9 tardi (1188) una carta ufficiale parler\u00e0 di \"Clevum utrumque\", con evidente riferimento ai due insediamenti: quello inferiore e quello superiore.\nCome suggerisce lo studioso locale Valerio Ferrari, verosimilmente l'origine etimologica del nome risale al termine latino \"clevus\" (anche nella variante \"clivus\"\") usato per indicare un pendio, un declivio, ma altres\u00ec un piccolo colle, un poggio, un luogo leggermente rialzato. Questo significato darebbe pi\u00f9 propriamente ragione della morfologia del territorio su cui Chieve sorge. Come altri piccoli insediamenti della zona, infatti, il borgo sarebbe stato edificato ai margini occidentali della cosiddetta Insula Fulcheria, le cui lievi pendici offrivano la possibilit\u00e0 a chi vi si insediava di ripararsi dalle frequenti esondazioni del lago Gerundo.\nSarebbe dunque da rigettare la fantasiosa ipotesi riportata dallo storico cremasco Pietro Terni nella sua \"Storia di Crema\". Secondo lo studioso infatti il nome \"Chieve\" sarebbe direttamente derivato da fantasiose quanto improbabili \"chiavi\" che gli antichi abitanti del territorio (pi\u00f9 precisamente di una certa \"Isola della Mosa\") avrebbero usato per custodire le navi con le quali attraversavano le paludi circostanti.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl comune \u00e8 interessato dalla SP CR ex SS 235 \"di Orzinuovi\" e dalle strade provinciali 5, 17 e 62.\nMobilit\u00e0 urbana.\nI trasporti interurbani di Chieve vengono svolti con autoservizi di linea gestiti dalle societ\u00e0 Autoguidovie e LINE.\nIn passato lungo la sede della strada Lodi-Crema, tra il 1880 ed il 1931 transitava la tranvia Lodi-Crema-Soncino.\nNon vi sono stazioni ferroviarie all'interno del comune; le stazioni pi\u00f9 vicine sono quella di Crema, della linea Treviglio-Cremona (dista poco pi\u00f9 di 6 km), e quella di Lodi, della linea Milano-Bologna (dista poco pi\u00f9 di 12 km).\nAmministrazione.\nlenco dei sindaci dal 1985 ad oggi."}
{"id": "30894", "revid": "1718925", "url": "https://it.wikipedia.org/wiki?curid=30894", "title": "Cicognolo", "text": "Cicognolo (\"Sigugn\u00f3l\" in dialetto cremonese) \u00e8 un comune italiano di 927 abitanti della provincia di Cremona, in Lombardia.\nInfrastrutture e trasporti.\nTra il 1927 e il 1955 la localit\u00e0 era servita da una stazione della tranvia Cremona-Asola, gestita in ultimo dalla societ\u00e0 Tramvie Provinciali Cremonesi."}
{"id": "30895", "revid": "287204", "url": "https://it.wikipedia.org/wiki?curid=30895", "title": "Cingia de' Botti", "text": "Cingia de' Botti (\"Singia\" in dialetto cremonese) \u00e8 un comune italiano di 1.220 abitanti della provincia di Cremona, in Lombardia.\nInfrastrutture e trasporti.\nTra il 1888 e il 1954 Cingia de' Botti era servita da una stazione della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi.\nVoci correlate.\nCarletti di Cingia de' Botti - famiglia italiana"}
{"id": "30896", "revid": "92723", "url": "https://it.wikipedia.org/wiki?curid=30896", "title": "Ospedaletti", "text": "Ospedaletti (\"Spiareti\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nTerritorio.\nAdagiata in un anfiteatro naturale, tra Capo Nero e Capo Sant'Ampelio, la parte pi\u00f9 antica di Ospedaletti si \u00e8 sviluppata lungo la fascia costiera mentre quella pi\u00f9 moderna alle pendici sovrastanti l'insenatura. Sul territorio insistono estese coltivazioni di piante ornamentali e fiori.\nStoria.\nL'origine del paese risale agli albori del XIV secolo quando un nobile provenzale, Fulcone di Villaret, Gran Maestro dell'Ordine Gerosolimitano di San Giovanni, ordine dei cavalieri custodi del Santo Sepolcro, venne sorpreso, insieme al suo equipaggio diretto dalla Palestina alla Francia, da una tremenda tempesta nel golfo ligure.\nLa nave affond\u00f2, ma il nobile e la sua flotta si salvarono e approdarono a nuoto sulla spiaggia del Giunchetto. Scampati alla furia del mare, decisero di ringraziare san Giovanni Battista, erigendo una cappella (l'odierna chiesetta di Sant'Erasmo). Oltre alla chiesa, i crociati, che in seguito assunsero il nome di Cavalieri di Rodi, costruirono un ospizio per fornire assistenza ai pellegrini che si recavano in Terra santa. Da questo ospizio discenderebbe il nome di Ospedaletti che significherebbe, appunto, \"luogo ospitale\".\nDal periodo medievale fu assoggettato ai conti di Ventimiglia e in seguito come territorio della Repubblica di Genova seguendone le varie vicende storiche fino alla dominazione napoleonica di fine XVIII secolo.\nCon il periodo francese la comunit\u00e0 di Ospedaletti rientr\u00f2 nel cantone di Sanremo nella giurisdizione delle Palme, con Sanremo come capoluogo. Dal 1805, con il passaggio della Repubblica Ligure nel Primo Impero francese, Ospedaletti fu inquadrata nel cantone sanremese del Dipartimento delle Alpi Marittime.\nFu annesso al Regno di Sardegna nel 1815 dopo il congresso di Vienna del 1814, a seguito della caduta di Napoleone Bonaparte. Con il Regno d'Italia dal 1861, divenne frazione del comune di Colla - Col di Rodi, dal 1882 - compreso nel IV mandamento di Sanremo del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia). La costituzione in autonomo ente municipale da Col di Rodi avvenne con regio decreto del 6 dicembre 1923; nel 1928 ricevette il territorio dello stesso soppresso comune che, dal 1956, venne aggregato poi al comune sanremese.\nFino alla met\u00e0 del XIX secolo i pochi abitanti di Ospedaletti trascorrevano la propria vita tranquillamente, dedicandosi alla pesca e alla coltivazione degli ulivi e dei limoni. La citazione di Ospedaletti quale salutare localit\u00e0 di villeggiatura presso la corte russa dell'imperatrice Maria Aleksandrovna la rese nota ai turisti stranieri.\nOltre all'arrivo della ferrovia Genova-Ventimiglia negli settanta del XIX secolo, e quindi all'apertura di una propria stazione ferroviaria, a smuovere il tessuto sociale, economico e turistico di Ospedaletti fu la \"Soci\u00e9t\u00e9 Fonci\u00e8re Lyonnaise\" (Societ\u00e0 Fondiaria Lionese) \u2014 una delle prime societ\u00e0 immobiliari della Francia, con sede a Parigi \u2014 che, dopo un sopralluogo nell'allora borgo ospedalettese nell'agosto 1880, scelse il luogo come \"ambita e adatta stazione invernale ed estiva\". Grazie alla collaborazione con la \"Societ\u00e0 Fran\u00e7aise-Ligurienne\", nel settembre dello stesso anno e per tutto il 1881, la societ\u00e0 d'Oltralpe cominci\u00f2 ad acquistare lotti di terreni dove furono edificati eleganti residenze d'epoca, sontuosi alberghi e hotel, nonch\u00e9 la creazione di dodici nuove strade e un corso principale (l'odierno corso Regina Margherita, il cosiddetto \"boulevard di Ospedaletti\").\nNella villa La Sultana, edificata nel 1883, venne ospitato quello che \u00e8 considerato il primo casin\u00f2 d'Italia; su licenza rilasciata dal Sotto Prefetto di Sanremo la sala da gioco fu attiva dal 1884 al 1905, quando la societ\u00e0 che lo gestiva cedette la licenza al Comune di Sanremo e da li la nascita dell'omonimo casino.\nAl 1913 risale l'apertura della tratta ospedalettese della tranvia Ospedaletti-Sanremo-Taggia che fu in servizio fino al 1942; da tale anno il servizio pubblico fu convertita nella filovia di Sanremo.\nDurante il boom economico fu anche meta dei dipendenti di livello medio-alto della FIAT; in posizione dominante e lungo la via Aurelia fu costruita la colonia della casa automobilistica, in cui i dipendenti privilegiati andavano a trascorrere le ferie.\nSimboli.\nLo stemma e il gonfalone sono stati concessi con il decreto del Presidente della Repubblica datato al 19 dicembre del 1952.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Ospedaletti sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito dal solo capoluogo per una superficie territoriale di 5,45\u00a0km\u00b2.\nConfina a nord con il comune di Seborga, a sud \u00e8 bagnato dal mar Ligure, ad ovest con Vallebona e Bordighera, e ad est con Sanremo.\nEconomia.\nL'economia di Ospedaletti si basa sul turismo, favorito dalla sua localizzazione geografica, e sulla floricoltura.\nInfrastrutture e trasporti.\nStrade.\nIl territorio comunale di Ospedaletti \u00e8 attraversato dalla strada statale 1 Via Aurelia che permette il collegamento con Bordighera ad ovest e Sanremo ad est.\nFerrovie.\nFino al 24 settembre 2001 il territorio disponeva di una propria stazione ferroviaria lungo la linea Genova-Ventimiglia, poi chiusa dopo l'attivazione della nuova linea a due binari costruita pi\u00f9 a monte e in galleria.\nFilovie.\nOspedaletti \u00e8 servita dalla linea filoviaria Sanremo-Ventimiglia che nel 1942 sostitu\u00ec il preesistente servizio tranviario il cui capolinea era ubicato nei pressi del rio Pini. La fermata principale della tranvia, dotata di binario di raddoppio, sorgeva in corrispondenza di villa La Sultana.\nUna breve diramazione, realizzata nel 1922, raggiungeva il coevo mercato dei fiori, nelle adiacenze della stazione ferroviaria di allora.\nPiste ciclabili.\nIl territorio comunale di Ospedaletti \u00e8 attraversato dalla pista ciclabile della Riviera Ligure, lunga 24\u00a0km, che da ovest verso est collega i vari comuni costieri di Ospedaletti, Sanremo, Taggia, Riva Ligure, Santo Stefano al Mare, Cipressa, Costarainera e San Lorenzo al Mare lungo il vecchio tracciato della ferrovia Genova-Ventimiglia."}
{"id": "30897", "revid": "287204", "url": "https://it.wikipedia.org/wiki?curid=30897", "title": "Corte de' Cortesi con Cignone", "text": "Corte de' Cortesi con Cignone (\"Curt d\u00e9 Curt\u00e9es e Sign\u00f2on\" in dialetto cremonese) \u00e8 un comune italiano di 1.078 abitanti della provincia di Cremona, in Lombardia.\nStoria.\nNel 1867 al comune di Corte de' Cortesi venne aggregato il soppresso comune di Cignone; in tale occasione il comune assunse la denominazione di \u00abCorte de' Cortesi con Cignone\u00bb.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 291 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "30898", "revid": "57872", "url": "https://it.wikipedia.org/wiki?curid=30898", "title": "Perinaldo", "text": "Perinaldo (\"P\u0213ei\u1e49audu\" o \"Prein\u00f3ud\" in ligure) \u00e8 un comune italiano di 846 abitanti della provincia di Imperia in Liguria.\nGeografia fisica.\nIl centro di Perinaldo \u00e8 ubicato lungo l'esile cresta collinare che si stacca a levante dal nodo dei monti Bignone (1299 m) e Caggio (1090 m), a cavallo tra le valli dei torrenti Verbone - a sud - e Merdanzo a nord.\nTra le vette del territorio perinaldese il colle Termini di Perinaldo (984 m), il colle Termine di Bajardo (950 m), il monte Mera (835 m), il monte Peiga (782 m).\nStoria.\nSecondo gli storici antichi, sorse intorno all'anno 1000 per volont\u00e0 di Rinaldo della potente famiglia dei conti di Ventimiglia, dal quale deriv\u00f2 il nome. Infatti, il toponimo Perinaldo ha origine dalla parola \"Podium Rainaldi\": letteralmente il \"poggio di Rinaldo\". La leggenda vuole che il locale castello abbia accolto i fuggitivi della vicina villa Gionco, che sotto attacco dei saraceni, venne data alle fiamme.\nIl castello \u00e8 gi\u00e0 menzionato in una dichiarazione del 1164 da parte di Guidone Guerra, conte di Ventimiglia, che si impegna a proteggere la persona e i beni del vescovo di Nizza, offrendo in garanzia alcuni sudditi dei feudi di Sospello, Roccabruna, Perinaldo, e Pigna.\nNel 1220 il castello di Perinaldo si era gi\u00e0 costituito in comune, eleggendo dei propri consoli in rappresentanza della comunit\u00e0.\nA seguito dell'indebolimento dei conti di Ventimiglia e del rafforzamento del potere di Genova nei territori del Ponente Ligure, il conte Oberto vendette nel 1228 i feudi di Perinaldo e Gionco al genovese Fulcone da Castello, che li tenne fino al 1251, anno in cui vennero di nuovo ceduti a Zaccaria de Castro.\nI feudi perinaldesi rimasero nelle disponibilit\u00e0 della famiglia Zaccaria fino al 1288, anno in cui vennero acquistati dall'ammiraglio genovese Oberto Doria, che insieme ai territori di Dolceacqua, Apricale e Isolabona andarono a costituire il pi\u00f9 antico nucleo della Signoria ghibellina dei Doria.\nI Doria fecero del proprio dominio il centro di raccolta dei ghibellini genovesi, che si contrapposero con dure lotte ai guelfi di Monaco, capeggiati dalla famiglia Grimaldi. Tale rivalit\u00e0 si protrasse fino al 1491, anno in cui le due famiglie si allearono a seguito del matrimonio tra Luca Doria e Francesca Grimaldi di Monaco.\nMa la pace dur\u00f2 pochi anni, perch\u00e9 nel 1523 il figlio di Luca, Bartolomeo II Doria, con l'intento di creare un'unica grande signoria tra Dolceacqua e Monaco, uccise lo zio materno Luciano I di Monaco. A seguito del delitto, per sfuggire al bando dell'impero, il Doria fece solenne atto di vassallaggio al duca Carlo III di Savoia, ed \u00e8 cos\u00ec che Perinaldo, insieme agli altri castelli, divenne dal 1524 un protettorato del ducato sabaudo.\nNel 1580 la comunit\u00e0 di Perinaldo, con l'approvazione di Giulio Doria, elabor\u00f2 i nuovi statuti comunitari formati da 169 articoli, redatti in italiano, rappresentanti uno dei pi\u00f9 completi e importanti documenti statutari di tutta la zona.\nNel 1625 i castelli dei Doria entrarono in guerra al fianco del duca di Savoia contro la Repubblica di Genova. Ma la politica incerta del Signore di Dolceacqua, il quale, pur dichiarandosi alleato del duca, favor\u00ec nella pratica l'avanzata dei Genovesi. Questa situazione port\u00f2 all'occupazione da parte del duca dei possedimenti dorieschi, che si risolse solo nel 1652, anno in cui i feudatari dovettero giurare definitivamente obbedienza ai Savoia, vedendo cos\u00ec innalzato il proprio feudo a marchesato. A Perinaldo tale giuramento avvenne il 10 aprile, officiato nella piazza antistante la parrocchiale di San Nicola da Bari, alla presenza di tutti i capifamiglia del distretto.\nNel 1640 i frati dell'Ordine di San Francesco, si insediano nel paese costruendo un convento accanto alla chiesa di San Sebastiano: si deve a loro un'importante innovazione agraria, in quanto sostituirono la coltivazione dell'ulivo olivastro nell'attuale variet\u00e0 taggiasca ancora in atto.\nNel 1672 lo scoppio tra Genova e Savoia di un nuovo conflitto interess\u00f2 direttamente i castelli della signoria dei Doria. Il 28 agosto le milizie corse, che combatterono per la repubblica genovese, accerchiarono il castello di Perinaldo, e dopo una lunga resistenza, riuscirono ad abbattere le porte delle mura e ad entrare nell'abitato spargendo morte e terrore tra gli abitanti.\nAmministrativamente il territorio perinaldese fu sottoposto alla provincia di Nizza (1723) e successivamente nella provincia di Sospello (1729) del Regno di Sardegna.\nOccupato dalle truppe francesi nel 1793, all'anno successivo \u00e8 attestato il passaggio da Perinaldo di Napoleone Bonaparte insieme al generale Andrea Massena, pernottando nel castello Maraldi e nel palazzo Allavena. A seguito di questa visita e in riferimento alla riorganizzazione territoriale della zona, Perinaldo viene eletto capoluogo di cantone al posto di Dolceacqua nel distretto di Mentone del Dipartimento delle Alpi Marittime.\nCon il passaggio di questa parte di territorio ponentino nel Primo Impero francese nel 1805, Perinaldo pass\u00f2 nel distretto di Sanremo, sempre all'interno del medesimo dipartimento. La caduta di Napoleone Bonaparte (1814) e il successivo congresso di Vienna port\u00f2 il passaggio del territorio nuovamente nel regno sabaudo, nella contea e poi divisione di Nizza. La caduta di Napoleone Bonaparte (1814) e il successivo congresso di Vienna port\u00f2 il passaggio del territorio ponentino ligure nel Regno di Sardegna, nella contea e poi divisione di Nizza. Facente parte del Regno d'Italia dal 1861, dal 1859 al 1926 il territorio fu compreso nel III mandamento di Dolceacqua del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nDal 1973 al 30 aprile 2011 ha fatto parte della Comunit\u00e0 montana Intemelia.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 6 ottobre 2003. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Perinaldo sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune \u00e8 stato insignito nel 2015 della Bandiera arancione dal Touring Club Italiano.\nCultura.\nCucina.\nOriginario della Provenza, nel territorio di Perinaldo viene coltivato un locale carciofo, presidio Slowfood. Secondo la storia locale fu lo stesso Napoleone Bonaparte, durante il suo soggiorno presso una famiglia nobile di Perinaldo nella prima campagna d'Italia del 1796, a far conoscere l'ortaggio coltivato esclusivamente in Provenza e farne dono agli abitanti e coltivatori perinaldesi.\nGeografia antropica.\nIl territorio comunale \u00e8 costituito, oltre al capoluogo, dalle due frazioni di Negi e Suseneo per una superficie territoriale di 20,3\u00a0km\u00b2.\nConfina a nord con il comune di Apricale, a sud con San Biagio della Cima, Soldano, Vallebona e Seborga, ad ovest con Apricale, Dolceacqua e San Biagio della Cima, e ad est con Apricale e Sanremo.\nEconomia.\nLa principale risorsa economica del comune \u00e8 l'attivit\u00e0 legata all'agricoltura, specie la coltivazione dell'ulivo taggiasco e la sua produzione.\nInfrastrutture e trasporti.\nStrade.\nIl territorio di Perinaldo \u00e8 attraversato da diverse strade provinciali: la SP 61 che collega il centro alla frazione sanremese di San Romolo; la SP 59 permette di raggiungere a sud il territorio di Soldano; la SP 62 per Dolceacqua.\nSport.\nA Perinaldo esiste una squadra di calcio a 5, che prende il nome del piccolo paese e gioca nel campionato di Serie D ligure."}
{"id": "30899", "revid": "123470979", "url": "https://it.wikipedia.org/wiki?curid=30899", "title": "Corte de' Frati", "text": "Corte de' Frati (\"Curt de Fr\u00e0at\" in dialetto cremonese) \u00e8 un comune italiano di 1.370 abitanti della provincia di Cremona, in Lombardia.\nStoria.\nLa storia del paese \u00e8 legata all'istituzione della Corte di Alfiano.\nFin dall'epoca epoca longobarda vi operavano i monaci della potente abbazia di San Colombano di Bobbio, il territorio \u00e8 inserito nei possedimenti del grande feudo monastico imperiale bobbiese. Il borgo \u00e8 citato con il toponimo di \"Alfianum\" fra i possedimenti della \"Carta di Wala\", redatta nell'834 dall'abate di Bobbio Wala, cugino di Carlo Magno, ed in documenti successivi che confermano i possedimenti del monastro di Bobbio nei diplomi imperiali di Berengario I dell'888, nel diploma di Guido II di Spoleto dell'893, nel diploma di Lamberto II di Spoleto dell'896. Alla corte assommava l'odierno paese di Corte de' Frati con la pieve di Grumone ed il monastero, Alfianello ed altri territori limitrofi. In seguito nel X secolo la Corte d\u2019Alfiano pass\u00f2 alle dipendenze del monastero di Santa Giulia di Brescia. Il toponimo del paese di Corte de' Frati, appartenente al feudo di Alfiano, inizio a chiamarsi cos\u00ec nel XIII secolo.\nIn et\u00e0 napoleonica, dal 1810 al 1816 si costitu\u00ec il nuovo comune di Corte de' Frati, ed Alfiano ne divent\u00f2 frazione, ma con la costituzione del Regno Lombardo-Veneto Alfiano recuper\u00f2 l'autonomia comunale e dopo l'unit\u00e0 d'Italia nel 1863 cambi\u00f2 nome in \"Alfiano ed Uniti\".\nNel 1868 il comune di Alfiano ed Uniti venne aggregato al comune di Corte de' Frati secondo lo schema napoleonico.\nGeografia antropica.\nFrazioni.\nDal 1823 \u00e8 stato incorporato il comune di Grumone, ad oggi divenuto frazione."}
{"id": "30900", "revid": "122771150", "url": "https://it.wikipedia.org/wiki?curid=30900", "title": "Pietrabruna", "text": "Pietrabruna (\"Preb\u00fcna\" nella variante locale e \"Priabr\u00f9na\" in ligure) \u00e8 un comune italiano di 448 abitanti della provincia di Imperia in Liguria.\nGeografia fisica.\nIl paese di Pietrabruna giace alle pendici del monte Faudo (1149\u00a0m) e alla cima secondaria del monte Follia (1031 m) e rispecchia il tipico borgo montano della Liguria. Il suo centro storico \u00e8 formato dai caratteristici carrugi e dalle piccole piazze.\nTra le vette del territorio pietrabrunese il monte Sette Fontane (781 m), il monte Croce (681 m), il monte Selletta (579 m) e il monte Casarazzi (474 m).\nStoria.\nCome molti paesi della Liguria, il borgo di Pietrabruna crebbe intorno ad una chiesa: in questo caso la chiesa di San Gregorio, dell'XI secolo e ancora visibile nelle sue forme romaniche. Dopo essere stato dominio di Adelaide di Susa, moglie di Oddone di Savoia, il territorio entr\u00f2 a far parte dei possedimenti della famiglia Clavesana.\nSuccessivamente il feudo pass\u00f2 dapprima ad Anselmo di Quaranta, signore di Lengueglia, e quindi acquistata dal comune di Porto Maurizio nel XII secolo. Il passaggio al nuovo comune caus\u00f2 la distruzione volontaria delle antiche fortificazioni precedenti, costruendo ex novo il borgo, in posizione molto pi\u00f9 elevata dell'originale villaggio. Si edific\u00f2 inoltre la nuova chiesa parrocchiale dedicata a san Matteo, quest'ultima demolita per la nuova ricostruzione nel 1938.\nIn epoca medievale pass\u00f2 dalla contea di Ventimiglia e poi al Comune di Genova quando, nel 1396, si sottomisero a quest'ultima i conti ventimigliesi Raimondo e Filippo. Con il capitaneato di Porto Maurizio la comunit\u00e0 di Pietrabruna fu \"villa\" del Terziere di San Tommaso.\nCon la caduta della Repubblica di Genova sul finire del 1797, e la conseguente istituzione della napoleonica Repubblica Ligure, il territorio di Pietrabruna divenne municipalit\u00e0 autonoma che fu inquadrata nel cantone di Dolcedo nella giurisdizione degli Ulivi, con capoluogo Porto Maurizio; cantone che nel 1803 fu poi soppresso e sottoposto a quello di Porto Maurizio.\nAnalogamente, furono istituite le due municipalit\u00e0 di Boscomare e di Torre Paponi, quest'ultima poi soppressa e confluita nel comune di Boscomare nel 1804. Dal 1805, con il passaggio della Repubblica Ligure nel Primo Impero francese, i due comuni rientrarono nel circondario di Porto Maurizio del Dipartimento di Montenotte.\nFurono annessi al Regno di Sardegna nel 1815 dopo il congresso di Vienna del 1814, a seguito della caduta di Napoleone Bonaparte.\nNel 1818 il comune di Pietrabruna \u00e8 aggregato al mandamento di Prel\u00e0, nella provincia di Oneglia.\nFacente parte del Regno d'Italia dal 1861, dal 1859 al 1926 il territorio fu diviso tra i due mandamenti di Dolcedo (Pietrabruna, nel III mandamento del circondario di Porto Maurizio) e di Santo Stefano al Mare (Boscomare, nel V mandamento del circondario di Sanremo) facenti parte della provincia di Nizza (poi provincia di Porto Maurizio e, dal 1923, di Imperia).\nNel 1928 assoggett\u00f2 il soppresso territorio comunale di Boscomare che, assieme a Torre Paponi, divennero frazioni di Pietrabruna.\nIl 14 dicembre 1944 la frazione di Torre Paponi fu attaccata dai nazifascisti impegnati in un rastrellamento contro la Resistenza locale. Durante questo primo attacco furono uccisi due uomini e una donna fu ferita mortalmente. Due giorni pi\u00f9 tardi i nazifascisti accerchiarono il villaggio e, dopo averlo bombardato, vi penetrarono ammazzando venticinque persone. Una volta compiuto il massacro gli assalitori saccheggiarono e bruciarono Torre Paponi.\nDal 1973 al 31 dicembre 2008 ha fatto parte della Comunit\u00e0 montana dell'Olivo e, fino al 2011, della Comunit\u00e0 montana dell'Olivo e Alta Valle Arroscia.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 7 aprile del 2003. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Pietrabruna sono .\nCultura.\nGastronomia.\nL'antico dolce tipico di Pietrabruna \u00e8 la stroscia, una torta rustica di farina di frumento, impastata con olio extravergine d'oliva taggiasca, zucchero, lievito, scorza di limone grattugiato e corochinato (vermut bianco genovese).\nGeografia antropica.\nIl territorio comunale \u00e8 costituito, oltre al capoluogo, dalle frazioni di Boscomare e Torre Paponi per una superficie territoriale di 10,22\u00a0km\u00b2.\nConfina a nord con il comune di Dolcedo, a sud con Castellaro, Pompeiana, Cipressa, ad ovest con Castellaro e ad est con Civezza.\nEconomia.\nUn tempo Pietrabruna era conosciuta per la raccolta e la distillazione della lavanda, mentre oggi \u00e8 diventata pi\u00f9 importante la coltivazione degli anemoni che vengono avviati al mercato dei fiori di Sanremo per essere esportati, oltre all'olivicoltura, dal XV secolo attivit\u00e0 tradizionale della zona.\nInfrastrutture e trasporti.\nStrade.\nIl territorio comunale di Pietrabruna \u00e8 attraversato dalla strada provinciale 45 che permette il collegamento stradale con il territorio di Cipressa; l'arteria stradale transita anche dalle frazioni di Boscomare e Torre Paponi.\nAmministrazione.\nAltre informazioni amministrative.\nPietrabruna fa parte dell'Unione dei comuni della Valle del San Lorenzo."}
{"id": "30901", "revid": "1543377", "url": "https://it.wikipedia.org/wiki?curid=30901", "title": "Credera Rubbiano", "text": "Credera Rubbiano (\"Cred\u00e9ra R\u00fcbi\u00e0\" in dialetto cremasco) \u00e8 un comune italiano di abitanti della provincia di Cremona in Lombardia.\nStoria.\nIl comune di Credera Rubbiano fu creato nel 1928 dall'unione dei comuni di Credera e Rubbiano.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nGeografia antropica.\nIl territorio comunale comprende, oltre ai capoluoghi Credera e Rubbiano, le frazioni di Cascine San Carlo e Rovereto.\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali\nAmministrazione.\nElenco dei sindaci dal 1985 ad oggi."}
{"id": "30903", "revid": "57872", "url": "https://it.wikipedia.org/wiki?curid=30903", "title": "Pieve di Teco", "text": "Pieve di Teco (\"\u00c7eie\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nIl territorio geografico di Pieve di Teco si allunga in un breve tratto pianeggiante della media valle del torrente Arroscia, alla confluenza con il rio dei Fanghi e sulle prime pendici del monte Frascinello ().\nIl borgo pievese, situato allo sbocco di tre ristrette valli, \u00e8 dominato da tre principali monti: il Colle di Teco nella zona settentrionale, il Baraccone () a ponente ed il Colle di Sant'Antonio (detto, anche, Frascinello) nella zona levantina. Altre vette del territorio pievese il Rocca delle Penne (), il monte Prearba (), il monte Ciazza del Bausso (), il monte Bellerasco (), la Punta Alto (), il monte dell'Averna (), il Poggio di Lovegno (), il monte San Bernardo (), il monte Crocetta ().\nOrigini del nome.\nIl toponimo del comune deriva dalle parole in lingua latina di \"Plebs\" - comunit\u00e0 o chiesa da cui dipendono altri edifici religiosi rurali - e \"Theicos,\" un'antica divinit\u00e0 dei Celti da cui deriverebbe il nome del monte su cui sorge Pieve di Teco.\nStoria.\nFin dall'epoca longobarda ebbe sede un primo fortilizio sul monte Teco; nella stessa epoca \u00e8 accertata la presenza dei monaci benedettini di San Colombano in San Pietro in Carpeneto (\"Carpeneta\") - oggi Piani di San Pietro - che introdussero la tecnica dei terrazzamenti e la cultura dell'ulivo.\nDominio feudale dei marchesi di Clavesana furono questi ultimi ad erigere presso il monte Teco un castello e ancora nella zona della piana, intorno al 1125, un corpo di guardia e un piccolo fortilizio per il controllo dei traffici e delle merci, e di un forse gi\u00e0 preesistente borgo sul bordo del pianoro della Ceive.\nL'attuale borgo di Pieve di Teco vide la nascita nel 1233 per volont\u00e0 del marchese Antonio di Clavesana, feudatario del luogo, alla cui fondazione ed edificazione parteciparono diverse comunit\u00e0 valligiane del territorio dell'Arroscia. L'opera prevedeva l'insediamento di circa 200-300 famiglie nel nuovo borgo che fu munito di un nuovo castello e di una nuova chiesa, l'odierno oratorio di San Giovanni Battista. Nel 1370 i benedettini edificarono la prima pieve parrocchiale della Madonna della Ripa, mentre l'attuale collegiata parrocchiale di San Giovanni Battista venne edificata attorno al 1460.\nDal 1386 Pieve di Teco fu sottoposta alla giurisdizione della Repubblica di Genova che conserv\u00f2 l'antico abitato in stile medievale edificato sotto la dominazione dei Clavesana ed erigendola a sede di capitanato. Quest'ultimo fu molto importante per la repubblica genovese, poich\u00e9 posto alla frontiera con il territorio piemontese, in una zona strategica per il dominio della valle Arroscia.\nPer dieci anni - dal 1426 al 1436 - fu occupata da Francesco Spinola, marchese della celebre famiglia genovese, e dopo anni di alternanza nella dominazione feudale, nel 1512, la Repubblica cedette la sovranit\u00e0 su Pieve di Teco alla Casa di San Giorgio. Poich\u00e9, tuttavia, l'amministrazione dei possedimenti territoriali si era rivelata antieconomica, la Casa di San Giorgio restitu\u00ec alla Repubblica tutti i territori che le rimanevano in sovranit\u00e0, fra cui Pieve di Teco, nel 1562.\nIl borgo - in particolare le mura e il castello - subirono nel corso dei secoli innumerevoli invasioni, specie nella guerra tra i Genovesi e il Ducato di Savoia del 1625, e ogni volta i Pievesi dovettero far fronte alla ricostruzione del paese.\nDopo un breve periodo di pace, una nuova contesa nel 1672 tra il feudo di Rezzo (legato a Genova) e Cenova (compresa nel sabaudo marchesato del Maro) fu la scintilla che diede origine ad un nuovo conflitto politico tra la repubblica e il ducato sabaudo. Genova reag\u00ec all'ennesimo scontro assoldando truppe di mercenari, provenienti dalla Corsica, che in prossimit\u00e0 della regione detta Savonera affrontarono i Piemontesi procurando loro ingenti perdite. Negli scontri tra le due parti subirono maggiori danni gli stessi abitanti della valle Arroscia che si trovarono proprio nel mezzo dell'attacco. Il ducato sabaudo attacc\u00f2 a sua volta l'esercito corso-genovese al mattino del 21 luglio 1672 dove, grazie a nuovi rinforzi delle guardie, riuscirono a sconfiggere i mercenari in localit\u00e0 Paperera, che da allora assunse la nuova denominazione di Paperera delle Guardie. Una lapide ricorder\u00e0 ai posteri l'evento bellico, epigrafe che durante la lotta partigiana di Resistenza nella seconda guerra mondiale verr\u00e0 distrutta.\nIl Ducato di Savoia riusc\u00ec a conquistare Pieve di Teco nel 1744, ma gi\u00e0 nel 1786 la popolazione si scontr\u00f2 col vicino borgo piemontese di Ormea a causa dei pascoli nel territorio di Viozene. Nel 1794 assistette al passaggio dell'esercito francese diretto in Piemonte che lasci\u00f2 il borgo e la valle del fiume Impero in rovina. Nell'ambito della prima campagna d'Italia napoleonica \u00e8 segnalato nelle cronache del borgo il pernottamento a Pieve di Teco del generale Napoleone Bonaparte.\nCon la dominazione francese il territorio pievese rientr\u00f2 dal 2 dicembre 1797 all'interno della Repubblica Ligure. Dal 28 aprile del 1798 fece parte del VIII cantone, come capoluogo, della Giurisdizione di Centa e dal 1803 centro principale del III cantone omonimo nella Giurisdizione degli Ulivi. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel V mandamento di Pieve di Teco del circondario di Porto Maurizio facente parte della provincia di Porto Maurizio (poi Provincia di Imperia, dal 1923). Nel 1862 assunse l'attuale denominazione di Pieve di Teco.\nSub\u00ec alcuni aggiustamenti amministrativi nel 1928 quando al comune di Pieve di Teco furono aggregati i territori dei soppressi comuni di Moano e di Armo, e ancora nel 1929 con l'inglobamento di Calderara (quest'ultima assieme a Cartari, fino a quell'anno, costituiva il comune di Cartari e Calderara); la frazione di Cartari venne invece annessa a Cesio, mentre l'ex frazione del soppresso comune, Siglioli, fu unita a Vessalico). Risale, infine, al 1949 l'ultima modifica ai confini con la cessione della frazione di Armo per la ricostituzione dell'omonimo ente comunale.\nDal 1973 al 31 dicembre 2008 \u00e8 stata la sede amministrativa della Comunit\u00e0 montana Alta Valle Arroscia.\nMonumenti e luoghi d'interesse.\nAree naturali.\nNel territorio pievese \u00e8 conservato un sito di interesse comunitario (SIC) denominato Campasso - Grotta Sgarbu Du Ventu, istituito con Decreto Ministeriale del 25 marzo 2005, ai sensi della Direttiva 92/43/CEE (\"Direttiva Habitat\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Pieve di Teco sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl Comune di Pieve di Teco ha conseguito, unitamente agli altri comuni della valle dell'Arroscia, su progetto dell'allora Comunit\u00e0 montana Alta Valle Arroscia nel 2006, la certificazione del proprio sistema di gestione ambientale conformemente alla norma ISO 14001.\nCultura.\nIstruzione.\nScuole.\nPieve di Teco \u00e8 sede del seguente istituto scolastico statale, inerente al ciclo scolastico della scuola secondaria di secondo grado:\n\u00c8 inoltre sede dell'unica scuola secondaria di primo grado presente in valle Arroscia, raggruppata con le altre scuole elementari e materne della valle nell'Istituto Comprensivo \"G. Gabrielli\".\nEventi.\nPieve di Teco \u00e8 famosa nel ponente ligure per l'evento denominato \"CarneValle\". Infatti, come \"capoluogo\" della valle Arroscia, ogni anno, la domenica prima del Marted\u00ec grasso, la cittadina organizza ed ospita una goliardica sfilata di carri allegorici, provenienti da tutta la valle. Molto spesso si tratta di trattori o altri mezzi agricoli addobbati rappresentanti umoristicamente fatti e situazioni, locali ma non solo, di particolare risonanza nella zona.\nIl personaggio caratteristico in maschera di Pieve di Teco \u00e8 \"Bac\u00ec l'Incia\u0161tru\", raffigurato come un uomo corpulento, bonario, un po' vanaglorioso, dalla chioma rossiccia e spelacchiata, vestito da clown, che lascia intendere di saper far e aggiustare tutto, ci prova a modo suo, ma combina guai.\nGeografia antropica.\nIl territorio comunale \u00e8 costituito, oltre al capoluogo, dalle frazioni di Acquetico, Calderara, Lovegno, Moano, Muzio, Nirasca e Trovasta, per una superficie territoriale di .\nConfina a nord con i comuni di Armo e Caprauna (CN), a sud con Aurigo, Borgomaro e Caravonica, ad ovest con Pornassio e Rezzo e ad est con Borghetto d'Arroscia, Vessalico e Cesio.\nIl borgo.\nAncora oggi \u00e8 ben visibile l'antico borgo storico medievale, a parte le mura storiche di cui rimangono solo alcune tracce nella parte nord dell'abitato pievese. Di pregio artistico, e che richiamano molto il classico stile architettonico ligure, sono i monumentali portici gotici e le case originarie a due piani perfettamente conservate. Alcune di esse furono sopraelevate tra il XVII e il XVIII secolo, conservando per\u00f2 lo stile medievale ligure.\nFino all'inizio del XX secolo era sotto i portici che la maggior parte degli artigiani pievesi svolgeva il proprio lavoro o esponeva la merce nei classici bancali. In particolare si esponevano prodotti legati alla attivit\u00e0 agricola, alla pastoriziae calzature; la vicinanza con la valle del Tanaro e il Piemonte contribu\u00ec allo sviluppo commerciale ed economico. Alcune di queste antiche attivit\u00e0 medievali sono presenti sotto i portici pievesi ancora oggi. Di pregio anche i numerosi portali in pietra e pilastri di antiche logge che, grazie a diversi restauri conservativi, sono stati messi in evidenza.\nEconomia.\nLa principale risorsa economica \u00e8 legata all'agricoltura specie la coltivazione dell'ulivo e della vite. Viene inoltre praticato lo sfruttamento delle aree boschive e l'allevamento del bestiame ovino e bovino.\nNel territorio comunale sono presenti quattro grandi industrie attive nella produzione di serramenti metallici, articoli enologici, articoli per la coltivazione in serra e prodotti alimentari. La precedente e antica fabbricazione calzaturiera \u00e8 quasi del tutto abbandonata. Rinomata la produzione di aglio, zucchine e rape.\nInfrastrutture e trasporti.\nStrade.\nIl centro di Pieve di Teco \u00e8 attraversato principalmente dalla strada statale 28 del Colle di Nava, la quale permette il collegamento stradale con Pornassio, a nord, e Cesio verso sud. Nel 2011 \u00e8 stata aperta una variante al percorso originario, che taglia fuori l'intero abitato transitando in galleria sul lato opposto del torrente Arroscia, riunendosi poi al tracciato preesistente, in direzione del Colle di Nava, mediante un viadotto che attraversa la valle.\nDalla localit\u00e0 di Saponiera parte il tracciato della strada statale 453 della Valle Arroscia.\nAmministrazione.\nGemellaggi.\nPieve di Teco \u00e8 gemellata con:\nAltre informazioni amministrative.\nPieve di Teco fa parte dell'Unione dei comuni dell'Alta Valle Arroscia, di cui ospita la sede.\nSport.\nLo sport tradizionale a Pieve di Teco \u00e8 il pallapugno dove esistono due societ\u00e0 pallonistiche e un sferisterio, rifatto integralmente nel 2006."}
{"id": "30905", "revid": "57872", "url": "https://it.wikipedia.org/wiki?curid=30905", "title": "Pigna (Italia)", "text": "Pigna (\"P\u00ecgna\" in ligure) \u00e8 un comune italiano di 795 abitanti della provincia di Imperia in Liguria.\nGeografia fisica.\nIl territorio comunale di Pigna \u00e8 situato nella parte montana dell'alta val Nervia, attraversato dal torrente Nervia da nord-est a sud-est ad un'altitudine di circa 200 - 300 metri sul livello del mare.\nTra le vette del territorio pignasco il monte Pietravecchia (2039 m), il monte Grai (2013 m), il monte Toraggio (1972 m), il Carmo Ciaberta (1768 m), il monte Corma (1597 m), il Colle della Sella (1580 m), il monte Lega (1556 m), il monte Bauso (1551 m), il monte Cimonasso (1432 m), il Carmo delle Strade (1402 m), il Carmo Binelli (1329 m), il Penna della Cassera (1321 m), il monte Giardino (1286 m), il monte Alto (1266 m), il monte Scarassan (1265 m), il monte Comune (1240 m), il monte Cereghi (1097 m), il Carmo Marise (1092 m), il monte Terca (1070 m), il monte Provenzale (1005 m), il Poggio d'Avigna (971 m), il Poggio del Grillo (772 m), la Colla Mirabello (690 m), il monte Dorin (642 m).\nLa campagna circostante il borgo storico pignasco \u00e8 costituito da fitti uliveti, sostituiti pi\u00f9 in altitudine da castagni e da estesi boschi di conifere fino ai piedi delle vette dei monti Toraggio e Pietravecchia.\nAi confini amministrativi con Triora vi \u00e8 il bacino artificiale del lago di Tenarda, risorsa idrica realizzata nel 1963.\nStoria.\nRecentemente sono state rinvenute tracce di primitivi insediamenti umani risalenti all'epoca preistorica, facendo presupporre agli storici che il primitivo villaggio di Pigna possa essere stato un pago del municipio di \"Albintimilium\", l'odierna Ventimiglia. Un insediamento dell'epoca romana fu invece scoperto nel sito dove oggi sorge la chiesa benedettina di San Tommaso.\nFin dall'epoca longobarda vi operavano i monaci colombaniani dell'abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, di cui facevano parte l'abbazia di San Dalmazzo di Pedona presente nell'opera di evangelizzazione nella valle Argentina ed in val Nervia, ed anche l'abbazia di Lerino sulla costa, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di oliveti (fra cui la cultivar di oliva taggiasca), vigneti, castagneti, mulini, frantoi, ecc.. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio dalla marittima ligure lungo le valli appenniniche verso la pianura con scambi di merci varie come olio, sale, legname, carne, ecc. Si ebbe fin dal VII secolo, la fondazione dell'abbazia di Nostra Signora del Canneto di Taggia.\nStoricamente le prime notizie ufficiali risalgono tra il XII secolo e il XIII secolo quando i conti di Ventimiglia, signori della valle, fecero erigere un castello a scopo difensivo. La scelta della posizione del maniero fu molto strategica per i conti ventimigliesi poich\u00e9 esso sorgeva alla confluenza della strada che da Ventimiglia conduceva a Triora, collegando cos\u00ec la costa con l'entroterra ligure, piemontese e nizzardo.\nA partire dal XIII secolo (alcune fonti citano come datazione il 1288) il feudo fu sottoposto ai conti di Provenza - che lo sottoposero al contado di Nizza - erigendosi in comune libero e stipulando accordi per le terre agricole-pastorali con i comuni vicini di Castel Vittorio, Triora, Apricale, Dolceacqua, Saorgio e Briga Marittima; queste due ultime localit\u00e0 ora in territorio francese.\nTra il Duecento e il Trecento il borgo e l'intera val Nervia subirono gli scontri tra le fazioni guelfe e ghibelline e in particolare le contese territoriali tra il Regno di Provenza e la Repubblica di Genova. Nel 1365 presso il ponte di Lago Pigo si ristabil\u00ec la pace nella valle.\nNel 1388 il governatore provenzale cedette le terre di Pigna ad Amedeo VII di Savoia, cos\u00ec come attesta un documento ufficiale conservato presso l'archivio comunale. Per la sua posizione e appartenenza territoriale fu un avamposto strategico per il Ducato di Savoia in questa zona dell'alta val Nervia, in un'area per lo pi\u00f9 controllata pure dalla repubblica genovese che proprio nella vicina Castelfranco (l'odierna Caste Vittorio) aveva il suo caposaldo. In pi\u00f9 riprese Genova tent\u00f2 di appropriarsi (anche con l'uso della forza militare) del feudo sabaudo pignasco, ma solamente nel periodo tra il 1625 e il 1633 ne ebbe il pieno controllo, per poi ritornare in seguito tra i possedimenti del ducato piemontese.\nNel 1793 entr\u00f2 a far parte del cantone di Perinaldo (distretto di Mentone) nel dipartimento francese delle Alpi Marittime. Dal 1805 con il Primo Impero francese Pigna rest\u00f2 nello stesso cantone (con il capoluogo trasferito a Dolceacqua), ma pass\u00f2 nel nuovo distretto di Sanremo dello stesso dipartimento francese, esteso all'Est per annessione di una parte della Repubblica Ligure.\nCon la caduta di Napoleone Bonaparte, e secondo le disposizioni del congresso di Vienna del 1814, la costituita municipalit\u00e0 di Pigna pass\u00f2 sotto il Regno di Sardegna. Facente parte del Regno d'Italia dal 1861, dal 1859 al 1926 il territorio fu compreso nel III mandamento di Dolceacqua del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nNel 1944, durante la Resistenza, fu proclamata la \"Libera Repubblica di Pigna in Val Nervia\" che, caratterizzata da propri ordinamenti democratici e ampia partecipazione popolare, ebbe vita dal 29 agosto all'8 ottobre dello stesso anno. La repubblica, difesa da formazioni garibaldine sotto il comando di Guglielmo Vittorio \"Vit\u00f2\", capitol\u00f2 dopo aspri combattimenti iniziati il 4 ottobre.\nDal 1973 al 30 aprile 2011 ha fatto parte della Comunit\u00e0 montana Intemelia.\nSimboli.\nLo stemma \u00e8 stato concesso con il decreto del Presidente della Repubblica datato al 6 dicembre del 1968. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Pigna sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune \u00e8 stato insignito, dal 2009, della Bandiera arancione dal Touring Club Italiano.\nCultura.\nCucina.\nTra i prodotti del territorio pignasco (e viciniori) vi sono i fagioli che rappresentano un'importante opportunit\u00e0 di integrazione del reddito derivante dall'attivit\u00e0 agricola. La creazione di un consorzio propone la tutela e la diffusione del fagiolo di Pigna, di Badalucco e di Conio (frazione di Borgomaro).\nGeografia antropica.\nIl territorio comunale \u00e8 costituito, oltre il capoluogo, dall'unica frazione di Buggio per una superficie territoriale di 53,23\u00a0km\u00b2.\nConfina a nord con il comune francese di Saorgio, a sud con Isolabona, Apricale, ad ovest con Rocchetta Nervina, Isolabona e Apricale e ad est con Triora e Castel Vittorio.\nIl territorio pignasco ha la particolarit\u00e0 di essere \"spezzato e non continuo\" in tre distinte e diverse aree, caso unico in tutta la provincia di Imperia e in Liguria. La parte principale del territorio, la pi\u00f9 vasta del comune, comprende i borghi di Pigna e di Buggio, mentre la seconda \u00e8 compresa pi\u00f9 a sud tra gli altri territori - anch'essi enclavi - di Apricale e Isolabona nella zona del monte Abellio; la terza porzione (totalmente boschiva) \u00e8 localizzata pi\u00f9 ad est e interamente circondata dal territorio comunale di Castel Vittorio.\nEconomia.\nLa principale risorsa economica del comune \u00e8 l'attivit\u00e0 legata all'agricoltura, specie l'olivicoltura.\nImportante anche l'attivit\u00e0 turistica legata alla locale stazione termale, presso la regione Lago di Pino, la cui sorgente sulfurea (intorno ai 32\u00b0) era gi\u00e0 conosciuta e frequentata in epoca antica e pienamente sfruttata a partire dal 1844.\nInfrastrutture e trasporti.\nStrade.\nIl territorio comunale di Pigna \u00e8 attraversato principalmente dalla strada provinciale 64 che permette il collegamento con Isolabona, a sud, e Castel Vittorio verso nord.\nAmministrazione.\nAltre informazioni amministrative.\nPigna fa parte dell'Unione dei comuni delle Valli Nervia e Roja."}
{"id": "30906", "revid": "367445", "url": "https://it.wikipedia.org/wiki?curid=30906", "title": "Pigna (Francia)", "text": "Pigna (in corso \"Pigna\") \u00e8 un comune francese di 102 abitanti situato nel dipartimento dell'Alta Corsica nella regione della Corsica."}
{"id": "30907", "revid": "1543377", "url": "https://it.wikipedia.org/wiki?curid=30907", "title": "Cremosano", "text": "Cremosano (\"Cremuz\u00e0\" in dialetto cremasco) \u00e8 un comune italiano di abitanti della provincia di Cremona in Lombardia.\nStoria.\nLa storia del paese inizia circa nell'anno mille quando i monaci benedettini esplorando le paludi del Moso trovarono un'area fertile la bonificarono e ci costruirono un monastero. Negli anni esso divenne un punto di appoggio per i mercanti del sud verso Milano. Visibile ancora oggi sulla strada provinciale che attraversa il paese, il monastero, convertito a cascina, \u00e8 diventato una casa in cui abitano diverse famiglie.\nNel 1200 il paese fu colpito da una forte epidemia di peste che si ripresent\u00f2 nel Seicento. Nell'ultimo periodo dell'epidemi venne costruita una cappella dove i sopravvissuti pregavano per la salvezza degli ammalati.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1988 ad oggi.\nAltre informazioni amministrative.\nTra il 1927 ed il 1953 al comune di Cremosano furono aggregati i soppressi comuni di Campagnola Cremasca e Pianengo."}
{"id": "30908", "revid": "125887504", "url": "https://it.wikipedia.org/wiki?curid=30908", "title": "Crotta d'Adda", "text": "Crotta d'Adda (\"Cr\u00f2ta\" in dialetto cremonese) \u00e8 un comune italiano di 650 abitanti della provincia di Cremona, in Lombardia.\nGeografia fisica.\nCrotta d\u2019Adda sorge sulle sponde del fiume Adda, non distante dal punto in cui esso confluisce nel Po.\nSociet\u00e0.\nDivenne nel XII secolo propriet\u00e0 della chiesa di Milano. Pass\u00f2 poi nelle mani di importanti famiglie lombarde; insieme a Basiasco, Corno Giovine, Cornovecchio, Pizzighettone Maleo e Maccastorna costitu\u00ec il territorio su cui la famiglia Vincemala (Vismara) esercit\u00f2 il Mero e Misto Impero dal 1272 al 1381.\nEvoluzione demografica.\nLa popolazione straniera residente al 31 dicembre 2015 era di 78 persone, pari al 12,07% della popolazione."}
{"id": "30909", "revid": "533647", "url": "https://it.wikipedia.org/wiki?curid=30909", "title": "Santa Cristina Gela", "text": "Santa Cristina Gela (\"S\u00ebndahstina\" in \"arb\u00ebresh\") \u00e8 un comune italiano di abitanti della citt\u00e0 metropolitana di Palermo in Sicilia.\nSorge su un colle a 674 metri s.l.m., a 25 km da Palermo, nelle vicinanze del lago di Piana degli Albanesi.\nIl paese, insieme a Contessa Entellina e Piana degli Albanesi, fa parte delle comunit\u00e0 albanesi di Sicilia (\"arb\u00ebresh\u00ebt e Si\u00e7ilis\u00eb\") dove ancora si parla l'albanese (\"arb\u00ebrisht\"), distinguendosi per l'identit\u00e0 culturale, i costumi e le tradizioni patrie. \u00c8 il pi\u00f9 piccolo nonch\u00e9 nuovo centro albanese dell'isola, fondato sul finire del XVII secolo da coloni provenienti dalla vicina Piana degli Albanesi (\"Hora\"), da cui dista circa 3\u00a0km. \nDal punto di vista religioso, appartiene all\u2019Eparchia di Piana degli Albanesi, seppure il rito bizantino \u00e8 osservato solo in alcune occasioni. I suoi abitanti chiamano se stessi \"arb\u00ebresh\u00eb\", ossia italo-albanesi. \nL'amministrazione comunale utilizza nei documenti ufficiali e nella segnaletica stradale anche la lingua albanese, ai sensi della vigente legislazione che tutela le minoranze etno-linguistiche. Il piccolo comune montano appartiene all'Unione dei Comuni Albanesi di Sicilia \"Besa\" (\"Lidhja e Bashkivet \"Besa\"\"). Le attivit\u00e0 economiche prevalenti sono il terziario, l'agricoltura e la pastorizia.\nGeografia fisica.\nOrografia.\n\u00c8 circondata da una corona di vette di notevole altitudine. Partendo da occidente e proseguendo verso est, nella zona di Piana degli Albanesi, troviamo il monte Pizzuta (1333 m), il monte Kumeta (1233 m) ed il monte Maganoce (alb. \"Maghanu\u00e7i\"), dalla caratteristica forma arrotondata. A seguire, troviamo il monte Giuh\u00e0 (\"Xhuh\u00e0\"), il monte Leardo (1016 m), il massiccio della Rossella (1064 m) e di Turdiepi ed infine il Pizzo Parrino (977 m). A nord del paese, invece, vi sono dei rilievi di modesta altitudine (800 m) che si saldano poi con i monti di Palermo. Il paesaggio che ne risulta \u00e8 di tipo appenninico, ricco di castagneti e boschi di querce, lecci e sugheri.\nLe principali cime del territorio di Santa Cristina Gela sono:\nIdrografia.\nNel territorio i corsi d'acqua presentano carattere torrentizio con grosse portate d'inverno, modeste in primavera, nulle in estate: sono tributari dell'Eleuterio o del Belice Destro. Quest'ultimo negli anni venti del XX secolo \u00e8 stato sbarrato con una diga artificiale, alla gola tra i monti Kumeta e Maganoce, dalla tipica forma ad imbuto da cui prende il nome albanese/\"arb\u00ebrisht\" \"Honi\" (abisso, imbuto). Lo sbarramento ha generato il bacino montano di Piana degli Albanesi, il cui impluvio ricade, in parte, nel territorio di Santa Cristina Gela. Oltre la funzione idroelettrica iniziale, attualmente il lago contribuisce a rendere suggestiva l'oasi naturalistica locale del WWF.\nToponomastica.\nDenominata solamente Santa Cristina, dall\u2019omonimo feudo in cui essa sorse, per evitare omonimie le venne in seguito aggiunto - quando divenne comune autonomo - l\u2019appellativo di \"Gela\", collegamento della famiglia dei Naselli, duchi di Gela, proprietari di vaste estensioni di terre limitrofe al feudo Santa Cristina.\nNel 1990, su delibera consiliare, a seguito ed esempio dei comuni albanesi di Calabria, si \u00e8 proposto di cambiare il nome comunale in un pi\u00f9 appropriato \"Santa Cristina Albanese\". In lingua albanese (\"arb\u00ebrishtja\") presenta i seguenti toponimi: \"S\u00ebndastina\" o \"S\u00ebndahstina\", e anche se non ufficiali \"Sh\u00ebndastina\" e \"Sh\u00ebn Krishtina\".\nStoria.\nSanta Cristina sorse il 31 maggio 1691, data in cui il feudo omonimo fu concesso in enfiteusi a 82 agricoltori \"arb\u00ebresh\u00eb\" provenienti da Piana degli Albanesi che, onde evitare i continui spostamenti per i lavori dei campi, decisero di colonizzare la zona, gi\u00e0 di loro influenza. Si trattava di un insediamento a carattere stagionale, che assegnava ai contadini albanesi le terre del fondaco, ivi compresa una chiesetta in cui officiare il proprio rito bizantino.\nIl feudo di Santa Cristina, nuovo nome della pi\u00f9 antica \"Terra di Costantino\" menzionata nel Rollo di Monreale (1182), fu donato dal Conte Ruggero dei Normanni all'Arcivescovo di Palermo, a cui gli albanesi dovettero rivolgersi. Essi si stabilirono su un insediamento rurale (masseria o bicocca) preesistente, tipica del periodo medievale e probabile della dominazione araba in Sicilia. Tale nucleo originario, l'antico baglio, con successivi apporti, \u00e8 ancora leggibile in piazza Umberto I, mentre l'adiacente piazza Mariano Polizzi, attuale piazza principale, in antico costituiva il m\u00e0rcato, lo stazzo per gli armenti.\nTuttavia la reale fondazione di Santa Cristina, dell'Erranteria del Salice e del Pianetto, va ricondotta al 1747, anno da cui si ha documentata traccia della effettiva presenza e del consolidamento del nucleo abitativo \"arb\u00ebresh\" e di una nuova concessione enfiteutica accorpata a favore dei Naselli, Duchi di Gela, che vi esercitarono la signoria baronale sino all'abolizione del sistema feudale in Sicilia (1812).\nGli abitanti di Santa Cristina portarono con s\u00e9 la lingua, gli usi ed i costumi dei propri avi albanesi stanziatisi in Piana degli Albanesi, nonch\u00e9 il rito bizantino-greco gelosamente conservato della comunit\u00e0 \"arb\u00ebreshe\".\nCon la riforma borbonica del 1817 cessa la signoria dei Gela e nasce il Comune (1 gennaio 1818). Nel 1818, con Legge Organica del Regno delle Due Sicilie estesa ai domini borbonici \"ultra Farum\", da \"frazione\" di Piana degli Albanesi diviene a tutti gli effetti Comune, e continua a denominarsi Santa Cristina. Il nome odierno \"Santa Cristina Gela\", richiamando l'eponimo dei Naselli fondatori, viene sanzionato dopo l'unit\u00e0 d'Italia al fine di evitare le molte omonimie riscontrate nel territorio del nuovo Regno d'Italia.\nL'atto di concessione enfiteutica ai Gela, per le particolari clausole in esso contenute, costituiva \"licenzia populandi\", talch\u00e9 seguirono i \"bandi di popolazione\", cui risposero gli abitanti delle terre viciniori: Piana degli Albanesi in particolare e in parte Altofonte, questi in buona parte integrati al contesto locale. Ne risult\u00f2 una comunit\u00e0 mistilingue e mistireligiosa, dove in ogni modo prevalse la parlata albanese e si conserv\u00f2 per oltre un secolo il \"rito greco\" della maggioranza, oltre a usi e costumi degli avi albanesi. Essi continuano cos\u00ec a mantenere la loro particolarit\u00e0 etnico-linguistica e religiosa, quest'ultima fino alla seconda met\u00e0 del XIX secolo.\nFino al 1840, come risulta dai registri parrocchiali, la maggior parte dei fedeli di Santa Cristina seguiva il \"rito greco\"; i pochi \"latini\" forestieri erano assistiti da un loro cappellano che vi si recava saltuariamente, servendosi dell\u2019unica chiesa officiata dai \"greci\". In quel tempo, per\u00f2, l\u2019arciprete Pap\u00e0s Gaetano Arcoleo, padre del celebre oftalmologo Giuseppe Arcoleo il cui ricordo \u00e8 affidato ad una lapide marmorea all'interno della chiesa Madre, per motivi di carattere strettamente personale (si narra di un mancato supporto agli studi del figlio del pap\u00e0s da parte del clero per entrare nel Seminario Italo-Albanese di Palermo), pass\u00f2 volutamente al rito latino. Con lui, gradualmente, alcune famiglie di Santa Cristina cominciarono a seguire il rito romano, con il tracollo locale del rito greco-bizantino.\nI rapporti con Piana degli Albanesi, in quanto \"citt\u00e0 madre\", sono in genere buoni, ma non sono mancati in passato screzi dovuti alla perimetrazione dei rispettivi territori comunali nel 1842. In verit\u00e0, Santa Cristina Gela si \u00e8 sempre sentita legata a Piana degli Albanesi, come dal suo pi\u00f9 connaturale centro maggiore, a motivo della sua origine, per la tradizione linguistica e le comuni costumanze \"arb\u00ebresh\u00eb\", cui si aggiunge, dal 1937, la medesima appartenenza all'Eparchia bizantina Italo-Albanese di Sicilia.\nCi\u00f2 di fatto non ha precluso, durante gli anni, l'officiarsi di cerimonie liturgiche in rito bizantino secondo l'uso antico, in lingua albanese o greca, in occasione delle visite pastorali dell'eparca, le quali, in genere, avvengono il 24 luglio, giorno in cui si celebra la festa in onore della santa patrona.\nSu proposta di alcuni attenti fedeli parrocchiani, tra il 1990 e il 1995, si \u00e8 cercato di riportare la chiesa maggiore all'ufficiatura della divina liturgia, secondo il rito bizantino originario di Santa Cristina. Sfumato l'intento della possibile occasione bi-rituale, sacerdoti dell'eparchia, come l'intellettuale Pap\u00e0s Gjergji Schir\u00f2, si occuparono fermamente delle traduzioni in albanese della messa latina e dei riti romani, ma queste non vollero esser a suo tempo adottate, di fatto, dai parroci succedutisi.\nMonumenti e luoghi d'interesse.\nArchitetture religiose.\nSino il finire dell'800 fu officiata la divina liturgia secondo il rito bizantino, o \"rito greco\", degli albanesi. Non sono mancati in quegli anni problemi e screzi tra \"latini\" e \"greci\". Seppure oggi di rito latino, in alcuni momenti particolari viene seguito nuovamente il rito bizantino con la celebrazione solenne dei pap\u00e0s e presieduta del vescovo dell'Eparchia: per la festa patronale di S. Cristina e per le processioni di San Giorgio Megalomartire, a cui gli albanesi fondatori del centro - insieme alla SS. Maria Odigitria - erano molto devoti.\nFu edificata nel 1815, nel luogo stesso in cui sorgeva l\u2019antica chiesa fondata dai primi coloni albanesi. La chiesa divenne ben presto un elemento distinguibile nella maglia urbana del paese, soprattutto per la sua grandezza canonica.\nLo stile semplice della facciata riprende l'uso dell'ordine classico, anche se ci\u00f2 avviene solo per ragioni decorative e non strutturali. Si pu\u00f2 notare, infatti, che tutto il disegno della facciata viene fuori dal trattamento degli intonaci. L'alto basamento viene interrotto dal portone centrale che \u00e8 segnato da due grosse comici in gesso; due lesene laterali sono sormontate dai rispettivi capitelli - troppo piccoli per sostenere la grossa trabeazione - che chiude il tutto inscrivendo un rettangolo.\nNella parte centrale della facciata si trova il portale in legno al di sopra del quale vi \u00e8 una piccola nicchia, dov'\u00e8 posta la statua raffigurante Santa Cristina. Il portale e la statua fanno parte di un unico disegno all'interno della cornice che li circonda, il tutto \u00e8 sormontato da un rosone. Nella parte superiore, a differenza della parte inferiore della facciata, il disegno nasconde un problema strutturale: infatti, le capriate in legno che sostengono il tetto, vengono nascoste dal grande timpano, al centro del quale si \u00e8 posto una corona con due palme, simbolo della regalit\u00e0 e del martirio della Santa. Dipinti in stile bizantino dell'iconografo italo-albanese Zef Barone adornano l'interno. Notevole \u00e8 la statua lignea policroma settecentesca di San Giuseppe e il Bambino su un altare laterale dello scultore Salvatore Bagnasco.\nIl campanile posto sul lato destro non si integra con il resto della facciata se non fosse per il disegno del basamento, che continua per tutta la larghezza del campanile e sembra sostenerlo.\nArchitetture civili.\nSignorile abitazione dell'800 e appartenente alla famiglia albanese dei Muzaka, proveniente da Piana degli Albanesi, fu gi\u00e0 sede ideale del Municipio di Santa Cristina Gela. \u00c8 stata dichiarata di interesse storico e recentemente restaurata. Costruzione sobria a due piani fuori terra, la partitura della facciata su largo Musacchia \u00e8 semplice, composta da quattro portoni con archi a tutto sesto e, in corrispondenza, di quattro balconcini nel piano superiore, ed \u00e8 scandita ritmicamente in verticale dai pluviali di colore grigio, mentre in orizzontale \u00e8 racchiusa da una cornice formata dai gocciolatoi delle tegole. Nella parte inferiore dell\u2019isolato sopra la casa magaseno e a continuazione delle case Musacchia vi \u00e8 una piccola terrazza con ringhiere e colonnine in muratura da cui si gode il campestre paesaggio. Attualmente ospita la biblioteca comunale ed \u00e8 la sede di eventi culturali.\nLe decorazioni sulla facciata principale evidenziano le ricchezze dei conti di Gela, nota famiglia feudataria. Il palazzo, a due elevazioni, \u00e8 in perfetto stile Liberty, con un elegante balcone in ferro battuto. Dal 1940 l\u2019edificio appartiene alla famiglia Palermo.\nAccanto alla Chiesa Maggiore, a completamento dell\u2019isolato, fu costruito l\u2019edificio del Municipio; il suo stile semplice si uniforma a quello della chiesa. Si tratta di una costruzione a due piani racchiusi da una cornice a smerli. Nella facciata principale, prospiciente alla piazza Mariano Polizzi, vi era la porta principale - oggi chiusa da una fontana - sopra la quale vi \u00e8 un balconcino con i sotto balconi in ferro battuto. Nella parte superiore l\u2019orlatura a smerli \u00e8 interrotta dalla torre dell\u2019orologio con banderuola, che d\u00e0 una certa verticalit\u00e0 al tutto.\nPresso l'ex edificio comunale, nella piazza centrale. Un tempo luoghi sociali che andavano oltre la propria funzionalit\u00e0 (essenziali per l'approvvigionamento delle famiglie e dei contadini in transito, che vi abbeveravano i propri animali) le fontane di Santa Cristina Gela sono divenute ornamento dell'arredo urbano e testimonianza di una civilt\u00e0 contadina della quale si sta gradualmente perdendo la memoria. Il loro recupero \u00e8 stato segno della volont\u00e0 di evidenziare e valorizzare le radici di una cultura albanese contadina travolta dalla modernit\u00e0.\nSociet\u00e0.\nLingue e dialetti.\nLa parlata \"arb\u00ebresh\" di Santa Cristina Gela \u00e8 del tutto simile, dal punto di vista lessicale e fonetico, a quella di Piana degli Albanesi, data la provenienza dei primi abitanti fondatori. Nonostante la vicinanza (dista 4\u00a0km) e la continua osmosi di abitanti tra le due comunit\u00e0, la lingua albanese di Santa Cristina ha mantenuto ed evoluto delle proprie peculiarit\u00e0, alcune delle quali elencate di seguito.\nA differenza di Piana degli Albanesi l'ape (\"mizare\") si chiama \"arx\u00eb\"; i vestiti (\"mbroj\u00ebt\") dal verbo \"mbronj\"\" (proteggere) pi\u00f9 che \"veshje\" o \"pethka\" col significato di \"indumenti sono meno in uso a S. Cristina Gela e pi\u00f9 diffusi a Piana degli Albanesi. \"\"Mbrojt\u00eb\"\" in albanese letterale significa \"difesa\", quindi inteso i vestiti che proteggono.\nReligione.\nSanta Cristina Gela, che possiede una sola chiesa e parrocchia, oggi professa il cattolicesimo secondo il rito latino. Sino a fine Ottocento per\u00f2 era praticato ancora il rito greco (greco-cattolico o rito bizantino) tipico degli albanesi. Per motivi strettamente personali per\u00f2 il rito greco cadde e si passo a quello romano, con la popolazione \"greca\" (ovvero italo-albanese) che dovette adattarsi con iniziale avversione.\nPur in periodo di tracollo rituale, Santa Cristina Gela ha saputo donare non pochi religiosi di rito bizantino alla Chiesa Italo-Albanese. Fra questi si pu\u00f2 menzionare Fra' Giacomo Benigno O.S.B.M. \u2020 (1937 - 21 giugno 2012), monaco basiliano del Monastero Esarchico di Grottaferrata.\nTradizioni e folclore.\nKalivari (Carnevale): nei giorni seguenti l'Epifania sino al marted\u00ec grasso. Durante questo periodo i giovani vestiti in maschera giravano per le vie del paese e si fermavano di tanto in tanto a ballare presso le case di cittadini che si mettevano a disposizione i locali. Tale usanza \u00e8 oramai andata in disuso.\nSh\u00ebn Jusepi (San Giuseppe): il 19 marzo si prepara il Pane di San Giuseppe (\"buka e Sunjusepit\"), pane di varie forme decorate con una glassa bianca in superficie ed un rametto di rosmarino. Il pane, preparato dalle famiglie che ne hanno fatto promessa al Santo (\"ja kan\u00eb taksur\"), viene distribuito, dopo la benedizione del parroco, agli abitanti e agli ospiti esterni. La sera il simulacro del Santo viene portato in processione per le vie del paese. Ad organizzare la festa si occupa la congregazione di San Giuseppe, la pi\u00f9 antica del paese, fondata alla fine del Settecento.\nKreshm\u00ebt (la Quaresima): la sera del venerd\u00ec precedente la Settimana santa (\"Java e Madhe\"), cade la vigilia della resurrezione di Lazzaro, secondo il calendario della Chiesa Bizantina. I giovani sono soliti intonare per le vie del paese il \"Canto di Lazzaro\", una composizione poetica in albanese, risalente, come testo scritto, al sec. XVIII. Si tratta di un canto di questua secondo la classificazione etnografica corrente. Infatti, il canto si conclude con una strofa di richiesta di uova. Queste verranno colorate di rosso e distribuite la Domenica di Pasqua. Sempre il Venerd\u00ec santo (\"e Pr\u00ebmtja e Madhe\"), viene intonato, con la stessa modalit\u00e0, ma in siciliano il Canto della passione della Vergine. Nei giorni precedenti la Pasqua (\"Pashk\u00ebt\"), venerd\u00ec e sabato, i ragazzini sono soliti invitare la popolazione a visitare il Cristo Morto in chiesa, scandendo \"\"jecni te klisha se Krishti \u00eb vdekur\" e agitando \"\u00e7okullat\", tavolette di legno che emettono un suono a sostituzione delle campane, mute, t\u00eb lidhura, in segno di lutto.\nPashk\u00ebt (Pasqua): la liturgia pasquale segue la tradizione romana. Il giorno di Pasqua vengono preparate le uova rosse (\"vet\u00eb e kuqe\") e i dolci di pastafrolla a forma di cestino con l'uovo rosso, \"panaret\".\nSh\u00ebn Gjergji (San Giorgio): il Santo \u00e8 molto venerato sebbene non vi sia una festa dedicata. Il legame con Piana degli Albanesi, mai interrotto nei secoli, si manifesta in questa occasione con un pellegrinaggio mattutino che da Santa Cristina giunge sino alla chiesa di San Giorgio in Piana degli Albanesi. Non rara la traslazione del simulacro del Santo Megalomartire da Piana degli Albanesi a Santa Cristina, dove si porta in processione per le vie del Paese.\nSh\u00ebn M\u00ebria e Tajavis\u00eb (la Madonna di Tagliavia): in occasione di tale festivit\u00e0 che ricorre tra maggio e giugno, in corrispondenza dell'Ascensione, gli abitanti si recano in pellegrinaggio presso il Santuario di Tagliavia che dista circa 15\u00a0km.\nSh\u00ebn Kristina (Santa Cristina): comunemente detto \"S\u00ebnda Hstina\", la festa principale del paese che ricorre il 24 luglio e si protrae per pi\u00f9 giorni. Per tale ricorrenza il Vescovo dell'Eparchia visita la comunit\u00e0 e la celebrazione religiosa culmina con la processione del simulacro della Santa per le vie del paese. La comunit\u00e0 organizza manifestazioni culturali, musica, spettacoli, sagre gastronomiche e fuochi d'artificio che chiudono i festeggiamenti.\nFesta e t\u00eb Vdekurit: la festa dei morti a Santa Cristina Gela si celebra il 2 novembre. Nota anche in albanese come \"Festa e F\u00ebmijavet\" (la festa dei bambini). \nMakughata (l'Immacolata Concezione): festa religiosa dell'8 dicembre, animata dalle consorelle della Congregazione dell'Immacolata che, alla fine della processione della statua, organizzano un celebre sorteggio a cui partecipano tutte le iscritte. Per l'Immacolata, alla sera, \u00e8 d'uso cenare con lo sfincione.\nKrishtlindjet (Natale): comunemente detto anche \"Natallet\", per il periodo natalizio ogni famiglia fa scorte dei tipici dolci noti in Sicilia come bucellati e nelle comunit\u00e0 \"arb\u00ebreshe\" con il nome di \"t\u00eb plot\u00eb\"\", letteralmente \"ripieni\", riempiti di pasta di mandorle o marmellata di fichi.\nCultura.\nDa Santa Cristina Gela si distinsero due personalit\u00e0: Giuseppe Arcoleo (1825-1875), figlio di Pap\u00e0s Gaetano, ultimo sacerdote di rito bizantino-greco, medico oftalmico e direttore della Clinica Oculistica dell'Universit\u00e0 di Palermo, che fu riconosciuto \"per invenzioni e trattati rese pi\u00f9 chiaro il nome Italiano e la Sicilia presso le Imperiali e Reali Accademie di Austria, Francia a Prussia\"; Francesco Musacchia (1852-1931), discendente della famiglia Muzaka e fondatore della Lega Nazionale Albanese (1902), poi Lega Italo-Albanese di Palermo, che diede un singolare contributo presso le cancellerie degli stati europei a favore del movimento per l'indipendenza dell'Albania dall'Impero Ottomano. Nei tempi attuali Zef Chiaramonte Musacchia (1946), bibliotecario e albanologo, ha operato in diversi modi per la piccola comunit\u00e0 italo-albanese di S. Cristina.\nIstruzione.\nBiblioteche.\nLa Biblioteca Comunale \u201cFrancesco Musacchia\u201d \u00e8 istituita presso il Palazzo Musacchia, di propriet\u00e0 comunale di Santa Cristina Gela, tra largo Musacchia e Viale Giorgio Castriota Scanderberg.\nGeografia antropica.\nFeudi.\nLo Stato baronale di Santa Cristina nasce dall'unione di due feudi (Santa Cristina con l'Erranteria del Salice e Pianetto), concessi in enfiteusi perpetua alla famiglia Naselli, duchi di Gela, dall'Arcivescovo di Palermo, nel 1747. Dopo l'abolizione del sistema feudale in Sicilia (1812) e la nascita del Comune borbonico (1818), il territorio si completa con l'aggiunta dell'ex feudo di Turdiepi, della Massariotta e di parte dello Scanzano. Capoluogo dello Stato, prima, e del Comune, poi, fu la zona urbana di Santa Cristina, che inglob\u00f2 un'antica \"bicocca\".\nToponimi albanesi nel territorio.\nL'antica presenza arb\u00ebreshe ci viene tutt'oggi testimoniata dalla toponomastica rurale che, a parte alcuni macrotoponimi di origine araba, nei microtoponimi risulta quasi del tutto albanese.\nEconomia.\nOggi Santa Cristina si presenta come un piccolo centro vicino a Piana degli Albanesi e a ridosso della fascia urbana di Palermo. La sua economia \u00e8 basata principalmente sul terziario, sul piccolo artigianato, sull'agricoltura e la zootecnia.\nUn importante settore dell'economia locale \u00e8 la produzione e commercializzazione di prodotti agro-alimentari. Tra i principali ricordiamo: il pane (albanese: \"buk\u00eb -a\"), di semola di grano duro, cotto a legna, il vino (\"ver\u00eb -a\"), l'olio d'oliva (\"vaj ulliri\"), i prodotti caseari: ricotta (\"gjiz\u00eb -a\"), formaggio pecorino (\"udhos delje\"), caciocavallo (\"kaskaval -i\").\nRinomata anche la pasticceria e la produzione dolciaria: i cannoli (\"kanoj\u00ebt\") e le sfince di San Giuseppe (\"shfin\u00e7et\") con ricotta. L'allevamento locale di bovini ed ovini fornisce carni (\"misht\") di ottima qualit\u00e0; particolarmente apprezzata la salsiccia (\"lik\u00ebnk\u00eb -a\") con i semi di finocchio.\nInfrastrutture e trasporti.\nIl Comune \u00e8 interessato dalle seguenti direttrici stradali:\nMobilit\u00e0 urbana.\nI trasporti interurbani di Santa Cristina Gela, collegata da questi a Piana degli Albanesi, vengono svolti con autoservizi di linea gestiti dalla societ\u00e0 siculo-albanese Prestia e Comand\u00e8.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30910", "revid": "533647", "url": "https://it.wikipedia.org/wiki?curid=30910", "title": "Santa Flavia", "text": "Santa Flavia \u00e8 un comune italiano di abitanti della citt\u00e0 metropolitana di Palermo in Sicilia.\nSi trova a circa 17\u00a0km ad est del capoluogo, sulla costa tirrenica. Costituisce un'unica conurbazione con la vicina Bagheria. \u00c8 conosciuta come localit\u00e0 balneare che si affaccia su uno dei golfi pi\u00f9 belli della Sicilia. Presenta molti porticcioli come l\"'Olivella\" e \"Santa Nicolicchia\". Il suo porto \u00e8 il secondo in Sicilia per numero di pescherecci.\nGeografia fisica.\nIl territorio di Santa Flavia \u00e8 situato su un promontorio tra il golfo di Palermo e quello di Termini Imerese. Sorge su una zona litoranea bassa e sabbiosa alternata da formazioni in calcarenite.\nStoria.\nArcheologia.\nSolunto.\nArea archeologica della citt\u00e0 ellenistica di Solunto.\nOltre alle rovine dell'antico sito, \u00e8 visitabile un piccolo museo, l\"Antiquarium\", situato all'ingresso degli scavi; in esso trovano esposizione materiali di varia tipologia: ceramiche, frammenti d'intonaci dipinti, steli, statuette, rilievi votivi, capitelli e monete soluntine e di altra provenienza.\nMonumenti e luoghi d'interesse.\nChiesa di Maria Santissima del Lume - Porticello.\nI lavori di costruzione iniziarono intorno al 1800 per volere dei pescatori, ma subito dopo vennero interrotti per ragioni economiche. Nel 1805 i lavori ripresero grazie alla donazione di Antonia Joppolo Filangeri principessa di Santa Flavia e baronessa di Solanto, della Regina Carolina di Napoli e dell'arciprete di Santa Flavia don Gaetano De Dominici. Di grande pregio il quadro della \"Madonna del Lume\", dipinto su ardesia probabilmente nel 1722 dal missionario gesuita padre Giovanni Antonio Genovesi (o Genovese; Palazzo Adriano, 4 maggio 1684 - ?, 1743)\nLa chiesa negli anni 50 \u00e8 stata ristrutturata nell'altare maggiore, nel battistero e in altre cappelle. Tra il 1985 e 1986 ha subito una radicale ristrutturazione dell'intero presbiterio, anche la canonica \u00e8 stata ricostruita \"ex novo\" con moderne stanze per la catechesi e l'appartamento per il parroco, anche i locali della sacrestia sono stati ristrutturati e resi pi\u00f9 funzionali. La chiesa \u00e8 divisa in tre navate con grandi colonne di pietra. Nella navata di sinistra si trovano le cappelle di san Pietro, di santa Rita, di san Giuseppe, il Fonte Battesimale, la cappella con il confessionale, su una parete \u00e8 posto un grande Crocifisso ligneo. Nella navata di destra si trovano la cappella della Madonna di Fatima, la cappella dove prende posto il coro, la cappella dell'Immacolata, la cappella del Sacro Cuore di Ges\u00f9, la cappella del Cristo morto e dell'Addolorata, su una parete si trova la statua di san Pio da Pietrelcina. In presbiterio \u00e8 posto un Crocifisso ligneo del '700. Nel 1960 grazie a generose donazioni degli emigrati in America la chiesa \u00e8 stata dotata di nuove campane e soprattutto di un moderno organo elettrico a due tastiere e pedali.\nStoria della parrocchia.\nIl 4 agosto 1945 il cardinale Luigi Lavitrano, arcivescovo di Palermo erigeva a parrocchia la chiesa di Porticello, fino ad allora dipendente dalla parrocchia Sant'Anna di Santa Flavia. Si coronava un sogno perch\u00e9 da decine di anni la richiesta dei Porticellesi e del cappellano don Luigi La Placa era sempre stata rigettata per la tenace opposizione dei vari parroci di Santa Flavia. La cerimonia in chiesa si svolse il 26 agosto dello stesso anno, fu presieduta dal vicario generale e vescovo ausiliare mons. Gioacchino Di Leo, durante la Messa solenne fu letta la bolla arcivescovile e amministrata la prima Comunione a 50 bambini. Il 7 ottobre 1945, il cappellano don Salvatore La Barbera alla presenza del vescovo ausiliare prendeva possesso canonico della parrocchia come primo parroco.\nChiesa di Maria Santissima Addolorata (Sant'Elia).\nLa prima cappella di cui si hanno notizie documentate, risale al 1365. Fu una piccola chiesa a pi\u00f9 riprese ricostruita che ha dato il nome al piccolo borgo e alla relativa tonnara.\nLe prime iniziative popolari sul piano religioso si concretizzarono a fine del '600, a causa delle continue lamentele per la scarsa assistenza religiosa dovuta alla lontananza della chiesa di S.Anna. Gli abitanti di S.Elia preoccupati di morire senza sacramenti costruirono la nuova chiesa sacramentale dedicata alla Beata Vergine Maria del Carmelo, nella parte bassa del borgo.\nLa scelta del luogo cadde vicino al mare al confluire di via Bellante e via Torre, con un primario fronte nelle camparie, ora sede dell'oratorio. Il prospetto odierno, con la porta sacramentale rivolta a sud risale alla fine del '700. Fonti popolari raccontano che un certo Gaetano Balistreri, avendo garantito a Ferdinando di Borbone la guardia, con barca armata, delle acque della fascia costiera da Solanto a Capo Zafferano, per riconoscenza gli abbia concesso un'area nel costone sovrastante la chiesetta della tonnara vicino alla torrazza, al fine di ampliarla ed abbellirla. Nel dicembre 1763 fu fondata la congregazione della Madonna delle Grazie, aggregata all'ordine dei Serviti di Maria S.S. Addolorata, il cui scopo era quello di rappresentare al Principe gli interessi socio-economici della collettivit\u00e0, la solidariet\u00e0 verso i pi\u00f9 bisognosi, l'indipendenza e l'autogestione religiosa e sociale. Il 1\u00ba novembre 1772, a seguito richiesta scritta per ottenere che la chiesa di Sant'Elia, da poco consacrata all'Addolorata, diventasse chiesa sacramentale curata, si pervenne ad un accordo tra gli abitanti, il Principe R.C. Filangeri ed il parroco della basilica Nicol\u00e0 Randazzo, con il quale i capi famiglia di Sant'Elia; Billanti, Dentici, Tarantino, Busalacchi, Balistreri, Scardina, Corona, Alioto, Principato, Camarda, Mach\u00ec e Mercurio s'impegnavano a contribuire alle spese del mantenimento di un cappellano con il ricavato del pescato. Si obbligarono altres\u00ec a partecipare ogni anno con propria torcia e con le insegne della congregazione alla processione di S.Anna. A queste condizioni il principe accett\u00f2 che a Sant'Elia abitasse un cappellano curato, subordinato al parroco della parrocchia di S. Anna. Nel 1773 la costruzione della chiesa fu portata a termine, e si dice essere stata chiamata, la chiesa di Tano Balistreri.\nIl fervore religioso e l'attaccamento ai valori tradizionali venivano manifestati dagli abitanti di Sant'Elia nei riguardi del barone in ogni occasione in cui veniva meno il servizio ecclesiale.\nIl 16 dicembre del 1773 il vicario generale Isidoro del Castillo costituiva con suo decreto, \"la chiesa dedicata alla Beata Vergine di Monte Carmelo e dell'Addolorata in Sant'Elia, chiesa curata filiale della parrocchia di S.Anna\". Il decreto fu promulgato in pompa magna, ma il cappellano curato non si vide mai. Nel 1775 gli abitanti di S.Elia, tramite il parroco della basilica lamentarono al re, che pur avendo costruito la nuova chiesa curata non era stato possibile avere assegnato un sacerdote per mancanza di fondi. Il 24 settembre 1778 il parroco della basilica Nicol\u00f2 Randazzo presentava una petizione al re \"poich\u00e9 tali popoli vivono colla pesca sopra della quale pagar debbono le dovute gabelle a Sua Maest\u00e0 Vostra oltre le altre alla citt\u00e0 capitale di Palermo dovute, menando la lora vita in estrema miseria come a tutti e ben noto\". Infatti sul lavoro di questa gente gravavano; il fisco borbonico, le gabelle della citt\u00e0 e le decime per la struttura ecclesiastica. (si pagavano all'arcivescovo 42 quintali di tonno e la decima di tutta l'intera pesca di ogni anno.)\nNessuna autorit\u00e0 riusc\u00ec a risolvere il problema dell'assistenza religiosa malgrado il parroco della basilica soluntina avesse trovato la soluzione nel decurtare 84 onze dalle rendite ex beni dei gesuiti. Il governo rifiut\u00f2 la decisione del parroco, con il pretesto che la baronia in cui insisteva la chiesa doveva caricarsi di tali spese. Solo allora il principe Cristoforo Filangeri barone di Solanto si impegn\u00f2 a sostenere con un proprio contributo il cappellano curato di Sant'Elia di nome padre Michele Natale. La questione per\u00f2 fiacc\u00f2 la fiducia nelle istituzioni degli abitanti di S.Elia. Fu da allora che la gente di quel villaggio cominci\u00f2 a pensare ad un'auto gestione delle proprie risorse sul piano economico, sociale e religioso, non dimenticando la generosit\u00e0 del principe Filangeri con il quale intessette rapporti di fiducia e di reciproca stima.\nL'autogestione religiosa fu incoraggiata dai padri serviti dell'Addolorata che nell'atto di porre sull'altare maggiore il simulacro della Vergine perdolente, Pasqua del 1800, intesero tagliare con le vecchie congregazioni fondate dal principe barone.\nIl conflitto cartaceo con la curia per la richiesta di una parrocchia autonoma condotto dai cappellani curati soprattutto da padre Militello si concluse dopo un secolo, infatti il 19 marzo 1932 la chiesa di Sant'Elia fu elevata a parrocchia. Il primo parroco fu padre Andrea Minneci di Montemaggiore Belsito.\nLe ville.\nGli esterni sono ravvivati dal contrasto cromatico tra le superfici lisce rivestite con piastrelle esagonali rosse, e le decorazioni e i bugnati in tufo giallo-dorato. Attualmente l'edificio versa in un preoccupante stato d'abbandono. \nCastello e Palazzo Reale di Solanto.\nIl castello di S\u00f2lanto diede il nome alla baronia omonima, antica divisione amministrativa di parte del territorio di Santa Flavia,si trova sul mare.\nEdificato al tempo di Re Ruggero sopra un'alta scogliera, era anticamente destinato, come tanti altri, a protezione di un'attigua tonnara. Quale propriet\u00e0 demaniale il castello venne assegnato da Federico III a Manfredo Layhabixa, dietro compenso sugli introiti della tonnara. Successivamente re Martino, nel 1392, concesse castello e tonnara a Francesco de Casaya. Il figlio di questi nel 1415 vendette il castello a Corrado Spadafora e nel 1500 circa apparteneva ancora a questa famiglia, nella persona di Giovanni Antonio Spadafora barone di Solanto.\nIn seguito esso pervenne a Gerardo Alliata, genero dello Spadafora (1517) alla cui famiglia rimase fino al 1660 circa con Ludovico Alliata barone di Solanto. In quell'epoca venne venduto ad asta pubblica ed acquistato da Asdrubale Termini duca di Vatticani.\nAl tempo di Carlo II furono signori del castello Francesco Catena (1666) e poi Mario Antonio Joppolo Colnago principe di Sant'Elia (1682). In seguito, per linea femminile pervenne a Cristoforo Riccardo Filangeri principe di Santa Flavia (1765). Interessanti, in una piccola sala del castello, gli stemmi dei signori che lo possedettero da Re Ruggero fino al 1879, anno in cui pervenne a Benedetto Mantegna principe di Gangi.\nIl cosiddetto Palazzo Reale di S\u00f2lanto \u00e8 un'ala del castello che fu restaurata agli inizi del XIX secolo in stile Neogotico, per ospitare Ferdinando I di Borbone. \nPalazzina Perez-Raimondi.\nEra la casa per la villeggiatura estiva dello statista Francesco Paolo Perez, costruita alla fine del XIX secolo.\nOrfanotrofio Giuseppe Pezzillo.\nGrande edificio della fine del XIX secolo, parzialmente alterato da interventi della met\u00e0 del Novecento.\nCimitero.\nRealizzato su progetto dell'ingegnere Mario Umilt\u00e0 negli anni 1934/35 con un'estensione di 9000\u00a0m2, sostitu\u00ec il precedente camposanto del tardo Settecento voluto dai principi Filangeri, che sorgeva nell'area oggi occupata dalla Scuola Media Statale \"Giovan Battista Filippo Basile\". L'ingresso monumentale con esedra, situato sulla strada statale 113, mostra un'impostazione aulica fedele ai canoni dell'architettura del Ventennio Fascista; al centro del camposanto si erge una cappella circolare in marmo grigio; interessanti alcune sepolture e cappelle, con architetture, sculture e decori dallo stile eclettico, liberty, art d\u00e9co. Nel 1981, il cimitero \u00e8 stato ampliato.\nStazione ferroviaria.\nProgettata da Roberto Narducci nel 1932, presenta un linguaggio aderente all'architettura fascista, tuttavia alleggerito nel razionale prospetto con una torre-orologio asimmetrica.\nNella piazza antistante, degno di nota il Monumento a Francesco Paolo Perez, busto marmoreo degli anni Dieci dello scultore Francesco Sorgi, posto su un alto basamento con fregi \"a nastro\" Liberty.\nEconomia.\nI principali prodotti agricoli coltivati nel suo territorio sono gli agrumi e gli ortaggi. \u00c8 rilevante la produzione ittica per la cospicua pesca di pesce fresco di vario genere. Santa Flavia \u00e8 molto importante per il turismo, specie quello balneare.\nNel porto peschereccio di \"Porticello\" stazionano 266 imbarcazioni per la pesca.\nAmministrazione.\nSindaci di Santa Flavia:"}
{"id": "30911", "revid": "292162", "url": "https://it.wikipedia.org/wiki?curid=30911", "title": "Sciara", "text": "Sciara (\"Xara\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nStoria.\nLa cittadina \u00e8 stata fondata da Filippo Notarbartolo Cipolla sul territorio del feudo omonimo appartenente alla baronessa Eleonora Cipolla.\nEventi.\nManifestazioni.\nPrincipali manifestazioni della citt\u00e0 di Sciara sono:\nAnniversario Uccisione Salvatore Carnevale - Sindacalista ucciso dalla mafia - 16 maggio\nSciara Street Food Fest - Festival del cibo di strada - Mese di Luglio\nFesta Patronale del SS. Crocifisso - I Domenica d\u2019Agosto\nPalio di Sant\u2019Eligio - Ultima domenica di Settembre\nProcessione Storica dell\u2019Immacolata Compatrona di Sciara - 8 dicembre\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30912", "revid": "533647", "url": "https://it.wikipedia.org/wiki?curid=30912", "title": "Scillato", "text": "Scillato (\"Sciddatu\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nFa parte del Parco delle Madonie.\nA circa 60\u00a0km da Palermo si trova sui primi contrafforti occidentali delle Madonie, in una zona ricca di sorgenti, ai piedi del Monte dei Cervi, del Monte Fanusi e del Cozzo di Castellazzo.\nLe origini.\nLe origini di Scillato sono legate all'abbondanza d'acqua, che venne sfruttata per la realizzazione di numerosi mulini, intorno ai quali si and\u00f2 sviluppando il centro abitato. Un mulino viene gi\u00e0 citato in un documento del 1156 e il nome della localit\u00e0 (\"Xillatum\") compare in documenti della fine del XII secolo.\nAlcuni storici locali, tuttavia, hanno ipotizzato un'origine assai pi\u00f9 antica, rifacendosi addirittura ad una colonia di greci ateniesi, giunti in Sicilia all'indomani della distruzione di Troia e insediatisi fra queste colline.\nScillato, sempre borgo di campagna, non ha vissuto grandi esperienze nel corso della sua storia, passando dall'una all'altra signoria e seguendo le vicende della Sicilia.\nFrazione di Collesano fino al 1961, ha acquisito l'autonomia con Legge regionale n. 8, in vigore dall'11 aprile.\nMonumenti.\nLa chiesa principale \u00e8 il santuario intitolato a Maria Santissima della Catena, patrona dei doganieri, posta ad indicare e proteggere la via d'accesso dalla montagna al mare. Realizzata nel XVII secolo, custodisce al proprio interno una piccola statua della Vergine del medesimo periodo, attribuita alla scuola gaginesca.\nAlla fine del Settecento risale l'unico palazzo di rilievo dell'abitato, appartenuto alla famiglia Cirino, mentre al secolo precedente si fa risalire la fondazione della Masseria Firrionello.\nIn Piazza Aldo Moro, \u00e8 stata installata una scultura di Vincenzo Gennaro.\nI mulini sono per lo pi\u00f9 diruti o inglobati in altre costruzioni. Oggi, dopo lungo abbandono, si sta tentando il recupero per la creazione di un suggestivo \"itinerario delle acque e dei mulini\". Fra quelli ancora visibili e che conservano ancora in certa misura l'aspetto originario segnaliamo\nLe \"case Cava\" sono tipici esempi di edifici in pietra locali.\nTra le passeggiate pi\u00f9 interessanti nel Parco delle Madonie: Portella Colla \u2013 Vallone Nipitalva \u2013 Masseria Firrionello (nelle zone A, B e D del Parco); Case Cava \u2013 Sorgenti Scillato (anche questa nelle zone A, B e D del Parco); Scillato \u2013 Monte Riparato (zona D).\nProdotti tipici.\nPer la sua posizione, il territorio di Scillato \u00e8 particolarmente indicato per la coltivazione di oliveti e frutteti.\nFra gli alberi da frutta di rilevanza sono l'albicocco di Scillato e l'arancia biondo di Scillato che rientrano nell'elenco dei prodotti agroalimentari tradizionali (PAT) stilato dal ministero delle politiche agricole e forestali (Mipaaf). Rientra nelle PAT siciliane anche la provola delle Madonie prodotta, fra gli altri comuni, anche a Scillato.\nFra i piatti della cucina locale, ricordiamo: il riso con i fagioli, le tagliatelle con lenticchie, la pasta con i finocchietti selvatici; la \"ghiotta\", una pietanza a base di verdure in agrodolce; il baccal\u00e0 fritto; i carciofi e i cardi fritti con la pastella.\nPer quanto riguarda i dolci, sono da assaggiare il riso con il latte, le \"sfinci d'ova\" e la pignolata, un composto di farina, uova, latte, miele, cannella e zucchero fritto e servito a pezzettini.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "30914", "revid": "1543377", "url": "https://it.wikipedia.org/wiki?curid=30914", "title": "Cumignano sul Naviglio", "text": "Cumignano sul Naviglio (\"C\u00fcmign\u00e0\" in dialetto soresinese) \u00e8 un comune italiano di abitanti della provincia di Cremona in Lombardia.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri residenti sono .\nInfrastrutture e trasporti.\nStrade.\nIl territorio \u00e8 attraversato da due strade provinciali:\nAmministrazione.\nElenco dei sindaci dal 1985 ad oggi."}
{"id": "30915", "revid": "125969472", "url": "https://it.wikipedia.org/wiki?curid=30915", "title": "Termini Imerese", "text": "Termini Imerese \u00e8 un comune italiano di abitanti della citt\u00e0 metropolitana di Palermo in Sicilia.\n\u00c8 uno tra i pi\u00f9 importanti comuni della citt\u00e0 metropolitana di Palermo, da cui dista . \u00c8 un importante snodo ferroviario e marittimo grazie alla presenza di una stazione ferroviaria ben collegata con il territorio e di un ampio porto mercantile. \u00c8 sede di distretto giudiziario.\nCulturalmente interessante per via delle vicine rovine di Himera e dell\"'antiquarium\" ad esse connesso, per la presenza di numerose e interessanti chiese, di ruderi di periodo romano e di reperti preistorici, nonch\u00e9 per l'annuale festivit\u00e0 del Carnevale termitano, uno dei pi\u00f9 antichi d\u2019Italia, ed erede diretto dell'antico Carnevale di Palermo. Nella parte bassa della citt\u00e0, nel cuore del centro storico termitano, si trova lo stabilimento termale del Grand Hotel delle Terme, dove sgorgano pregiate acque di derivazione vulcanica note sin dall\u2019antichit\u00e0. Nel suo territorio, e in quello dei vicini centri di Sciara e Caccamo, \u00e8 accolta la Riserva naturale orientata Monte San Calogero, un'area naturale costituita dal sistema montuoso del San Calogero, che si erge tra la costa del Golfo di Termini Imerese e il fertile e pianeggiante territorio circostante. Nella zona est del territorio imerese \u00e8 presente un'importante zona industriale, conosciuta per l'ex stabilimento FIAT, in cui sorge la centrale Enel \"Ettore Majorana\".\nStoria.\nIl sito, fortificato naturalmente, dove sorge il nucleo pi\u00f9 antico della citt\u00e0, fu abitato sin dalla preistoria, grazie anche alla presenza di grotte e di ripari sotto roccia. Una stazione preistorica dell'Epigravettiano \u00e8 documentata nel cosiddetto riparo del castello di Termini.\nDopo la distruzione di Imera da parte dei Cartaginesi, nel 409 a.C., l'insediamento fu ricostruito due anni dopo (407 a.C.) a 12\u00a0km ad ovest del precedente, nel luogo dove oggi sorge Termini Imerese. Il nome che esso allora assunse \"Thermai Himera\u00ecai\" (in latino \"Thermae Himerae\") \u00e8 dovuto all'esistenza nei pressi di sorgenti di acque calde, ancor oggi utilizzate: le Terme moderne, nella citt\u00e0 bassa, occupano lo stesso luogo di quelle romane, delle quali conservano ancora alcuni resti. Note gi\u00e0 molto prima della distruzione di Imera, queste acque sono, infatti, ricordate da Pindaro nella XII olimpica, in onore di Ergoteles di Imera. Secondo il mito, esse sarebbero sgorgate ad opere delle Ninfe, che volevano compiacere Atena: in esse si sarebbe bagnato per la prima volta Ercole, dopo la lotta contro Erice. Le monete di Termini, che sul dritto hanno la testa di Ercole e sul rovescio tre Ninfe, s'ispirano a questo mito.\nSecondo Diodoro Siculo, la citt\u00e0 sarebbe stata fondata dai Cartaginesi, con l'apporto di coloni libici, ma Cicerone afferma che si trattava in realt\u00e0 di superstiti di Imera: \u00e8 probabile del resto che le due informazioni non siano contraddittorie, e che nella colonia punica siano successivamente confluiti gli esuli d'Imera. Ci\u00f2 sembra confermato dal fatto che, quando Dionigi attacc\u00f2 l'eparchia cartaginese, nel 397 a.C., egli ottenne l'appoggio dei Termitani. Nel 361 a.C., quando la citt\u00e0 era sotto il dominio cartaginese, vi nacque Agatocle, il futuro tiranno di Siracusa, figlio di un esule di Reggio. Questi far\u00e0 di Terme una delle sue basi nella lotta contro i Cartaginesi.\nNel 260 a.C., nel corso della prima guerra punica, i Romani subirono presso la citt\u00e0 una durissima sconfitta ad opera di Amilcare, ma successivamente riuscirono a conquistarla, nel 253 a.C. . Da allora rimase fedele a Roma, e fu tra quelle soggette a tributo. Dopo la conquista di Cartagine, nel 146 a.C., Scipione Emiliano restitu\u00ec a Terme le opere d'arte sottratte dai Cartaginesi ad Imera: tra queste era una statua di Stesicoro, che vi aveva soggiornato. C'\u00e8 pervenuta la base di una di queste statue, con parte dell'iscrizione. Nel corso delle guerre civili la citt\u00e0 parteggi\u00f2 contro Gneo Pompeo Magno (forse in essa vivevano molti di quei commercianti italici che costituivano una parte importante del partito mariano): Pompeo, nell'81 a.C., s'apprestava a punire duramente Terme, quando ne fu distolto dall'intervento del pi\u00f9 influente cittadino, Stenio, che, da partigiano di Gaio Mario, divenne allora sostenitore ed amico di Pompeo (Plutarco); il che non imped\u00ec a Verre di spogliare la casa di Stenio delle sue opere d'arte e d'intentargli un processo.\nDopo la guerra con Sesto Pompeo Augusto, vi dedusse una colonia: \u00e8 probabile che questo fatto costituisse una punizione per la citt\u00e0, che, per legami clientelari, aveva abbracciato probabilmente il partito pompeiano. La radicalit\u00e0 dell'operazione risulta dalle numerose iscrizioni latine che ci sono pervenute, e soprattutto dalla presenza massiccia in esse di nomi romani ed italici: il vecchio fondo della popolazione sembra praticamente scomparire all'inizio dell'et\u00e0 imperiale.\nLa continuit\u00e0 di vita attraverso il Medioevo ha probabilmente permesso la conservazione delle linee fondamentali dell'impianto primitivo. Il Foro corrispondeva probabilmente alla zona dell'attuale piazzale del Duomo (a nord della piazza Vittorio Emanuele), il \"cardo\" a via del Belvedere e il \"decumanus\" alle vie che conducono dal Duomo a San Giovanni.\nCon la caduta dell'Impero Romano d'Occidente inizi\u00f2 un periodo di decadenza della cittadina. Termini fu sede vescovile sino al XII secolo, anche se la serie dei vescovi presenta diverse lacune ed incertezze. Nel XIII secolo, durante la Dinastia Altavilla del Regno di Sicilia, divenne citt\u00e0 regia e successivamente entr\u00f2 a far parte delle citt\u00e0 demaniali. La signoria di Termini, al termine delle Guerre del Vespro, \u00e8 assegnata da Re Federico IV di Sicilia a Vinciguerra d'Aragona.\nSoprattutto dal medioevo e sino agli inizi del XIX secolo fu uno dei maggiori centri di raccolta ed imbarco del grano e di altre derrate che venivano stoccate e sottoposte a dazio in appositi magazzini (Regio Caricatore). La presenza del caricatore fece la fortuna della cittadina che divenne uno dei maggiori porti siciliani ed ebbe intensi rapporti commerciali con le repubbliche marinare di Genova, Pisa e Venezia e con i maggiori porti mediterranei (Marsiglia, Barcellona etc.) e nel XVI secolo anche atlantici. Alla fine del Settecento fu sede della sezione Ereina Imerese dell'Accademia Ereina di Palermo e poco dopo dell'Accademia Euracea. Nel XIX secolo la chiusura del Caricatore del Grano fu l'inizio di una profonda crisi economica che si attenu\u00f2 solo alla fine del secolo quando si svilupparono attivit\u00e0 artigianali e protoindustriali. Il calo demografico, legato soprattutto all'emigrazione verso le Americhe, fu compensato agli inizi del XX secolo da un'immigrazione dall'Agrigentino, dal Messinese e dal Ragusano.\nMonumenti e luoghi d'interesse.\nArchitetture religiose.\nA Termini Imerese vi sono numerose chiese:\nArchitetture civili.\nResti di edifici romani furono visti in passato presso il Duomo, e identificati senza motivo con la casa di Stenio: si trattava probabilmente di costruzioni pubbliche annesse al Foro. A quest'ultimo appartiene verosimilmente un grande portico scoperto nel secolo scorso lungo il fianco sinistro del Duomo e la via del Belvedere: trattasi di un edificio allungato (m 130 x 18,40), preceduto da una gradinata con un colonnato a est e una serie d'ambienti ad ovest, pavimentati in signino, databile tra il II e il I secolo a.C.\nUn altro monumento superstite della citt\u00e0 si trova nella Villa Palmeri (o Municipale). Si tratta di resti di un edificio in opera cementizia, con paramento a blocchetti; falsamente identificato con la \"curia\". Non lontano \u00e8 l'anfiteatro, uno dei tre conosciuti in Sicilia (oltre a quelli di Siracusa e di Catania): esso occupa la zona compresa tra via Garibaldi e via San Marco, dove un gruppo di case ne ha conservato la pianta. \u00c8 in gran parte realizzato con paramento a blocchetti in opera cementizia, e presenta un doppio ambulacro, fatto notevole per un edificio cos\u00ec piccolo (m 98 x 75 circa). La \"cavea\" era in parte scavata e in parte costruita: resta una parte dell'ordine inferiore delle arcate, visibile sul lato occidentale (in via Anfiteatro). Non sappiamo se esistessero ordini superiori. L'anfiteatro, come gli altri simili della Sicilia, fu probabilmente realizzato in et\u00e0 augustea, in relazione con la deduzione della colonia.\nNegli stessi anni, e nella medesima occasione, dovette essere costruito l'acquedotto, il pi\u00f9 importante e meglio conservato dell'isola. Le sorgenti si trovano 5\u00a0km ad est della citt\u00e0, alle falde del Monte San Calogero. Qui, in localit\u00e0 Brucato, si possono ancora vedere i resti delle due vasche di decantazione. Il passaggio del torrente Barratina avveniva in localit\u00e0 Fontana Superiore.\nIn un primo tempo dovette essere realizzato con un sifone lungo circa 600 m, del quale resta il castello di compressione a pianta esagonale, ben conservato, alto m 15,60 e poggiante su uno zoccolo quadrato di m 6 di lato. Su cinque dei lati si aprono finestre, e dal lato E partiva il condotto. Su questa torre era un tempo una grande iscrizione, ora scomparsa: \"aquae Cornealiae ductus p.\u00a0XX\". L'ultima indicazione (\"venti piedi\") corrisponde forse all'area di rispetto ai lati del manufatto.\nPi\u00f9 tardi sembra che l'acquedotto passasse pi\u00f9 a valle: in contrada Figurella \u00e8 ancora visibile un ponte a doppio ordine di arcate (in origine nove nell'inferiore, quindici nel superiore: due archi per ogni ordine sono crollati), alto 14 m. La struttura, in opera cementizia con paramento in blocchetti, \u00e8 la stessa dell'anfiteatro e della curia, e mostra d'appartenere allo stesso progetto edilizio, nel quale non si pu\u00f2 identificare quello della colonia augustea.\nNei pressi della citt\u00e0, presso il fiume San Leonardo, sorge il ponte omonimo, fu ricostruito per la settima volta dal 1721 al 1723 sotto il regno di Carlo VI d\u2019Asburgo dall'architetto Agatino Daidone. All'ingresso del ponte sorge un'iscrizione in latino che ne attesta la sestupla ricostruzione\nDi notevole interesse nell\u2019ambito dell\u2019archeologia industriale gli edifici ottocenteschi nei pressi del porto che erano la sede dell\u2019impresa di Pasquale Mormino, una delle principali realt\u00e0 economiche della citt\u00e0 all\u2019epoca.\nCultura.\nIstruzione.\nBiblioteca Liciniana.\nLa Biblioteca Liciniana \u00e8 la biblioteca comunale di Termini Imerese; istituita il 17 maggio del 1800, su iniziativa dal sacerdote Giuseppe Cipr\u00ec e, successivamente, chiamata \u201cLiciniana\u201d, dallo pseudonimo di Mopso Licinio che egli stesso aveva scelto entrando nell'Accademia euracea. La biblioteca nel 2009 possiede un patrimonio di 102.000 volumi e un archivio di atti risalente al XVI secolo.\nMuseo Civico.\nNel Museo Civico, installato nell'ex-ospedale dei Fatebenefratelli (in via del Museo Civico, di fronte al Duomo), sono esposti numerosi ed importanti reperti provenienti dalla citt\u00e0 e dal suo territorio. Tra questi, otto teste leonine della sima del Tempio della Vittoria a Himera; due leoni in tufo del Foro; un mosaico con pesci; ritratti imperiali (ritratto giulio-claudio; di Agrippina maggiore; di Domiziano; di una dama traianea; statue togate). Inoltre, la ricchissima collezione epigrafica. Tra i dipinti il trittico del 1453 raffigurante la \"Madonna che allatta il Bambino\" ritratta tra San Giovanni Battista e San Michele Arcangelo, dipinto proveniente dalla chiesa di Santa Maria della Misericordia, opera attribuita a Gaspare da Pesaro.\nInfrastrutture e trasporti.\nStrade.\nI collegamenti stradali principali sono rappresentati da:\nFerrovie.\nI collegamenti ferroviari sono assicurati dalla stazione di Termini Imerese, che si trova lungo la direttrice ferroviaria Palermo-Messina, Palermo-Agrigento e Palermo-Catania. Nel comune esistono anche la stazione di Fiumetorto, stazione di Buonfornello e la stazione di Cerda.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30917", "revid": "533647", "url": "https://it.wikipedia.org/wiki?curid=30917", "title": "Torretta (Italia)", "text": "Torretta (\"Turretta\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia."}
{"id": "30918", "revid": "287204", "url": "https://it.wikipedia.org/wiki?curid=30918", "title": "Derovere", "text": "Derovere (\"Dr\u00f9ver\" in dialetto cremonese) \u00e8 un comune italiano di 306 abitanti della provincia di Cremona, in Lombardia.\nStoria.\nDerovere (anticamente \"De' Rovere\") \u00e8 un piccolo centro abitato di antica origine.\nIn et\u00e0 napoleonica (1810) il comune di Derovere fu soppresso e aggregato al limitrofo comune di Cingia de' Botti, recuperando l'autonomia nel 1816, in seguito all'istituzione del Regno Lombardo-Veneto.\nAll'Unit\u00e0 d'Italia (1861) Derovere contava 345 abitanti. Nel 1868 vennero aggregati a Derovere i comuni di Ca' de' Bonavogli e Casalorzo Geroldi.\nSociet\u00e0.\nEvoluzione demografica.\nnegli ultimi 60 anni, il comune ha perso circa i tre quarti della popolazione.\nGeografia antropica.\nSecondo lo statuto comunale e secondo l'ISTAT, il territorio comunale comprende, oltre al capoluogo, la localit\u00e0 di Ca' de' Bonavogli e i nuclei di Casalorzo Geroldi, Casalorzo Boldori, C\u00e0 de' Cervi, Ca' de' Novelli e Ferab\u00f2."}
{"id": "30919", "revid": "2219693", "url": "https://it.wikipedia.org/wiki?curid=30919", "title": "Trabia", "text": "Trabia (\"a Trabb\u00eca\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nTerritorio.\nTrabia si trova adagiata su una collina a 50 metri s.l.m. sul litorale tirrenico. Trabia si pone in posizione strategica verso le principali mete d'interesse storico-culturale della zona palermitana. Ricca di residence, alberghi, bed&amp;breakfast, offre possibilit\u00e0 vantaggiose di soggiorno per i turisti, date anche dalla facilit\u00e0 di raggiungimento con i mezzi pubblici dei vicini centri d'interesse storici.\nStoria.\nIl toponimo \u00e8 attestato nella forma araba \"Al Tarbiah\" (ossia \"La Quadrata\" per la conformazione urbanistica) da cui trae il siciliano \"'A Trabb\u00eca\". Da una missiva dell'emiro Aadelkun El Chbir (827) si evince che quando gli Arabi arrivarono a Trabia esisteva gi\u00e0 un casale, che era stato occupato e fortificato e divenne un punto strategico importante per la conquista di Termini Imerese nonch\u00e9 centro agricolo.\nAlcuni documenti medievali risalenti all'anno 1154 (esattamente cento anni prima della nascita di Marco Polo) e compilati dal geografo arabo \"Al Idrisi\" scritti per Re Ruggero II di Sicilia attestano che nel piccolo borgo si produceva pasta filiforme detta Itriya.\nMonumenti e luoghi d'interesse.\nTrabia \u00e8 meta balneare data la presenza di numerose spiagge quali la \"Vetrana\", di sabbia finissima e dal fondale basso, lo \"Scoglio\" e la \"Pietra Piatta\", (comune di Termini Imerese) spiagge ciottolose di cui l'ultima caratterizzata da una grande pietra posta nell'immediato fondale a pochi metri dalla battigia che rasenta la superficie del mare, dalla quale prende il nome appunto e dalla quale \u00e8 possibile tuffarsi rendendosi trampolino naturale in questa pittoresca cornice marina.\nAll'ingresso del paese sono visibili i resti delle antiche mura di cinta da poco tempo restaurate insieme all'arco, vera e propria porta dell'abitato.\nPercorrendo il corso incontreremo:\nInteressantissima \u00e8 anche la zona collinare composta da numerose contrade che sovrasta il paese che da possibilit\u00e0 di fare escursioni di ogni tipo per gli appassionati e per chi vuole pi\u00f9 semplicemente trascorrere una giornata immerso nella natura. Si pu\u00f2 giungere seguendo un percorso nella \"Riserva naturale pizzo Trigna e grotte Mazzamuto\" ad un'antica casa di caccia appartenente al \"Marchese Artale\" detta \"'a Casina\" dalla quale poter godere della vista di un vasto paesaggio costiero, lacustre e collinare da un unico punto di vista.\nNella cittadina esistono ben due castelli a mare uno di questi \u00e8 il castello dei Lanza posto sotto l'abitato centrale adagiato sulla costa e l'altro ubicato sugli scogli di San Nicola l'Arena borgata marinara dal classico stile costiero palermitano e frazione di Trabia che \u00e8 stata usata tra l'altro come \"location\" per le scene del film Nuovo Cinema Paradiso di Giuseppe Tornatore. A Trabia \u00e8 possibile ammirare il \"murale pi\u00f9 lungo del mondo\" in contrada Sant'Onofrio.\nArchitetture religiose.\nPoco lontano da quest'ultima chiesa troviamo l\"Istituto Bova\" collegio abitato da suore edificato nei primi del Novecento dal signor Bova per la cura dei bambini.\nEconomia.\nL'economia si basa su turismo, pesca e allevamento bovino. I principali prodotti agricoli sono nespole (dal nespolo del Giappone), agrumi, uva da vino, ortaggi e olive.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl Comune \u00e8 interessato dalle seguenti direttrici stradali:\nSport.\nCalcio.\nLa squadra di calcio \u00e8 l\"A.S.D. Real Trabia\" che milita nel girone B palermitano di 2\u00aa Categoria.\nPallavolo.\nLa \"Polisportiva Raimondo Lanza Trabia\" milita nel campionato regionale di serie C femminile, nei campionati giovanili \"under\" 14, \"under\" 16 e \"under\" 18."}
{"id": "30921", "revid": "533647", "url": "https://it.wikipedia.org/wiki?curid=30921", "title": "Ustica", "text": "Ustica (\"\u00d9stica\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nIl territorio comunale coincide con l'isola omonima e gli scogli adiacenti.\nGeografia fisica.\nL'isola di Ustica si trova nel Mar Tirreno a circa a nord-ovest di Palermo e a a ovest di Alicudi, ma non fa parte delle Isole Eolie; occupa una superficie di circa con una circonferenza di e misura di lunghezza e di larghezza.\nLa caratteristica naturale dell'isola \u00e8 la presenza di numerose grotte che si aprono lungo le coste alte e scoscese, cos\u00ec come numerosi scogli e secche presenti tutt'intorno all'isola; sono da menzionare la grotta Verde, grotta Azzurra, grotta della Pastizza, grotta dell'Oro, grotta delle Colonne e gli scogli del Medico e della Colombara.\nClima.\nSull'isola \u00e8 presente la stazione meteorologica di Ustica, ufficialmente riconosciuta dall'Organizzazione meteorologica mondiale. Le precipitazioni medie annue si attestano a , mediamente distribuite in 68 giorni di pioggia, con minimo in estate e picco massimo in autunno-inverno. L'umidit\u00e0 relativa media annua fa registrare il valore di 78,2% con minimo di 74% a luglio e massimo di 82% a gennaio; mediamente si contano 18 giorni di nebbia all'anno.\nStoria.\nGli antichi romani la chiamavano \"Ustica\" (da \"ustum\", \"bruciato\"), mentre presso i greci era nota come \"Osteodes\", \"\u039f\u03c3\u03c4\u03b5\u03ce\u03b4\u03b5\u03c2\", \"ossario\" per i resti di mercenari che vi sarebbero morti per fame e sete. Da alcuni, come lo storiografo neozelandese L.G. Pocock e lo scrittore Marco Carlo Rognoni, viene ritenuta l'isola E\u00e8a, la dimora della maga Circe citata nell'Odissea, che trasformava gli incauti visitatori in maiali.\nGli insediamenti umani risalgono al Paleolitico; alcuni scavi archeologici hanno portato alla luce i resti di un antico villaggio cristiano. Sepolture, cunicoli e una gran quantit\u00e0 di reperti archeologici ritrovati anche sott'acqua, a causa dei tanti naufragi avvenuti nel tempo, testimoniano una presenza costante, nel luogo, di vari antichi popoli mediterranei, Fenici, Greci, Cartaginesi e Romani che vi lasciarono vestigia dappertutto. In seguito divenne base dei pirati saraceni e lo rimase per lunghissimo tempo.\nNel VI secolo vi si stabil\u00ec una comunit\u00e0 Benedettina, ma fu ben presto costretta a spostarsi a causa delle imminenti guerre fra Cristiani e Musulmani. Nel Medioevo fallirono dei tentativi di colonizzare l'isola a causa delle incursioni dei corsari barbareschi, che fecero dell'isola un proprio rifugio.\nNel 1759 Ferdinando III di Borbone impose una colonizzazione dell'isola; furono edificate due torri di guardia, Torre di Santa Maria e Torre Spalmatore, che facevano parte del sistema di avviso delle Torri costiere della Sicilia, cisterne per raccogliere l'acqua piovana e case che costituirono il centro abitato principale presso la Cala Santa Maria. Vi vennero coloni palermitani, trapanesi ed eoliani, accompagnati da un centinaio di soldati. Nel 1762 la popolazione fu preda dei corsari barbareschi e venne quasi tutta rapita e condotta in cattivit\u00e0 in Tunisia. Quindi si intensificarono i lavori a difesa dell'isola, il nuovo ripopolamento avvenne a partire dal 1763, e in particolare l'ingegnere militare brigadiere Giuseppe Valenzuola gi\u00e0 nel 1765 aveva redatto il piano urbanistico dell'attuale abitato, che, perdurando gli attacchi dei corsari, su impulso del governatore borbonico Giuseppe Laghi, venne difeso oltre che dalla Torre di Santa Maria, dal Rivellino di San Giuseppe e dalla connessa Fortezza della Falconiera che fu impiantata a partire dal 1800 sul rilievo omonimo.\nUstica al tempo dei Borbone fu anche un luogo di confino per prigionieri politici e vi rest\u00f2 anche sotto casa Savoia.\nNel 1869 fu oggetto di una visita da parte dell'arciduca Luigi Salvatore d'Asburgo-Lorena, noto per i suoi studi scientifici sul Mediterraneo e quale precursore per la conservazione di importanti aree naturalistiche, che la cit\u00f2 nel suo monumentale volume dedicato alle isole del Mediterraneo edito nel 1869.\nDurante il regime fascista Ustica fu luogo di confino. Vi furono ristretti Giuseppe Romita, Amadeo Bordiga, Nello Rosselli, Carlo Rosselli, Antonio Gramsci e Ferruccio Parri, oltre che numerosi prigionieri politici senussiti catturati nell'ultima fase della guerra coloniale in Libia.\nDurante la Seconda Guerra mondiale, dei prigionieri di guerra jugoslavi sono stati ammassati sull'isola, e molti di loro sono morti di malnutrizione e di tubercolosi. Tra i confinati si trovavano anche dei Rom jugoslavi, francesi, belgi e olandesi.\nNel 1961 il confino fu abolito a causa di proteste popolari e da allora incominci\u00f2 a svilupparsi il turismo.\nStrage di Ustica (ITAVIA volo 870).\nLa localit\u00e0 \u00e8 conosciuta poich\u00e9 utilizzata come punto di riferimento geografico della cosiddetta Strage di Ustica, avvenuta il 27 giugno 1980, quando il volo Itavia da Bologna a Palermo, precipit\u00f2 a una notevole distanza dall'isola; in quell'episodio morirono 81 persone tra passeggeri e equipaggio.\nDopo anni di processi penali e teorie, la sentenza 1871 depositata il 28 gennaio 2013 dalla Terza sezione civile della Suprema Corte identifica come causa della sciagura l'impatto del velivolo con un missile, condannando lo Stato Italiano al risarcimento dei familiari delle vittime per aver eseguito controlli radar inadeguati.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 26 persone.\nLingue e dialetti.\nOltre alla lingua ufficiale italiana, a Ustica si parla la lingua siciliana nella sua variante occidentale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nCultura.\nIstruzione.\nScuole.\n\u00c8 presente un Istituto Comprensivo di II grado che raccoglie la scuola materna, la scuola elementare, la scuola media, e l'istituto tecnico economico per il turismo.\nEconomia.\nServizi.\nSull'isola \u00e8 presente un servizio di guardia medica con copertura di 24 ore: il servizio dispone di camere iperbariche e di un servizio di elicottero per le emergenze che \u00e8 collegato con gli ospedali di Palermo. Sono presenti inoltre, una postazione fissa dei carabinieri, guardia di finanza, guardia costiera, polizia municipale, ufficio postale, una banca e una farmacia. Tutti i servizi sono accentrati nelle vicinanze del porto. Vista la quasi totale assenza di fonti idriche, sull'isola \u00e8 presente un dissalatore che produce metri cubi annui d'acqua dissalata.\nInfrastrutture e trasporti.\nPer collegare l'isola a Palermo \u00e8 presente un apposito servizio di traghetti mediante uso di moderni catamarani e aliscafi. Il porto \u00e8 dotato di attrezzature atte ad accogliere i diportisti.\nSull'isola \u00e8 presente una sola strada che effettua il periplo della stessa per un totale di . \u00c8 presente un servizio di bus navetta che effettua il giro dell'isola.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30922", "revid": "1543377", "url": "https://it.wikipedia.org/wiki?curid=30922", "title": "Dovera", "text": "Dovera (\"Du\u00e9ra\" in dialetto cremasco) \u00e8 un comune italiano di abitanti della provincia di Cremona in Lombardia.\nStoria.\nLa fondazione di Dovera risale all'epoca romana. All'epoca era un piccolo borgo agricolo chiamato \"Dovaria\" che era attraversato da un'importante strada romana, la \"via Regina\", che collegava \"Cremona\" con \"Mediolanum\".\nDovera appartenne da sempre alla Gera d'Adda milanese. Il limitrofo centro abitato di Roncadello, oggi frazione, apparteneva invece al Contado di Lodi. Dovera appartenne alla provincia di Lodi dal 1786 al 1791.\nIn et\u00e0 napoleonica (1810) al comune di Dovera fu aggregata Roncadello, ridivenuta autonoma con la costituzione del Regno Lombardo-Veneto (1815). Contemporaneamente, entrambi i centri furono inseriti nel distretto di Pandino della provincia di Lodi e Crema.\nCon l'Unit\u00e0 d'Italia i comuni di Dovera e Roncadello furono inseriti nel circondario di Crema della provincia di Cremona. Nel 1868 il comune di Roncadello fu aggregato definitivamente a Dovera.\nSociet\u00e0.\nEtnie e minoranze straniere.\nAl 31 dicembre 2020 gli stranieri residenti sono . Le comunit\u00e0 nazionali numericamente significative sono:\nGeografia antropica.\nIl territorio comunale comprende, oltre al capoluogo, le frazioni di Barbuzzera, Postino, Roncadello e San Rocco.\nInfrastrutture e trasporti.\nStrade.\nIl centro abitato \u00e8 attraversato dalla strada statale 472 Bergamina, che unisce Treviglio a Lodi, ed \u00e8 punto di origine di una strada provinciale che conduce a Crespiatica passando per la frazione di Postino.\nVi sono poi alcune strade minori, di importanza locale, dirette ai centri limitrofi.\nLa parte nord del territorio comunale, ai confini con Pandino, \u00e8 lambita dalla strada statale 415 Paullese.\nTranvie.\nDal 1880 al 1920 Dovera era servita da una stazione della tranvia interurbana a vapore Lodi-Bergamo, che correva lungo la strada Bergamina.\nAmministrazione.\nElenco dei sindaci dal 1985 ad oggi."}
{"id": "30923", "revid": "533647", "url": "https://it.wikipedia.org/wiki?curid=30923", "title": "Valledolmo", "text": "Valledolmo (\"Va\u1e0d\u1e0dilurmu\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nSorge ai piedi delle Madonie sud-occidentali, sulle pendici di pizzo Sampieri.\nStoria.\nEt\u00e0 Moderna.\nI feudi costituenti insediamenti baronali, Valle dell'Ulmo, Cifiliana, Castellucci e Mezzamandrianuova, facevano parte della Contea di Sclafani, fino a quando Giovanni de Luna Duca di Bivona e Conte di Sclafani, nel 21 giugno 1582, per 13,250 once, li vendette a Giacomo di Giorlando (detto \"lo Squiglio\"), da Collesano, previo atto del notaio Antonio Larosa di Palermo.\nAntonio Cicala acquist\u00f2 la baronia di \"Valle dell'Ulmo\" da Pietro Lo Squiglio, barone di Galati.\nMario Cutelli, Conte di Villa Rosata e signore di Aliminusa, famoso giureconsulto, genero di Antonio Cicala, acquist\u00f2 i feudi di Cifiliana e Mezzamandrianuova.\nGiuseppe Cutelli Cicala, eredit\u00f2 dal nonno e dal padre i suddetti feudi e divenne nel febbraio del 1651, 5\u00ba Barone di Valle dell'Ulmo, e 1\u00ba Barone di Castel Normanno.\nGiuseppe Cutelli ottenne nel 1650 licenza di popolare quelle terre, in luogo attiguo all'esistente magnifico palazzo feudale. Detta Licentia populandi fu firmata da Don Melchiorre Centellis de Borgia, in nome del Vicer\u00e9 spagnolo. Giuseppe Cutelli, continu\u00f2 l'opera di ingrandimento di Valle dell'Ulmo e ingrand\u00ec il palazzo iniziato dal nonno Antonio Cicala.\nSpos\u00f2 la Duchessa Anna Summaniata, e in seconde nozze Donna Maria Abatellis. Mor\u00ec il 24 novembre 1673.\nGli succedette il figlio Antonio Cutelli 6\u00ba Barone di Valle dell'Ulmo 2\u00ba Barone di Castelnormanno, signore di Aliminusa, di Cifiliana, Conte di Villarosata.\nAntonio fu costretto a donare la Baronia, avuta in eredit\u00e0, alla madre Contessa Maria Abatellis, che per tale passaggio divenne la 7\u00ba Baronessa della Valle dell'Ulmo. Antonio successivamente venne ucciso, il 5 agosto 1711, nel tentativo di abuso di un \u201cius primae noctis\u201d, per mano di un suo vassallo, Pietro Corvo. Le spoglie riposano nel sontuoso mausoleo eretto nella chiesetta baronale, oggi \"Chiesa della Anime Sante\".\nAlla morte della madre Maria Cutelli Abatellis, le succedette la sorella, Cristina Cutelli che eredit\u00f2, il 20 luglio 1712, la Baronia di Valle dell'Ulmo-Castelnormanno divenendone cos\u00ec la 8\u00ba Baronessa. Cristina Cutelli spos\u00f2 Don Giovanni Joppolo.\nLa coppia non ebbe figli maschi, per cui la Baronia pass\u00f2 alla loro figlia femmina Girolama Joppolo il 16 luglio 1746, la quale diviene la 9\u00ba Baronessa di Valle dell'Ulmo-Castelnormanno, ed la quale tra l'altro, il 16 luglio 1748, eredit\u00f2 anche, per la morte dello zio Avv. Giovanni Cutelli, i feudi di Cifiliana e di Mezzamandranuova.\nAlla morte dei due senza figli (nell'ottobre 1761) la Baronia pass\u00f2 al nipote per parte materna, Matteo Lucchesi Joppolo che divenne cos\u00ec il 10\u00ba Barone di Valle dell'Ulmo-Castelnormanno.\nSuo successore il 21 maggio 1774 \u00e8 il figlio Ignazio Lucchesi Palli, che diviene l'11\u00ba Barone.\nEt\u00e0 Contemporanea.\nNel periodo del ventennio fascista il comune di Valledolmo ricevette una conduttura idrica che soddisfece i bisogni degli abitanti. Nel 1927 si ricorda la visita dell'allora prefetto Mori, detto \"prefetto di ferro\" che venne ad inaugurare la nuova rete idrica e il nuovo monumento ai Caduti, realizzato dallo scultore Antonio Ugo e chiamato dai valledolmesi \"u Pupu\", divenuto famoso per lo scandalo che la sua nudit\u00e0 diede agli occhi degli abitanti del paese, tanto da essere immediatamente coperto con dei veli che ne celassero le parti impudiche.\nDurante la seconda guerra mondiale, un aereo alleato lanci\u00f2 per errore, una bomba sulla Chiesa della Purit\u00e0, distruggendola e ferendo alcuni fedeli. Questo ordigno era destinato sulla pi\u00f9 piccola e antica chiesa della Madonna del Buon Pensiero, in quel momento destinata ad accogliere munizioni ed armi.\nFeste e Tradizioni.\nIl paese si caratterizza per un gran numero di Feste e riti tradizionali sia sacre che profane.\nS. Antonio di Padova patrono del paese - 18 agosto\nLa festa si svolge sotto il patrocinio del Comune con manifestazioni a carattere religioso culturale, ricreativo e musicale che si protraggono durante tutto il mese di agosto. Alla Santa Messa e alla solenne processione del Santo partecipano le autorit\u00e0 locali, le confraternite del luogo con il caratteristico abitino e la locale banda musicale che intona piacevoli marce.\nIl santo viene festeggiato in questa data simbolica poich\u00e9 in passato per motivi amministrativi e per via di temperature pi\u00f9 favorevoli venne spostato pi\u00f9 volte fino alla decisione finale per il 18 agosto e cos\u00ec rimase per tradizione.\n\"Fiera del 1\u00ba maggio\".\nQuella del 1\u00ba maggio \u00e8 ormai diventata una delle Fiere pi\u00f9 visitate ed attese della Sicilia. Essa \u00e8 nata per supportare la florida attivit\u00e0 artigianale e agricola del paese, ma in pochi anni ha esteso i propri confini.\n\"La Santa Croce\".\n\"La Santa Croce\" si festeggia il 3 maggio si celebra nella chiesetta del calvario per ringraziarla delle grazie ricevute, i fedeli confezionano pezzature di pane in forma di mani, piedi, gambe o di faccia spalmate con il tuorlo d'uovo e di sesamo. Il pane, una volta benedetto, viene venduto ai fedeli e i proventi dati alla parrocchia.\n\"Festa di San Giuseppe\".\n\"San Giuseppe\" viene festeggiato il 19 marzo per questa giornata come tradizione \"palermitana\" vuole, viene preparata la pasta con le sarde e la mollica. \nAlcune famiglie come ex voto, preparano una tavola imbandita di cibi non di carne, ma fritture di pesci comuni, cardi ed altre pietanze che vengono poi offerti durante il pranzo di \"San Giuseppe\" ai cosiddetti \"Virgineddi\", persone non sposate che tradizione vuole siano in numero dispari ed originariamente povere, che hanno il dovere durante il pranzo di ringraziare \"San Giuseppe\" con canti o preghiere.\n\" L'Incontro di Pasqua\".\n\"L'Incontro\" pasquale viene mostrato ai fedeli nella centrale via Cadorna alle spalle del monumento ai caduti che tutti chiamano affettuosamente \"u Pupu\", a mezzogiorno circa, al terzo squillo di tromba i simulacri dell'Addolorata e del Cristo Risorto, portati a spalla, muovono di corsa l'una verso l'altro. Giunti a poca distanza, viene tolto il velo nero all'Addolorata, e Madre e Figlio, vengono avvicinati in un simbolico abbraccio.\nFesta Di San Biagio - 3 febbraio\nBenedizione dei pani votivi dedicati al Santo di Sebaste detti \"cuddureddi\". Questi dolcini dopo la benedizione vengono distribuiti in Chiesa fra gli astanti mentre una parte di queste vengono riservati e distribuiti a parenti ed amici per allontanare il mal di gola.\nCarnevale valledolmese\nSfilata di carri allegorici e gruppi in maschera (ultima domenica di carnevale e marted\u00ec successivo). Tra le tradizioni profane del luogo occupa il primo posto quella relativa alle feste di Carnevale, che erano tanto attese dai giovani e dalle donzelle in attesa del principe azzurro. Nelle quattro domeniche che ne precedevano la festa le famiglie delle giovane fanciulle davano feste da ballo nelle proprie abitazioni; tutti i gruppi di giovani erano accolti nelle abitazioni per danzare purch\u00e9 fossero presentati da un mazziere (c.d. portatore) noto al padrone di casa e garante dell\u2019igiene morale del gruppo. L\u2019ultimo giorno di Carnevale s\u2019improvvisavano angoli di cucina in alcune strade e si offrivano ai passanti grossi piatti di maccheroni al sugo e salsiccia arrostita. A notte fonda si procedeva alla condanna a morte del Carnevale per impiccagione, oppure lo si sottoponeva ad un intervento chirurgico, reso urgente dalla smodata ingurgitazione di pasta, salsiccia e vino. La farsa si concludeva, a mezzanotte con la morte straziante del crapulone incallito, compianto anche dal mortorio delle campane.\nLa tradizione del carnevale a Valledolmo affonda, quindi, le proprie radici in un lontano passato. Tuttavia, oggi, la manifestazione, che si svolge l\u2019ultima domenica di carnevale ed il marted\u00ec successivo con le tradizionali sfilate dei carri allegorici e gruppi in maschera, organizzati ed allestiti dalle Associazioni e gruppi locali, si \u00e8 di fatto uniformata alla prevalente tendenza dei pi\u00f9 famosi carnevali che si svolgono nel resto d\u2019Italia.\nSagra del Pomodoro (venerd\u00ec, sabato e domenica terza settimana di settembre) manifestazione di promozione del pomodoro siccagno di Valledolmo. La sagra si svolge in Piazza Purit\u00e0 in appositi stand con esposizione di diverse variet\u00e0 di pomodoro, degustazione di varie pietanze preparate con il pomodoro, la salsa ed il concentrato \u201c\"astrattu\"\u201d in abbinamento ai prodotti tipici locali, per concludersi con una tradizionale spaghettata.\nIl pomodoro siccagno, rosso e succoso, viene coltivato in pieno campo senza alcuna irrigazione da cui il nome \u201c\"siccagno\"\u201d. \u00c8 una coltura primaverile estiva: in genere viene praticato il trapianto in pieno campo di piantine coltivate in serra. Durante la coltivazione delle piantine si effettuano limitati interventi colturali allo scopo di mantenere la terra umida e priva di erbe infestanti: inesistenti i trattamenti antiparassitari. L\u2019assenza di irrigazione e il particolare clima del comprensorio valledolmese, con buoni livelli di umidit\u00e0 dell\u2019atmosfera anche nel periodo estivo, equilibrano il processo di evapo-traspirazione, determinano l\u2019ispessimento dei tessuti a palizzata delle foglie e riducono l\u2019apertura degli stomi, cui consegue un limitato consumo di acqua. Le rese per ettaro sono di 100/120 quintali. La produzione del pomodoro siccagno, fra le attivit\u00e0 agricole del luogo, oggi spicca per la qualit\u00e0, la bont\u00e0 e l\u2019importante produzione.\nSagra dell\u2019uva e festa dei vini DOC della Contea di Sclafani in cui ricade il territorio di Valledolmo. 1\u00aa domenica di ottobre -\nMostra e assaggio della produzione locale di uve da tavola e da mosto e della produzione vinicola locale\u00a0\u2013 Degustazione prodotti tipici locali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nBibliografia.\nEdizione Rosaria - Palermo - 2001"}
{"id": "30924", "revid": "533647", "url": "https://it.wikipedia.org/wiki?curid=30924", "title": "Ventimiglia di Sicilia", "text": "Ventimiglia di Sicilia (\"Calamigna\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nUna parte della Riserva naturale orientata Pizzo Cane, Pizzo Trigna e Grotta Mazzamuto \u00e8 parte del territorio comunale.\nOrigini del nome.\n\"Calamigna\" \u00e8 il nome alternativo con cui i paesi vicini, e talvolta anche i ventimigliesi, chiamano Ventimiglia. In passato era la zona alle falde del Monte Cane, per poi indicare la zona di estensione attuale del comune.\nPer l'etimologia della parola Calamigna vengono ritenute valide due ipotesi. Quella pi\u00f9 plausibile, fa riferimento all'antico insediamento e considera che gli arabi non cambiavano mai il nome del luogo che conquistavano ma aggiungevano un prefisso: in questo caso \"Qal'ah\" (= rocca fortificata) a cui si deve \"Cala-\" ad una parte gi\u00e0 esistente, ossia \"moenia\" (in latino \"mura\") divenuto poi negli anni \"-migna\", che sta a significare \"mura fortificate\", di significato ampiamente plausibile per via delle ampie mura che circondavano il sito. Un'altra ipotesi fa invece derivare il nome del paese dal termine greco \"kalamos\" (\"canna\") e dal latino \"calaminius (\"\"fatto di canne\").\nStoria.\nPeriodo pre-fondazione.\nA ridosso dell'odierna Ventimiglia di Sicilia (o \"Calamigna\", come viene chiamata dagli stessi abitanti e dai comuni vicini) vi \u00e8 stato un insediamento databile attorno al V secolo a.C.; tale insediamento si compone di un \"castello\", ovvero un edificio pi\u00f9 grande e maestoso per le sue dimensioni e da molte casette sparse, il tutto circondato da ampie mura fortificate. \nQueste mura, per le loro dimensioni odierne (hanno una larghezza di circa 1m per tutta la loro estensione) fanno pensare che in origine potessero raggiungere anche l'altezza di 3-4m. Sono ancora visibili i segni delle cariche di esplosivo usate per demolirle cos\u00ec come si \u00e8 resa visibile anche la tecnica usata, cio\u00e8 quella di usare grossi massi all'esterno e pietruzze di dimensione variabile per l'interno.\nInsieme ad altri reperti tardoclassici, \u00e8 stato rinvenuto nel territorio comunale un sigillo bizantino con monogramma (9.15 g, 26\u00a0mm diametro) databile al (tardo) VII secolo, il cui proprietario doveva con tutta probabilit\u00e0 essere un funzionario della amministrazione provinciale di rango medio o medio-alto che aveva contatti con il luogo, ad esempio nel campo delle imposte, oppure un latifondista locale (grecizzato) che si fregiava del titolo onorifico \u201cdella classe dei prefetti\u201d senza svolgere una concreta funzione.\nLa presenza dei numerosissimi cocci (basta pensare che si parla di \u201ctappeto di cocci\u201d), fa pensare che nelle vicinanze si trovasse un forno, e questa ipotesi \u00e8 avvalorata da un fatto: esiste un antico manufatto ancora pressoch\u00e9 intatto che la gente del luogo definisce un torchio usato per la pigiatura dell'uva fino alla met\u00e0 secolo scorso, ma che gli studiosi indicano come un probabile forno per la cottura della ceramica e solo successivamente destinato ad altri usi. \u00c8 un caso che sia rimasto intatto, forse per la posizione in cui si trovava, poggiato su due rocce, che rendeva comunque inutilizzabile il terreno circostante.\nFondazione.\nNel 1625 fu fondata nel feudo di \"Calamigna\" da Beatrice Ventimiglia (in onore della quale, prende appunto il nome) figlia di Giovanni III Ventimiglia (principe di Castelbuono, marchese di Geraci, signore di Tusa, Gangi, S. Mauro e Pollina, Ciminna, Castelluzzo e proprietario del feudo di Calamigna, nonch\u00e9 Vicario Generale e Presidente del Regno di Sicilia) e moglie del conte di Racalmuto Girolamo Del Carretto. Nel 1863 fu aggiunto l'appositivo \"di Sicilia\" per distinguerla dalla Ventimiglia ligure.\nInfrastrutture e trasporti.\nIl Comune \u00e8 interessato dalle seguenti direttrici stradali:\nAmministrazione.\nDi seguito sono presentate delle tabelle relative alle amministrazioni che si sono succedute in questo comune. "}
{"id": "30925", "revid": "533647", "url": "https://it.wikipedia.org/wiki?curid=30925", "title": "Vicari", "text": "Vicari \u00e8 un comune italiano di abitanti della citt\u00e0 metropolitana di Palermo in Sicilia.\nStoria.\nL'origine di Vicari si fa risalire tra il VII ed il IX secolo, durante la dominazione bizantina. Tommaso Fazello attribuisce la fondazione della citt\u00e0 e del castello a Chiaramonte III o a Chiaramonte II. Non \u00e8 da escludere che la stessa area sia stata antropizzata molti secoli prima: lo dimostrano alcuni reperti che sono stati trovati durante gli scavi eseguiti all'interno del castello. Dopo i Chiaramonte la citt\u00e0 fu venduta ai Valguarnera, che nel 1408 la vendette a Gilberto Talamanca, che due anni dopo la alien\u00f2 a Federico Ventimiglia. E poi ancora fu posseduta dagli Alliata, Squillaci. Con i primi dell'800, si conclude la dinastia dei Bosco\u2013Bonanno, che per quasi due secoli avevano retto l'abitato di Vicari elevandolo a Contea.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30928", "revid": "1444396", "url": "https://it.wikipedia.org/wiki?curid=30928", "title": "Drizzona", "text": "Drizzona (\"La Dris\u00f9na\" in dialetto cremonese) \u00e8 una frazione geografica di 563 abitanti del comune di Piadena Drizzona in provincia di Cremona, in Lombardia.\nStoria.\nDal 1\u00ba gennaio 2019, a seguito del referendum popolare consultivo del 24 giugno 2018, si \u00e8 fuso con il comune di Piadena per dare vita al nuovo comune di Piadena Drizzona."}
{"id": "30929", "revid": "125948510", "url": "https://it.wikipedia.org/wiki?curid=30929", "title": "Fiesco", "text": "Fiesco (\"Fi\u00e8sch\" in dialetto cremonese) \u00e8 un comune italiano di abitanti della provincia di Cremona, in Lombardia. \nSociet\u00e0.\nEtnie e minoranze straniere.\nAl 31 dicembre 2020 i cittadini stranieri residenti sono . Le comunit\u00e0 nazionali numericamente significative sono:\nAmministrazione.\nElenco dei sindaci dal 1985 ad oggi.\nAltre informazioni amministrative.\nNel mese di febbraio 2018 veniva avviata la procedura di fusione per incorporazione del Comune di Fiesco in quello di Castelleone. Entrambi i comuni indicevano un referendum consultivo da tenersi nella giornata di domenica 1\u00ba luglio.\nAl termine dello spoglio elettorale risultava che il 59,32% degli elettori votanti del Comune di Fiesco aveva manifestato un parere contrario al progetto che, quindi, veniva annullato. Favorevole, invece, il 92,32% dei cittadini votanti a Castelleone."}
{"id": "30933", "revid": "287204", "url": "https://it.wikipedia.org/wiki?curid=30933", "title": "Gabbioneta-Binanuova", "text": "Gabbioneta-Binanuova (\"Gabiun\u00e9eda\" e \"Binan\u00f3a\" in dialetto cremonese) \u00e8 un comune italiano di 881 abitanti della provincia di Cremona in Lombardia.\nInfrastrutture e trasporti.\nTra il 1889 e il 1955 Gabbioneta era servita da una stazione della tranvia Cremona-Ostiano, gestita in ultimo dalla societ\u00e0 Tramvie Provinciali Cremonesi."}
{"id": "30934", "revid": "57872", "url": "https://it.wikipedia.org/wiki?curid=30934", "title": "Pompeiana", "text": "Pompeiana (\"Pumpi\u00e2na\" in ligure) \u00e8 un comune italiano di 866 abitanti della provincia di Imperia in Liguria.\nGeografia fisica.\nL'abitato di Pompeiana, ad est dell'alta valle Argentina, dista in linea d'aria 2\u00a0km dal mar Ligure e si trova, disposta in zona centrale, sul versante sud del monte Croce, una collina alta circa 600 metri. La sua buona esposizione a sud, la vicinanza del mare e la collina alle spalle garantiscono un clima mite. Altra vetta del territorio \u00e8 il monte Selletta (579 m).\nStoria.\nIl toponimo ha con ogni probabilit\u00e0 origine romane come derivazione dal \"Fundus Pompeiani\", un fondo rustico annesso alla vicina mansio di \"Costa Balenae\". Per il momento, per\u00f2, nessun documento anteriore all'XI secolo pu\u00f2 confermare l'esistenza del paese durante il I millennio.\nNell'anno 1049 l'attuale torrente Santa Caterina, che scorre ad est del paese, \u00e8 definito fossato di Pompeiana e viene usato per delimitare il confine delle terre che Adelaide di Susa concede ai monaci benedettini di Villaregia di Santo Stefano al Mare, dipendente dall'abbazia di Santo Stefano di Genova. Questa donazione diede origine al cosiddetto Principato monastico di Villaregia, dal quale Pompeiana fu inizialmente esclusa, anche se certamente i benedettini esercitarono presto la loro influenza, anche attraverso la chiesa di Santa Maria, gi\u00e0 attiva nel XII secolo. Il Potere temporale fu esercitato prima dai Clavesana e successivamente dai di Quaranta feudatari della vicina Lingueglietta; nel 1153 il vescovo di Albenga infeud\u00f2 Anselmo di Quaranta per la riscossione delle decime di un elenco di paesi, tra cui figura appunto Pompeiana. Tale incarico fu confermato anche nel 1161 e nel 1206.\nPompeiana entr\u00f2 a far parte della giurisdizione benedettina del Principato di Villaregia nel 1225 e vi rimase sino al 1335, quando a causa di numerosi debiti contratti, i monaci benedettini vendettero l'intero principato ai Lamba Doria.\nNel periodo fra il 1440 e il 1798 Pompeiana fu separata in \"Pompiana Superior\" (o \"Maior\") e \"Pompiana Inferior\". La parte alta fu assegnata al feudo dei di Quaranta, la seconda alla podesteria di Taggia. L'atto ufficiale della sua scissione fu stipulato nella piazza della chiesa parrocchiale, ubicata nella zona superiore, il quale prevedeva la possibilit\u00e0 da parte degli abitanti della zona inferiore di poter frequentare liberamente le funzioni religiose. Nel 1472 i diritti su \"Pompiana Maior\" passarono ai marchesi Spinola del ramo di San Luca, che governarono la zona per conto di Genova. Nel 1673, dopo una lunga controversia giudiziaria tra le famiglie Grillo e Gentile, che ne avevano ereditato i diritti per via matrimoniale dopo l'estinzione dei due rami maschili della famiglia Spinola, il possedimento feudale fu riconosciuto ai secondi che lo conservarono fino alla caduta della Repubblica di Genova nel 1797.\nIl 22 maggio 1557 sub\u00ec un'incursione dei pirati barbareschi dove, oltre al saccheggio e all'incendio delle abitazioni, morirono 7 o 8 abitanti, catturati in 25 e abbattuti diversi animali da lavoro. Altre incursioni devastarono il paese e la zona in quel periodo. Interessante la testimonianza pervenuta attraverso una lettera datata al 20 luglio 1564, scritta da Giacomo Filippo (o Filippi), un pompeianese catturato dai predoni, schiavo in Algeri con i figli e le nipoti.\nUn documento datato 9 marzo 1704 stabil\u00ec, per volont\u00e0 della locale Confraternita dello Spirito Santo, l'apertura di una pubblica scuola, aperta a tutti i ragazzi della parrocchia.\nCon la caduta della Repubblica di Genova sul finire del 1797, e la conseguente istituzione della napoleonica Repubblica Ligure, il territorio di Pompeiana divenne municipalit\u00e0 autonoma che fu inquadrata nel cantone di Taggia nella giurisdizione delle Palme, con capoluogo Sanremo. Dal 1805, con il passaggio della Repubblica Ligure nel Primo Impero francese, rientr\u00f2 nel circondario di Porto Maurizio del Dipartimento di Montenotte.\nFu annesso al Regno di Sardegna nel 1815 dopo il congresso di Vienna del 1814, a seguito della caduta di Napoleone Bonaparte. Facente parte del Regno d'Italia dal 1861, dal 1859 al 1926 il comune di Pompeiana fu compreso nel V mandamento di Santo Stefano al Mare del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nTra il 1924 e il 1925 il comune di Pompeiana fu soppresso e aggregato al comune di Santo Stefano al Mare; nuovamente soppresso nel 1928, e quindi unito al comune di Riva Santo Stefano, si ricostitu\u00ec definitivamente nel 1947.\nDal 1973 al 30 aprile 2011 ha fatto parte della Comunit\u00e0 montana Argentina Armea.\nSimboli.\nLo stemma ufficiale e il gonfalone sono stati approvati con l'apposito decreto del presidente della Repubblica datato al 4 ottobre del 1986.\nMonumenti e luoghi d'interesse.\nAree naturali.\nAlle spalle dell'abitato di Pompeiana una zona di 184 ettari \u00e8 entrata a far parte della rete Natura 2000 con la denominazione di ZSC IT1315922 \"Pompeiana\". L'area ospita due specie animali piuttosto rare in Italia: il pelodite punteggiato (\"pelodytes punctatus\") e la lucertola ocellata (\"timon lepidus\"). Al suo interno si trovano gli habitat riconosciuti come prioritari e denominati 6210 \"Terreni erbosi seminaturali con fioritura di orchidee\", 91HO \"Boschi di roverella\", 9540 \"Pinete mediterranee di pini mesogeni endemici\", e 6220 \"Praterie substeppiche del tipo Thero-Brachypodietea\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Pompeiana sono .\nGeografia antropica.\nPompeiana \u00e8 composta da diverse borgate, nuclei pi\u00f9 antichi, distribuite a breve distanza l'una dall'altra. Costruzioni pi\u00f9 recenti hanno successivamente dato al paese una distribuzione pi\u00f9 continua e uniforme, anche se tuttora le borgate pi\u00f9 antiche si trovano spesso nelle zone periferiche dell'abitato.\nIl territorio comunale \u00e8 costituito dalle borgate di Barbarasa, Belli, Cantu, Case Soprane, Conio, Costa San Giuseppe, Tento per una superficie territoriale di 5,38\u00a0km\u00b2. Ad ovest, alle spalle della Torre dei Panei, una torre costruita nel XVI secolo per avvistamento e difesa dalle incursioni barbaresche, esiste un'ulteriore borgata (Costa Panera) abbandonata dopo il disastroso terremoto che colp\u00ec la Riviera di Ponente durante il 1831.\nConfina a nord con il comune di Pietrabruna, a sud con Riva Ligure e Santo Stefano al Mare, ad ovest con Castellaro e ad est con Cipressa e Terzorio.\nEconomia.\nSi basa principalmente sull'attivit\u00e0 agricola e sulla lavorazione e commercializzazione dei prodotti naturali locali. Tra questi, il carciofo spinoso di Pompeiana ha ottenuto una certificazione PAT.\nInfrastrutture e trasporti.\nStrade.\nIl territorio comunale di Pompeiana \u00e8 attraversato principalmente dalla strada provinciale 50 che permette il collegamento stradale con Castellaro, verso ovest, e Riva Ligure verso sud e la costa. Ulteriore collegamento viario provinciale \u00e8 la SP 49 dove, verso est, collegante il centro pompeianese con Terzorio."}
{"id": "30935", "revid": "287204", "url": "https://it.wikipedia.org/wiki?curid=30935", "title": "Gadesco-Pieve Delmona", "text": "Gadesco-Pieve Delmona (\"Gad\u00e9sch-Pi\u00e9ef Delmo\u00f9na\" in dialetto cremonese) \u00e8 un comune italiano di 1 954 abitanti della provincia di Cremona, in Lombardia.\nSi tratta di un comune sparso, derivato dall'unione dei comuni di Gadesco e Pieve Delmona nel 1929. Il municipio ha sede nella frazione C\u00e0 de' Mari, ove sono ubicate le scuole elementari, il cimitero, una palestra e un parco.\nLe frazioni sono:\nArdole San Marino ha avuto un grosso sviluppo demografico a partire dagli anni '80, anche grazie alla realizzazione in quel periodo di un grande centro commerciale (dapprima costituito solo da un supermercato, in seguito ipermercato che pu\u00f2 ora contare su una sessantina di esercizi commerciali) e grazie alla vicinanza alla citt\u00e0 di Cremona e al suo svincolo autostradale sulla A21.\nIl paese, dall'economia prettamente agricola (produzione di latte, mais, soia, carne bovina, orzo e frumento), negli ultimi anni ha visto svilupparsi anche un'area industriale di buon livello. \nQueste imprese sono attive in vari settori:\n1) agro-alimentare: una multinazionale di sementi agricole, un\u2019altra del settore confezionamento alimentare, una filiale di gastronomia etnica cinese ed un panificio Industriale. \n2) meccanica: una ditta di produzione caldaie, altre di meccanotronica ed una concessionaria di camion\n3) nuove realt\u00e0: impresa digitale per raccolta dati, motel day use, fabbriche con nuove tecnologie.\nIn tutte le frazioni \u00e8 presente una chiesa (che in alcuni casi rappresenta un vero gioiello culturale), la piazza e l'immancabile bar in cui passa il tempo libero la popolazione locale.\nMolti gli indiani sikh, impiegati nelle stalle oppure in lavori che una volta erano appannaggio dei nativi.\nIl territorio comunale \u00e8 diviso in tre parrocchie, unificate nell'ottobre 2003: la parrocchia dei Santi Gervasio e Protasio a Gadesco, la parrocchia dei Santi Pietro e Paolo a Pieve Delmona e la parrocchia di San Marino diacono ad Ardole San Marino. A Gadesco si celebra la sagra di San Luigi Gonzaga la seconda domenica di settembre, a Pieve Delmona le sagre di San Lucio la seconda domenica di luglio e di San Rocco il 15 e 16 agosto, a San Marino la festa della Madonna della Cintura o della Consolazione, fino al 2007 l'ultima domenica di agosto quando questo ne aveva 5 altrimenti la prima di settembre; dal 2008 l'ultima domenica di agosto; la festa di San Marino tradizionalmente celebrata il luned\u00ec dopo la sagra dal 2008 si celebra la prima domenica di settembre, unita alla festa dell'oratorio.\nDi rilevanza sono le due minicentrali energetiche a biogas sfruttanti i liquami dell'allevamento bovino e le biomasse locali, l'energia prodotta pu\u00f2 soddisfare il consumo di 400 famiglie (il 50% circa della popolazione comunale)."}
{"id": "30936", "revid": "547992", "url": "https://it.wikipedia.org/wiki?curid=30936", "title": "Pontedassio", "text": "Pontedassio (\"Puntedasce\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nTerritorio.\nIl territorio di Pontedassio \u00e8 parzialmente compreso lungo il versante sinistro del torrente Impero e, alla parte opposta, presso la stretta valle del torrente Agazza. Tra la vette del territorio pontedassino il monte Acquarone (735 m), il monte Grimaldi (674 m), il monte Abrighetti (596 m), il monte Pian Cavall\u00e8 (578 m) e il monte Croce (538 m).\nClima.\nIn base alla media trentennale di riferimento 1961-1990, a Pontedassio e nei paesi circostanti, le temperature pi\u00f9 basse si registrano nel mese di gennaio, con una media che si attesta a +6,5\u00a0\u00b0C, mentre quelle pi\u00f9 alte vi sono nel mese di luglio, con una media di +22,8\u00a0\u00b0C.\nOrigini del nome.\nPer quanto concerne il nome esistono due versioni: quella tradizionale che fa riferimento al ponte di assi il quale, nel tempo, doveva collegare il centro di fondovalle con le frazioni e quella pi\u00f9 recente secondo cui il nome deriverebbe dal possedimento di un centurione romano, Assio (\"Axius\"), e da lui la denominazione del paese.\nStoria.\nPercorso storico.\nIl borgo di Pontedassio fu un antico possedimento del vescovo di Albenga, assieme al villaggio di Oneglia di cui segu\u00ec le sorti storiche del tempo.\nNel 1298 divenne dominio della famiglia genovese Doria, entrando a far parte della castellania di Bestagno.\nNel 1576 fu quindi ceduto alla Casa Savoia e al loro Ducato.\nTale affiliazione allo Stato sabaudo (divenuto successivamente Regno di Sardegna) perdur\u00f2 sino all'inizio dell'Ottocento quando, con gli eventi napoleonici, la costituita municipalit\u00e0 di Pontedassio conflu\u00ec tra il 1801 e il 1803 nella Repubblica Ligure.\nAnnesso al Primo Impero francese, dal 13 giugno 1805 al 1814 il territorio fu inserito nel Dipartimento di Montenotte sotto l'arrondissement di Porto Maurizio. Nuovamente inglobato nel Regno di Sardegna dal 1815, cos\u00ec come stabilito dal Congresso di Vienna del 1814, la comunit\u00e0 pontedassina conflu\u00ec nel Regno d'Italia dal 1861. Dal 1859 al 1927 il comune fu compreso nel IV mandamento di Oneglia del circondario di Porto Maurizio facente parte della provincia di Porto Maurizio e, con la sua costituzione, della successiva provincia di Imperia.\nNel 1824 la famiglia Agnesi, che ha avuto i natali nel paese, rilev\u00f2 un antico mulino dando il via all'attivit\u00e0 dell'omonimo pastificio, con l'apertura di ben quattro centri di produzione all'interno di Pontedassio.\nNel 1928 vengono aggregati al territorio pontedassino i soppressi comuni di Bestagno, Villa Guardia e Villa Viani.\nDal 1973 al 31 dicembre 2008 ha fatto parte della Comunit\u00e0 montana dell'Olivo e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 16 marzo del 1956. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Pontedassio sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nMusei.\nA Pontedassio fu fondato nel 1958 da Vincenzo Agnesi - nella casa di famiglia - un primo spazio museale dedicato alla lavorazione della pasta e dove erano conservati antichi macchinari adibiti alla fabbricazione degli spaghetti e di altri tipi di pasta, appartenuti alla famiglia Agnesi dell'omonimo pastificio. Il materiale venne poi trasferito a Roma presso il museo nazionale delle paste alimentari.\nGeografia antropica.\nIl territorio comunale \u00e8 costituito, oltre il capoluogo, dalle tre frazioni di Bestagno, Villa Guardia e Villa Viani e dalle borgate di C\u00e0, Monti, Poggio di Villa Viani e Santa Lucia per un totale di 13,31\u00a0km\u00b2.\nConfina a nord con i comuni di Lucinasco, Chiusavecchia e Chiusanico, a sud con Imperia, ad ovest con Vasia, e ad est con Diano Arentino.\nUrbanistica.\nIl paese di Pontedassio si trova compreso tra la strada che attraversa l'intera valle Impero collegando Imperia a Pieve di Teco e il torrente Impero: in questo modo si sono venuti a formare due rioni: il Borganzo e quello delle Case Soprane.\nGli agglomerati edilizi pi\u00f9 antichi si trovano nel gi\u00e0 citato rione Borganzo, pi\u00f9 precisamente sulla via Giuseppe Garibaldi, che confluisce nel quartiere popolarmente chiamato col nome di Sciang\u00e0i, dove le case conservano ancora oggi tracce di murature e portali risalenti al periodo fra il XII e il XIII secolo.\nPi\u00f9 recente sembra l'origine del rione delle Case Soprane, un nucleo rurale che si trova sul primo tratto della via che porta alla frazione Monti, e del Borghetto, che si viene a trovare lungo la riva destra dell'Impero, sotto al paese di Bestagno. Il territorio direttamente circostante al paese, inoltre, \u00e8 stato fortemente modificato nel corso dei secoli dall'intervento dell'uomo, che ha cercato di utilizzare lo spazio nel miglior modo possibile: ancora oggi, infatti, i versanti delle colline intorno al paese presentano numerosissimi muri a secco, caselle e sentieri \"a risoi\" che s'inerpicano lungo le loro pendici.\nEconomia.\nIl comune basa la sua principale risorsa economica sull'attivit\u00e0 agricola, specie l'olivicoltura, grazie alla presenza di numerosi frantoi.\nGli olivi coltivati sono della variet\u00e0 taggiasca da cui si ricava olio extra vergine e olive in salamoia.\nInfrastrutture e trasporti.\nStrade.\nIl territorio di Pontedassio \u00e8 attraversato principalmente dalla strada statale 28 del Colle di Nava permettendogli il collegamento stradale con Imperia, a sud, e a nord con Chiusavecchia. Fino al 2002 la strada attraversava l'abitato, da quella data \u00e8 stata spostata ad ovest del torrente Impero, con un tracciato principalmente in galleria. Altra arteria provinciale \u00e8 la SP 82 per Diano Arentino.\nAmministrazione.\nAltre informazioni amministrative.\nPontedassio fa parte dell'Unione dei comuni della Valle Impero e della Valle del Maro, di cui ospita la sede.\nSport.\nPetanque.\nIl paese ospita due squadre di p\u00e9tanque, una maschile e una femminile, che giocano entrambe nelle rispettive sezioni del campionato italiano di Serie B di p\u00e9tanque.\nSport minori.\nPer quanto riguarda gli sport minori Pontedassio vanta fra i suoi residenti una campionessa del mondo di jujitsu, Alessandra Ravotto, anche membro della nazionale italiana giovanile di judo e una medagliata Olimpica di pallanuoto, Giulia Emmolo, che molto ha vinto nelle nazionali minori e tutt'ora \u00e8 titolare nella nazionale maggiore."}
{"id": "30937", "revid": "365417", "url": "https://it.wikipedia.org/wiki?curid=30937", "title": "Genivolta", "text": "Genivolta (\"Geni\u00f3lta\" in dialetto soresinese) \u00e8 un comune italiano di abitanti della provincia di Cremona, in Lombardia.\nSociet\u00e0.\nCultura.\nIn occasione della Sagra d'Autunno del Comune di Genivolta che si tiene la quarta domenica di ottobre, viene organizzato il concorso di pittura \"Comune di Genivolta\". Superata la trentesima edizione del 2015, ogni anno il concorso ospita un centinaio di opere di diversi stili e tecniche provenienti dall'intero territorio nazionale.\nEtnie e minoranze straniere.\nAl 31 dicembre 2020 i cittadini stranieri residenti sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nGenivolta \u00e8 interessata dal percorso della ex Strada statale 498 Soncinese e dalle strade provinciali CR SP25 Cumignano sul Naviglio-Bordolano e CR SP84 \"di Pizzighettone\".\nFerrovie.\nLa stazione di Genivolta era posta lungo la ferrovia Cremona-Iseo, in concessione alla Societ\u00e0 Nazionale Ferrovie e Tramvie, attivata per tratte a partire dal 1911 e soppressa nel 1956.\nAmministrazione.\nElenco dei sindaci dal 1946 ad oggi.\nAltre informazioni amministrative.\nGenivolta forma con Annicco, Azzanello, Casalmorano, Castelvisconti e Paderno Ponchielli l'Unione Lombarda Soresinese."}
{"id": "30938", "revid": "287204", "url": "https://it.wikipedia.org/wiki?curid=30938", "title": "Gerre de' Caprioli", "text": "Gerre de' Caprioli (\"Le Gere\" o \"Li Geri\" in dialetto cremonese) \u00e8 un comune italiano di 1\u00a0329 abitanti della provincia di Cremona, in Lombardia.\nStoria.\nAlla sinistra del Po, a breve distanza dal capoluogo, su una fascia di terreno difesa dal grande fiume da una serie di argini maestri, sorge Gerre de' Caprioli, un comune formato da nuclei sparsi, soprattutto di cascinali.\nInsieme alla sua variante Gera, il toponimo, molto diffuso nel cremonese, indica una localit\u00e0 in cui il fiume ha depositato grosse quantit\u00e0 di ghiaia.\nLa seconda parte della denominazione deriverebbe invece, dalla presenza di una famiglia nobile che in passato fu proprietaria di queste terre.\nNella frazione di Bosco ex Parmigiano, infatti, \u00e8 presente un piazzale nei pressi del fiume Po, noto come ex piarda Guidotti, da dove un tempo si estraeva la ghiaia dal fiume. Ora lo stabile \u00e8 stato sistemato ed \u00e8 stato adibito a centro di ricerca e documentazione, nonch\u00e9 a sala polivalente.\nDall'agosto 2010 \u00e8 attiva una Rassegna Concertistica, \"Suoni di mezza estate\", dedicata a progetti di musica antica in collaborazione con Associazioni Culturali locali."}
{"id": "30939", "revid": "57872", "url": "https://it.wikipedia.org/wiki?curid=30939", "title": "Pornassio", "text": "Pornassio (\"Purnasce\" in ligure) \u00e8 un comune italiano sparso di 676 abitanti della provincia di Imperia in Liguria. La sede comunale \u00e8 ubicata nella frazione di San Luigi.\nGeografia fisica.\nIl territorio di Pornassio \u00e8 sito nella valle del torrente Arroscia, in una conca esposta totalmente a mezzogiorno e punto di incontro dell'ambiente alpino con quello mediterraneo.\nIl territorio del comune \u00e8 composto da una sequenza di sei frazioni collegate tra di loro dell'antica via del sale e sparpagliate su 500 metri di dislivello: dai 353 m s.l.m. della frazione pi\u00f9 bassa di Ponti ai 934 m s.l.m. del colle di Nava, quest'ultimo spartiacque e via di comunicazione tra Liguria e Piemonte.\nTra le vette del territorio pornassino il monte Cosia D'Erna (1670 m), il monte Bisciaire (1518 m), la Rocca Ferraira (1301 m), il monte Ariolo (1219 m), il monte Bellerasco (1179 m), il Poggio Possanghi (1173 m) e il Bric Bruciato (949 m).\nStoria.\nCome altri paesi e localit\u00e0 della valle Arroscia, anche il territorio di Pornassio ha origini antiche e stando ad alcuni ritrovamenti presso il vivaio forestale di Piano d'Isola, nella frazione di Ponti, risalenti all'epoca protostorica. Nella localit\u00e0 furono rinvenuti - nel 1914 - i resti di una ciotola e di una catenella di ferro con fibula bronzea presso una tomba ad incinerazione datata al VII secolo a.C. e conservati ora al museo archeologico di Genova Pegli.\nIn epoca romana \u00e8 attestata la presenza di una piccola comunit\u00e0 rurale che proprio dall'agricoltura e dalla coltivazione traevano la loro primaria sussistenza. La caduta dell'Impero romano d'Occidente nel 476 provoc\u00f2 anche in questo territorio l'invasione dei Barbari e la successiva dominazione dei Bizantini che inglobarono questa zona tra l'alta valle del torrente Arroscia e il Tanaro nella \"Provincia Maritima Italorum\" (VII secolo). Segu\u00ec nel 643 la conquista longobarda del re Rotari e il dominio dei Franchi con l'istituzione del Comitato di Albenga, territorio nel quale fu inserita anche la comunit\u00e0 pornassina. Nella seconda met\u00e0 del X secolo pass\u00f2 nella costituita Marca Arduinica e in seguito tra i possedimenti feudali dell'alta valle del Tanaro e Arroscia di Bonifacio del Vasto e, alla sua morte, del figlio Anselmo VII marchese di Clavesana.\nNel XIII secolo il feudo d'Arroscia, e quindi anche Pornassio, pass\u00f2 sotto il dominio dei conti di Ventimiglia ed in particolare nella castellania dell'alta valle Arroscia, che aveva in Cosio di Arroscia il suo centro principale e Pornassio quale meta per l'alpeggio delle mandrie durante la transumanza. In questo periodo storico \u00e8 accertata la presenza del castello eretto dai conti ventimigliesi presso la frazione di Villa. Nel 1204 la zona fu interessata dagli scontri per il dominio sul territorio perpetrata da Genova e che si concluse con un primo atto di fedelt\u00e0 nelle mani del podest\u00e0 di Genova, il milanese Guiffredotto Grassello. Nuovi accordi per gli spazi contesi in localit\u00e0 Alpi di D\u00f6wa furono raggiunti il 10 maggio del 1207 tra le comunit\u00e0 di Pornassio, Ottano, Cosio di Arroscia, Mendatica e Montegrosso Pian Latte.\nCon atto stipulato il 31 maggio 1254 l'area tra Pornassio, Cosio e Garessio passarono sotto la giurisdizione dei feudatari locali Guglielmo e Robaldo e ancora, dopo una successiva divisione dei feudi nel 1263, definitivamente al secondo per quanto riguarda il territorio cosiese e pornassino. Nel 1270 i soldati di Roberto di Laveno occuparono temporaneamente Pornassio, ma l'invio delle truppe genovesi del capitano del popolo Oberto Doria sul territorio riport\u00f2 la pace nel feudo e la riconsegna dello stesso nelle mani di Robaldo; feudo che, nel 1274, fu per\u00f2 ceduto dallo stesso alla Repubblica di Genova. Nel 1283 i diritti feudali dei paesi di Pornassio e di Cosio furono venduti a Oberto Spinola dai conti di Ventimiglia Enrico e Pietro. La fine di questo secolo e la prima met\u00e0 del XIV secolo, inoltre, fu interessato da nuove diatribe signorili per il controllo del territorio ed in particolare tra il marchese di Ceva Nano e i marchesi di Clavesana Oddone II e Francesco IV; dopo alcuni scontri locali, che rischiarono di sfociare ad un aperto e pi\u00f9 ampio conflitto, la vertenza fu portata ad una soluzione con la stipulazione nel 1310 di un accordo tra Francesco IV di Clavesana e i signori di Pornassio Giacobino e Giovannino.\nTuttavia, nel 1329 una nuova rivendicazione dei diritti feudali sull'intera zona fu portata avanti dai conti ventimigliesi che riuscirono, dopo un'ufficiale investitura da parte dell'imperatore Ludovico IV, ad ottenere il controllo dei feudi di Pornassio, Aurigo, Lavina e Cosio di Arroscia. La nomina imperiale provoc\u00f2 la reazione dei marchesi Del Carretto, che avanzano altrettanti diritti proprio su Pornassio, e a sua volta del signore di Garessio Giovanni Scarella per la presunta e indebita intromissione dei nobili carretteschi sulla questione. Fu l'intervento diretto del doge di Genova Antoniotto Adorno a riportare una situazione possibilmente stabile con l'affido del feudo pornassino agli Scarsella sotto il dominio diretto dello stato genovese; nel 1460 fu poi il nobile garessino Giorgio Scarella a cedere una parte del territorio di Pornassio al conte di Tenda e del Maro Onorato Lascaris.\nTale passaggio di propriet\u00e0 fu il pretesto, quasi un secolo dopo, a nuove contese feudali di questa parte del territorio dell'alta valle Arroscia avanzate dal duca Emanuele Filiberto di Savoia, dopo che quest'ultimo aveva a sua volta acquistato, nel 1575, da Renata Lascaris il feudo del Maro.\nL'uso della forza e l'apice degli scontri tra i due stati avvenne per\u00f2 nella successiva guerra del 1625. Truppe genovesi, al comando del capitano di Pieve di Teco Tomaso Rovereto, a sua volta autorizzato dalle autorit\u00e0 genovesi, diedero il via a saccheggi di quelle localit\u00e0 in prossimit\u00e0 dei confini tra Genova e il Ducato di Savoia (tra queste Lavina, Cenova e Montegrosso Pian Latte) e all'incendio delle cascine lungo il confine con la piemontese Ormea. La reazione sabauda non si fece attendere e dopo un primo assalto delle truppe piemontesi - al comando del marchese Tomaso Costance - presso il Ponte di Nava e a seguire della stessa Nava, dove i soldati genovesi dell'alfiere Rusticone furono costretti alla ritirata, scesero verso lo sguarnito e indifeso castello di Pornassio. Conquistato il paese, pochi giorni dopo i due schieramenti si affrontarono nuovamente con un vittorioso esito per i genovesi che riusc\u00ec a far ripiegare la guarnigione piemontese verso Nava. Riconquistati Pornassio e il suo castello, la reazione delle autorit\u00e0 genovesi verso un presunto aiuto dei marchesi Scarella ai Sabaudi fu violenta: al saccheggio del maniero segu\u00ec l'uccisione di un esponente della famiglia nobiliare, Ottavio Scarella. Una posizione quella degli Scarella che venne ascoltata e possibilmente chiarita con lettera inviata da Pornassio il 12 agosto 1625 al Senato della Repubblica dai marchesi Gio Bartolomeo e Luciano Scarella: entrambi si scagionarono dalle suddette accuse di tradimento o di favoreggiamento verso le truppe piemontesi ribadendo ancora una volta la loro assoluta e sincera fedelt\u00e0 alla Serenissima; allo stesso tempo chiesero al senato un adeguato risarcimento dei danni subiti a causa dell'occupazione piemontese.\nUn passaggio nel Regno di Sardegna che si attu\u00f2 con il tratto di Vienna del 1735 di quei territori dell'alta valle Arroscia, delle valli di Oneglia e del Maro e che perdur\u00f2 sino agli eventi napoleonici di fine XVIII secolo. Con la dominazione napoleonica entr\u00f2 dal 1805 nei possedimenti del Primo Impero francese che assoggett\u00f2 Pornassio nel circondario di Porto Maurizio nella giurisdizione del Dipartimento di Montenotte dal 13 giugno 1805 al 1814. \u00c8 in questo periodo storico che verranno gettate le basi progettuali della nuova strada collegante la costa ponentina della Liguria con il Basso Piemonte passando per il valico del colle di Nava; il centro di Pornassio, situato in prossimit\u00e0 del colle stesso, con l'odierna frazione di Nava, risult\u00f2 quindi punto di sosta fondamentale e strategico per questa zona dell'alta valle Arroscia.\nNel 1815 il territorio fu nuovamente inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel V mandamento di Pieve di Teco del circondario di Porto Maurizio facente parte della provincia di Porto Maurizio (poi Provincia di Imperia, dal 1923).\nDurante le fasi finali della seconda guerra mondiale sul territorio pornassino si registrarono aspri scontri tra le truppe nazifasciste e le formazioni dei partigiani; qui aveva sede la repubblichina 33\u00aa legione della Milizia volontaria per la sicurezza nazionale \"Generale Gandolfo\" agli ordini del colonnello Gianni De Bernardi.\nIl dopoguerra ha visto la graduale incidenza economica legata allo sfruttamento e allevamento di bestiame, tanto che alcuni pascoli del territorio di Pornassio furono affittati dall'ente comunale a pastori e allevatori provenienti anche dal vicino Piemonte.\nDal 1973 al 31 dicembre 2008 ha fatto parte della Comunit\u00e0 montana Alta Valle Arroscia e, con le nuove disposizioni, fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma \u00e8 stato concesso con il decreto del Presidente del Consiglio dei ministri datato al 19 maggio del 1954. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Pornassio sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl Comune di Pornassio ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito dalle frazioni di Case Rosse, Nava, Ottano, Ponti, San Luigi (sede comunale), Villa (a sua volta suddivisa nelle borgate di: Barbei, Barche, Castello e Maccagnai) per una superficie territoriale di 27,21\u00a0km\u00b2.\nConfina a nord con il comune di Ormea (CN), a sud con Rezzo, ad ovest con Cosio di Arroscia e Montegrosso Pian Latte, e ad est con Ormea, Armo e Pieve di Teco.\nEconomia.\nLa principale attivit\u00e0 economica del comune \u00e8 l'agricoltura specie la viticoltura e l'olivicoltura. Pornassio \u00e8 centro principale della coltivazione dell'uva ormeasca, una specie del vitigno dolcetto. Questa uva produce il vino Ormeasco di Pornassio o Pornassio, che \u00e8 una D.O.C.\nInfrastrutture e trasporti.\nStrade.\nIl territorio di Pornassio \u00e8 attraversato principalmente dalla strada statale 28 del Colle di Nava che permette il collegamento con Ormea, a nord e quindi con la provincia di Cuneo, e verso sud con Pieve di Teco. La provinciale 3 transita invece per la frazione di Ponti collegando il territorio comunale pievese con Cosio di Arroscia.\nMobilit\u00e0 urbana.\nDa Pornassio transitano autobus di linea provenienti da Imperia diretti a Ormea, Ceva, Cuneo e viceversa.\nAmministrazione.\nAltre informazioni amministrative.\nPornassio fa parte dell'Unione dei comuni dell'Alta Valle Arroscia."}
{"id": "30940", "revid": "1543377", "url": "https://it.wikipedia.org/wiki?curid=30940", "title": "Gombito", "text": "Gombito (\"G\u00f9mbet\" in dialetto cremasco) \u00e8 un comune italiano di abitanti della provincia di Cremona, in Lombardia.\nStoria.\nGombito \u00e8 un centro abitato di antica origine che risale a prima del 1055, anno in cui il paese (ai tempi chiamato \"Gomedo\") viene citato in un diploma del re Enrico III con il quale confer\u00ec l'Isola Fulcheria, prima propriet\u00e0 del marchese Bonifacio, in perpetua donazione alla chiesa cremonese.\nNel 1420 Gombito fu concesso in feudo da Filippo Visconti a Cabrino F\u00f2ndulo, quando questi fu nominato marchese di Castelleone.\nNel 1652 fu infeudato alla nobile famiglia dei Ponzone di Cremona.\nNel 1751 Gombito fu amministrato da un Consiglio Generale sotto il feudo del marchese Sigismondo Ala Ponzone, insignito del titolo di \"Signore di Gombito\". Il comune, che all'epoca contava 529 abitanti, era sottoposto alle giurisdizioni del podest\u00e0 feudale (gli Ala Ponzone) che amministrava la giustizia e a quella del podest\u00e0 di Cremona.\nNel 1796, con la soppressione di diritti feudali, termina l'ingerenza giuridica degli Ala Ponzone sul territorio.\nNel 1841 il comune di Gombito e il comune di Vinzasca furono accorpati.\nCultura.\nEventi.\nCome in molti paesi e citt\u00e0 della provincia di Cremona e del Lodigiano, anche a Gombito vi \u00e8 l'antica usanza di festeggiare i cosiddetti \"giorni della merla\" ovvero il 29, il 30 e il 31 di gennaio.\nIl comune di Gombito \u00e8 da alcuni anni diventato popolare per l'annuale \"corsa delle lumache\" che si tiene solitamente tra fine agosto e inizio settembre. L'evento attrae ogni anno centinaia di visitatori da tutta la Lombardia e non solo di cui ottanta gareggianti. La gara consiste nel far percorrere nel minor tempo possibile la distanza di un metro ad una chiocciola di propriet\u00e0 del concorrente o fornita dalla giuria all'atto dell'iscrizione.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono ."}
{"id": "30941", "revid": "57872", "url": "https://it.wikipedia.org/wiki?curid=30941", "title": "Prel\u00e0", "text": "Prel\u00e0 (\"Prel\u00e0\" in ligure) \u00e8 un comune sparso italiano di 481 abitanti della provincia di Imperia in Liguria. La sede comunale \u00e8 situata nella frazione di Molini di Prel\u00e0.\nGeografia fisica.\nIl comune \u00e8 costituito da pi\u00f9 centri abitati, tra cui Molini (sede del municipio) sita nel fondovalle e attraversata dal torrente Prino.\nTra le vette del territorio prelaese il monte Moro (1184 m) e il monte Arbozzaro (1129 m).\nStoria.\nIl territorio prelaese fu un antico possedimento dei vescovi di Albenga.\nGi\u00e0 dall'epoca longobarda nel territorio operarono i monaci bedettini di San Colombano che gi\u00e0 avevano fondato nel cuneese l'abbazia di San Dalmazzo di Pedona e, nel VII secolo, l'abbazia di Taggia. Essi operavano in raccordo e con scambio di merci attraverso i valichi con i monaci dell'abbazia di San Martino dell'isola Gallinara di Albenga, che nella vicina Vasia avevano fondato attorno al VII secolo il monastero di San Martino. In seguito operarono anche con i monaci dell'abbazia di Lerino, che da monaci eremiti avevano accolto anche loro la regola cenobitica di san Colombano diffondendosi anche fuori dall'isola, dalla costa fino a Seborga; furono monaci famosi per la cultura, lo studio ed il lavoro, e per la riapertura di vie commerciali, la coltivazione intensiva con nuove tecniche agricole, bonifiche terriere e terrazzamenti, e la conservazione degli alimenti; tutte le fondazioni accoglieranno verso il IX secolo la regola benedettina.\nNel 1103 il vescovo di Albenga Adalberto assegn\u00f2 il feudo di Pietralata (Prel\u00e0 assieme a Vasia) proprio ai monaci di Lerino che ricostruirono il monastero di San Martino di Vasia. La coltivazione dell'ulivo, soprattutto oliva taggiasca, si diffuse quindi per opera dei monaci benedettini, favorendo lo spostamento degli abitati pi\u00f9 a valle. La costruzione di frantoi impose insediamenti lungo le acque dei torrenti dove potessero essere impiantati mulini ad acqua.\nNel corso del XII secolo, cos\u00ec come altri centri vicini della valle del Maro e del Prino, fu assoggettato ai marchesi di Clavesana e successivamente ai conti di Ventimiglia (1233); quest'ultimi erano gi\u00e0 gli organi preposti alla riscossione delle decime per conto del clero ingauno.\nIl territorio si costitu\u00ec poi in contea che, a sua volta, si divise in due castellanie: la castellania di Pietralata Superiore con centro a Prel\u00e0 Castello e giurisdizione su Villatalla, Pantasina, Pianavia, Vasia, Moltedo; la castellania di Pietralata Inferiore, facente capo a Costiolo e comprendente i villaggi di Valloria e Tavole. Le due castellanie legarono e strinsero patti di aderenza e accomandigia al Comune di Genova e, successivamente, alla Repubblica di Genova.\nDivenuto in seguito feudo amministrato dai Grimaldi furono quest'ultimi, tra il 1333 e il 1337, a vendere il territorio della castellania di Pietralata Inferiore ad Antonio e Raffaele Doria dell'omonima famiglia, andando ad unire la zona alla signoria di Oneglia; nel 1455 anche la castellania superiore venne acquisita dai Doria. La propriet\u00e0 pass\u00f2 poi ai fratelli Ceva, a Giacomo Doria e ancora al conte Tebaldo Lascaris di Ventimiglia; con l'acquisto nel 1579 da parte del duca Emanuele Filiberto di Savoia, tutto il territorio di Prel\u00e0 e borghi annessi fu assoggettato al Ducato di Savoia e, con il successivo Regno di Sardegna, dal 1723 compreso nella provincia di Oneglia.\nCon la dominazione napoleonica l'odierno territorio fu diviso nelle distinte municipalit\u00e0 di Prel\u00e0, Tavole, Valloria, Villatalla che furono comprese dal 1801 tra i confini della Repubblica Ligure inserendosi nel cantone degli Ulivi della giurisdizione degli Ulivi (capoluogo Oneglia e Porto Maurizio come capo cantone). Dal 1805 al 1814 con il Primo Impero francese, tra accorpamenti municipali e nuove modifiche, tutto il territorio fu inserito sotto il cantone di Oneglia del Dipartimento di Montenotte. Alla caduta di Napoleone, il congresso di Vienna del 1814 stabil\u00ec l'annessione nel Regno di Sardegna che inquadr\u00f2 questa parte del territorio nella provincia di Oneglia; nel 1818 Prel\u00e0 fu elevata a capo mandamento della provincia di Oneglia, nella divisione di Nizza. Con il passaggio nel successivo Regno d'Italia, dal 1859 al 1926 i comuni di Prel\u00e0, Tavole, Valloria (poi Valloria Marittima dal 1862) e Villatalla furono compresi nel III mandamento di Dolcedo del circondario di Porto Maurizio facente parte della provincia di Nizza (poi provincia di Porto Maurizio e, dal 1923, di Imperia).\nNel 1928 al territorio comunale di Prel\u00e0 furono aggregati i soppressi enti municipali di Tavole, Valloria Marittima, Villatalla e, lo stesso regio decreto, stabil\u00ec inoltre la cessione della frazione di Prel\u00e0 Castello al comune di Vasia.\nDal 1973 al 31 dicembre 2008 ha fatto parte della Comunit\u00e0 montana dell'Olivo e, fino al 2011, della Comunit\u00e0 montana dell'Olivo e Alta Valle Arroscia.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Prel\u00e0 sono .\nGeografia antropica.\nIl territorio comunale \u00e8 costituito dalle frazioni di Molini di Prel\u00e0 - che ne \u00e8 il capoluogo - Tavole, Valloria e Villatalla per una superficie territoriale di 14,8\u00a0km\u00b2. Fanno parte altres\u00ec del territorio le borgate storiche di Canneto, Casa Carli, Costiolo, Novelli, Praelo, Revelli, Villa Oreggi.\nConfina a nord con il comune di Borgomaro, a sud con Dolcedo, ad ovest con Montalto Carpasio e ad est con Vasia.\nEconomia.\nIl comune basa la sua principale risorsa economica sull'attivit\u00e0 agricola, specie l'olivicoltura.\nInfrastrutture e trasporti.\nStrade.\nIl territorio comunale di Prel\u00e0 \u00e8 attraversato principalmente dalla strada provinciale 39 che permette il collegamento con la frazione di Pantasina (nel comune di Vasia), a nord, e Dolcedo verso sud.\nAmministrazione.\nAltre informazioni amministrative.\nPrel\u00e0 fa parte dell'Unione dei comuni montani della Valle Prino.\nSport.\nNella frazione di Tavole viene ancora oggi praticato il caratteristico sport del balon (pallone elastico) tipico di queste valli liguri e piemontesi."}
{"id": "30942", "revid": "1444396", "url": "https://it.wikipedia.org/wiki?curid=30942", "title": "Grontardo", "text": "Grontardo (\"Grunt\u00e0ard\" in dialetto cremonese) \u00e8 un comune italiano di 1.487 abitanti della provincia di Cremona, in Lombardia."}
{"id": "30943", "revid": "125917705", "url": "https://it.wikipedia.org/wiki?curid=30943", "title": "Ranzo", "text": "Ranzo (\"R\u00e0nso\" in ligure) \u00e8 un comune italiano di 545 abitanti della provincia di Imperia in Liguria.\nGeografia fisica.\nIl territorio di Ranzo \u00e8 situato lungo il fondovalle del torrente Arroscia. Tra le vette del territorio la punta Marina (741 m).\nStoria.\nIl toponimo \u00e8 attestato per la prima volta intorno al XIII secolo nella versione Rancio, derivante probabilmente dal termine romano gentilizio Rantius.\n\u00c8 probabile che anche questa zona della valle Arroscia fosse abitata gi\u00e0 in epoca protostorica dove, alle primitive popolazioni dedite alla caccia e alla pastorizia, subentrarono poi i Liguri Ingauni durante l'epoca preromana e che \"colonizzarono\" l'intero entroterra ligure.\nAlla caduta dell'Impero romano d'Occidente (476) anche il territorio di Ranzo fu interessato dalle invasioni barbariche, a cui seguirono le dominazioni da parte dei Longobardi - nel 643 - e dei Franchi fino all'888. Nel periodo carolingio entr\u00f2 assieme ad altri paesi del fondovalle fra i possedimenti del Contado di Albenga e, successivamente, nella Marca Arduinica sotto giurisdizione dello stesso comitato albenganese.\nCon la dissoluzione della marca il feudo di Ranzo fu sottoposto al controllo dei marchesi di Clavesana e a tale periodo risalirebbe la costruzione presso il paese di una fortificazione per proteggere il territorio dalle mire espansionistiche del Comune di Albenga. Secondo altre documentazioni il castello risalirebbe invece al X secolo quale avamposto costruito dagli abitanti per scongiurare i continui assalti dei Saraceni.\nNel 1233 la popolazione ranzese partecip\u00f2 assieme ad altri borghi della valle Arroscia alla fondazione di Pieve di Teco.\nAl 1355 \u00e8 datata la cessione da parte dei marchesi di Clavesana di una parte del territorio di Ranzo ai marchesi Emanuele e Aleramo Del Carretto; la restante parte venne comunque poi ceduta nel 1358 alla Repubblica di Genova che mantenne il marchese Emanuele di Clavesana quale suo feudatario in loco. Nuovi scontri tra le famiglie feudali dei Ceva, Del Carretto e Clavesana per altri possedimenti all'interno del territorio ranzese portarono nel 1386 ad un intervento diretto del doge di Genova Antoniotto Adorno. Il lodo dogale stabil\u00ec la cessione da parte dei Del Carretto di tre quarti di Ranzo alla repubblica genovese, legando per\u00f2 la facolt\u00e0 di conservarli come semplici feudi: la famiglia carrettesca risult\u00f2 quindi proprietaria esclusiva di un quarto del territorio ranzese e feudataria, per conto di Genova, dei restanti tre quarti di Ranzo. Fu il nobile Giovanni di Saluzzo, marchese di Clavesana, a cedere definitivamente l'intero territorio di Ranzo alla Repubblica di Genova nel 1393 che sottopose questa parte di territorio nel capitaneato di Pieve di Teco sino alla dominazione napoleonica di fine XVIII secolo.\nCon la dominazione francese il territorio di Ranzo rientr\u00f2 dal 2 dicembre 1797 all'interno della Repubblica Ligure. Dal 28 aprile del 1798 fece parte del VI cantone, come capoluogo, della Giurisdizione di Centa e dal 1803 centro principale del III cantone di Pieve nella Giurisdizione degli Ulivi; nel 1804 aggreg\u00f2 i territori dei soppressi comuni di Bacelega e Costa Bacelega. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel V mandamento di Pieve di Teco del Circondario di Porto Maurizio facente parte della provincia di Porto Maurizio (poi provincia di Imperia, dal 1923). Nel 1928 il comune di Ranzo fu soppresso e aggregato al territorio comunale di Borghetto d'Arroscia, poi ricostituito nel 1947.\nDurante le fasi cruciali della seconda guerra mondiale qui oper\u00f2 il distaccamento partigiano \"Filippo Airaldi\", dipendente dal comando della II Brigata \"Giovanni Beiro\", che contrast\u00f2 il presidio tedesco di stanza a Ranzo che nella seconda met\u00e0 del settembre 1944 abbandon\u00f2 quest'area della media valle Arroscia.\nDal 1973 al 31 dicembre 2008 ha fatto parte della Comunit\u00e0 montana Alta Valle Arroscia e con le nuove disposizioni della Legge Regionale n\u00b0 24 del 4 luglio 2008, in vigore dal 1\u00ba gennaio 2009, ha fatto parte della Comunit\u00e0 montana dell'Olivo e Alta Valle Arroscia, quest'ultima soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nSimboli.\nLo stemma \u00e8 stato concesso con il decreto del Presidente della Repubblica datato al 7 maggio del 1997. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Ranzo sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune di Ranzo ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito dalla frazione di Costa Bacelega e dalle ventidue borgate storiche di Araca', Arma, Bacelega Parrocchia, Bonfigliara, Borgo di Ranzo(sede comunale), Calabria, Canata, Caneto, Conio, Costa Parrocchia, Degolla, Faldo, Fantinone, Favari, Martinetto, Molino, Oliveto, Piazza, Ponterotto, Ricci, Stra' e Villa per una superficie territoriale di 10,86\u00a0km\u00b2.\nConfina a nord con i comuni di Borghetto d'Arroscia, Aquila d'Arroscia ed Onzo (SV), a sud con Borghetto d'Arroscia e Casanova Lerrone (SV), ad ovest con Borghetto d'Arroscia e ad est con Onzo.\nEconomia.\nLa principale risorsa economica del comune \u00e8 l'attivit\u00e0 agricola. Produzione del vino Pigato, di cui Ranzo \u00e8 fra i maggiori centri di produzione, e dell'olio di oliva da mensa taggiasche e loro derivati.\nAlcune attivit\u00e0 commerciali legate all'olivicoltura (frantoi), all'artigianato (mobilificio) e al settore terziario (autotrasporti).\nInfrastrutture e trasporti.\nStrade.\nIl territorio di Ranzo \u00e8 attraversato principalmente dalla strada statale 453 della Valle Arroscia che gli permette il collegamento stradale con Casanova Lerrone (SV), ad est, e con Borghetto d'Arroscia ad ovest. Altre arterie provinciali del territorio ranzese sono la SP 14 che dalla borgata di Borgo di Ranzo collega alcune localit\u00e0 comunali e la SP 78 per Aquila d'Arroscia.\nAmministrazione.\nAltre informazioni amministrative.\nRanzo fa parte dell'Unione dei comuni dell'Alta Valle Arroscia."}
{"id": "30944", "revid": "1444396", "url": "https://it.wikipedia.org/wiki?curid=30944", "title": "Grumello Cremonese ed Uniti", "text": "Grumello Cremonese ed Uniti (\"Gr\u00fcm\u00e9l\" in dialetto cremonese) \u00e8 un comune italiano di abitanti della provincia di Cremona in Lombardia. Degna di nota Villa Affaitati.\nGeografia fisica.\nIl capoluogo comunale, Grumello Cremonese, si trova circa 15 chilometri a ovest della citt\u00e0 di Cremona. Il territorio comunale \u00e8 sostanzialmente pianeggiante, anche se presenta alcuni avvallamenti dovuti alla presenza, secoli fa, dello scomparso lago Gerundo formato dalle esondazioni dell'Adda.\nStoria.\nGrumello \u00e8 una localit\u00e0 agricola di antica origine. Da Grumello, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano).\nIn et\u00e0 napoleonica (1810) al comune di Grumello furono aggregati i comuni di Farfengo, Fengo e Zanengo; il comune assunse il nome di \"Grumello con Farfengo\"; i 3 comuni aggregati recuperarono l'autonomia con la costituzione del Regno Lombardo-Veneto (1816), e Farfengo fu aggregata definitivamente nel 1841.\nNel 1862 il comune assunse la denominazione di \"Grumello con Farfengo Cremonese\", per distinguersi da altre localit\u00e0 omonime. Nel 1867 al comune di Grumello fu aggregato il soppresso comune di Zanengo. Nel 1915 il comune assunse la denominazione di \"Grumello Cremonese ed Uniti\", che mantiene tuttora.\nInfrastrutture e trasporti.\nI centri abitati di Farfengo e di Grumello Cremonese furono serviti dal 1926 al 1956 dalla linea ferroviaria Cremona-Iseo, con due coppie di treni nei giorni feriali che percorrevano la tratta Cremona Porta Milano-Soncino.\nOggi il comune \u00e8 servito da autobus, il cui servizio \u00e8 gestito da Line S.p.A., che passano per tutto il comune diretti a Cremona, Soresina e Soncino.\nGeografia antropica.\nIl territorio comunale comprende il capoluogo (Grumello Cremonese) e le frazioni di Farfengo e Zanengo."}
{"id": "30945", "revid": "1444396", "url": "https://it.wikipedia.org/wiki?curid=30945", "title": "Gussola", "text": "Gussola (\"La Ghis\u00f6\u00f6la\" in dialetto casalasco-viadanese, \"La Ghis\u00f3ola\" in dialetto cremonese) \u00e8 un comune italiano di abitanti della provincia di Cremona, in Lombardia.\nStoria.\nSituata in un territorio abitato, prima della colonizzazione romana, dagli Etruschi, Gussola nell'antichit\u00e0 era adagiata fra la verde distesa delle selve e degli acquitrini del Po e la strada antichissima degli argini, che collegava Reggio Emilia con Brescello (\"Brixellum\") e Cremona, snodandosi sulle grandi arginature dell'Eridano (si noti, ad esempio, che la strada che congiunge la SP 85 con l'abitato di Torricella del Pizzo, prima accessibile solo tramite l'argine, fu realizzata solo nel secolo scorso).\nLa primitiva Gussola deriverebbe dalla citt\u00e0 fortificata etrusca di Vulturnia o Vulturina, che sarebbe esistita nella localit\u00e0 detta delle Valdorie, dove nel medioevo sorgeva il castello di Valdoria. Questa citt\u00e0 di Vulturnia o Vulturina, secondo Paolo Diacono, fu distrutta insieme a Brescello e Cremona da Agilulfo, re dei Longobardi, nel 603 dopo Cristo.\nProbabilmente, per parecchi secoli, a decorrere dall'epoca romana, coesistettero i due vicinissimi centri di Valdoria e Gussola (nominata anticamente \"Lacusculum\" o \"Lagoxola\") ma poi, per le continue alluvioni del Po, il primo fu abbandonato dalla sua popolazione che and\u00f2 ad accrescere Gussola, pi\u00f9 riparata dalle acque. Si tenga presente, infatti, che a Valdoria, fino alla seconda met\u00e0 del '500, esistette la chiesa di San Lorenzo della Valdoria (non a caso la fiera di Gussola ha il suo coronamento nel giorno di San Lorenzo), che fu per\u00f2 abbattuta perch\u00e9 pi\u00f9 volte alluvionata. \nA tal proposito, secondo alcuni il nome di Gussola ricorderebbe la sostituzione della parrocchia di San Lorenzo della Valdoria con quella di una piccola chiesa parrocchiale, in dialetto appunto \"Ghisiuola\" o \"Ghisieula\", ovvero \"piccola chiesa\". Si noti che San Lorenzo era un santo del novero dei protomartiri, quindi la comunit\u00e0 cristiana della Valdoria potrebbe essere stata di antichissima origine, di certo risalente a prima della conquista longobarda. \nUn'altra interpretazione del nome prevede la derivazione dal gi\u00e0 citato \"Lacusculum\", ovvero piccolo lago, presso il quale si sarebbe trovato il centro abitato.\nIn ogni caso, l'origine romana di Gussola \u00e8 dimostrata dai ritrovamenti, prevalentemente avvenuti nel secolo diciannovesimo, di tombe romane lungo l'argine fra Gussola e Borgolieto (quest'ultima fu una localit\u00e0 di notevole importanza funeraria, data la presenza in loco di un'antichissima necropoli di origine addirittura etrusca). Data la posizione strategica (lungo la strada degli argini e protetta dalle selve e dalle paludi del Po che la circondavano), Gussola conobbe il suo primo sviluppo come presidio fortificato, prima romano e, col passare dei secoli, al servizio di Bizantini e Longobardi. L'importanza del fortilizio della Valdoria era data dal fatto che era situato di fronte allo sbocco nel Po del fiume Taro, la cui valle era una fondamentale via di collegamento fra il Mar Tirreno e la Pianura Padana per le popolazioni dell'antichit\u00e0 (non a caso oggi ci passa l'autostrada A15). Questo faceva del luogo una roccaforte di confine difficilmente espugnabile e ci\u00f2 potrebbe essere all'origine del carattere fiero e aggressivo dei gussolesi...\nIn seguito, dopo un atto di Carlo Magno dell'anno del Signore 801, Gussola era ormai destinata ad aggiungersi ai possessi alle dipendenze del Vescovo di Cremona, nei quali rimase per tutti i secoli XI, XII e XIII. A questo periodo risalgono molte pergamene riportanti i nomi \"Lagoxolam\" e \"La Guxola\", riguardanti donazioni di terreni al Vescovo di Cremona, al quale gli abitanti di Gussola giurarono fedelt\u00e0 con un atto del 1142. Tali documenti furono trascritti da don Faverzani, parroco di Gussola della seconda met\u00e0 dell'800, prima di finire a Leningrado, in Russia (in ogni caso sono riportate in un volume di facile consultazione conservato nella biblioteca statale di Cremona).\nNel medioevo, secondo il parroco Faverzani, Gussola era dotata di due castelli: uno sorgeva nell'area dell'attuale chiesa parrocchiale, e l'altro, detto dell'Oca, si ergeva dove ora sorge il palazzo fatto costruire dalla famiglia Ala Ponzone, a Borgolieto. Queste fortificazioni furono oggetto di distruzioni e conquiste da parte dei duchi di Milano, Mantova e Parma e dai Veneziani durante tutto il medioevo. L'episodio forse pi\u00f9 suggestivo che vale la pena citare \u00e8 costituito dalla visita guidata a cavallo che il leggendario condottiero Cabrino Fondulo organizz\u00f2 nelle rocche del contado in occasione della visita a Cremona dell'antipapa Giovanni XXIII e dell'Imperatore Sigismondo nell'Anno Domini 1413.\nAll'epoca di Cecilia Gallerani (\"La dama con l'ermellino\" di Leonardo da Vinci, che viveva a San Giovanni in Croce), ovvero la prima met\u00e0 del XVI secolo, il territorio conobbe una grande prosperit\u00e0 economica.\nSuccessivamente, nel 1625, il feudo di Gussola e Martignana fu venduto a Giacomo Antonio Annoni, che dovette quindi giurare al re di Spagna per rendere ufficiale l'atto (esempio della dominazione spagnola \u00e8 insito nella cosiddetta \"Madonnina dell'Argine\", detta anche \"dello Spagnolo\"). La famiglia Annoni dett\u00f2 il bello e il cattivo tempo sul territorio fino al secolo XIX. In questi secoli si registrarono numerosi passaggi di eserciti stranieri. Solo per volere di Maria Teresa d'Austria il feudo pass\u00f2 alla camera regia di Milano, in questo modo Gussola divenne libero ed autonomo comune.\nNon manc\u00f2 il nome di Gussola nelle imprese di Garibaldi: si ricordino Antonio Acquistapace, caduto nel 1859, e Alessandro Mina, che sbarc\u00f2 a Marsala nel 1860.\nDa ultimo, \u00e8 d'uopo ricordare il sacrificio di 65 giovani soldati nella Prima Guerra Mondiale (si noti nel confronto fra i vari censimenti che nel 1931 Gussola registrava circa 400 abitanti in meno rispetto al periodo prebellico, dato il mancato ricambio generazionale) e di circa 40 nella Seconda, oltre a tredici giovani gussolesi caduti combattendo nella Resistenza.\nA dimostrazione (dato l'orgoglio campanilistico di chi scrive...) dello spirito di sacrificio e del forte legame dei gussolesi alla loro Terra, \u00e8 opportuno sottolineare che le tre vipere strette nella mano presenti nello stemma comunale \"simboleggerebbero le virt\u00f9 civiche del cittadino, disposto ad offrire la vita per il bene della sua patria\".\nInfrastrutture e trasporti.\nTra il 1888 e il 1954 Gussola era servita da una stazione della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi."}
{"id": "30948", "revid": "2118597", "url": "https://it.wikipedia.org/wiki?curid=30948", "title": "Izano", "text": "Izano (\"Is\u00e0a\" in dialetto cremasco) \u00e8 un comune italiano di abitanti della provincia di Cremona in Lombardia.\nGeografia fisica.\nIl territorio \u00e8 totalmente pianeggiante, con quote variabili tra i 70,6 e i 79,9 m s.l.m. Lo scavo artificiale del Canale Vacchelli, parzialmente in trincea, caratterizza la parte a nord dell'abitato. Altri corsi d'acqua di una certa importanza dal punto di vista irriguo sono: la Roggia Pallavicina, la Roggia Babbiona, la Roggia Lisso e la Roggia Abbadia. Va segnalata la presenza di alcuni fontanili: presso il \"Fontanone\" (al confine con Offanengo e Romanengo), presso Izano (a est dell'abitato, rampa Lisso) e la Fonte \"Cavagnolo\" (al confine con il comune di Castelleone).\nLa temperatura media di gennaio si attesta intorno ad 1\u00a0\u00b0C, quella media del mese di luglio \u00e8 pari a 24,5\u00a0\u00b0C. Il clima \u00e8 di tipo temperato continentale con precipitazioni pi\u00f9 frequenti in autunno e primavera e con l'inverno pi\u00f9 siccitoso dell'estate.\nClassificazione sismica: zona 4 (sismicit\u00e0 molto bassa).. Classificazione climatica: E (i Gradi giorno sono 2.474; il limite massimo consentito per l'accensione dei riscaldamenti \u00e8 di 14 ore giornaliere, dal 15 ottobre al 15 aprile).\nStoria.\nPoco distante da Crema, sull'asse viario che conduce ad est verso l'agro cremonese, ai confini con questo, Izano appare come un borgo compatto lungo una strada centrale che ne costituisce l'ossatura. Nonostante il territorio comunale sia situato ad oriente del corso del Serio, la vicinanza a Crema ha da sempre determinato il destino del paese, anche se talvolta non \u00e8 stato senza peso l'intervento di altre citt\u00e0.\nL'antichit\u00e0 di Izano \u00e8 testimoniata da documenti dell'et\u00e0 medioevale: sotto la forma \"Giosano\" la sua esistenza \u00e8 gi\u00e0 attestata alla fine del X secolo e poco pi\u00f9 tardi col nome di \"Zosano\". Ma i primi riferimenti precisi alla sua condizione storica appaiono soltanto in seguito, nel XII secolo (per la precisione nel 1123 e nel 1178), quando figura tra le localit\u00e0 i cui beni fondiari appartengono, almeno in parte, al monastero di S. Benedetto di Crema; ad esso, tuttavia, non viene attribuita un'autorit\u00e0 di carattere religioso, che spetta invece al vescovo di Cremona, al quale competono probabilmente anche diritti di tipo feudale su queste terre.\nIl legame che nel Medioevo univa il piccolo borgo a Cremona \u00e8 documentato anche dalla presenza nella citt\u00e0 padana di una famiglia originaria di Izano, nota col nome di \"Giosani\" e resa illustre da un suo membro, Gerardo da Iosano, che ricopr\u00ec alla fine del XIII secolo le pi\u00f9 alte cariche della vita politica comunale, divenendo podest\u00e0 e capitano del popolo in varie citt\u00e0 dell'Italia settentrionale e centrale. La sorte del paese fu comunque accomunata in genere a quella di Crema, soprattutto da quando la citt\u00e0 entr\u00f2 a far parte, nel XV secolo, dei domini veneziani e si avvalse in seguito, dal 1580, di una giurisdizione episcopale indipendente, dominata dalle direttive della Serenissima. Fu in questo periodo, durante il quale la zona conobbe una fase di assestamento politico e godette di una condizione di accresciuto benessere economico, che anche ad Izano, come in molti altri borghi dell'area cremasca, si assistette ad un fervore architettonico che ne trasform\u00f2 il volto, conferendogli una veste di dignit\u00e0 con le numerose ville che vi sorsero dal XVII al XVIII secolo e che tuttora creano pause di verde nel contesto dell'abitato.\nIn et\u00e0 napoleonica (1810-16) fu aggregata a Izano Salvirola Cremasca, ridivenuta autonoma con la costituzione del Regno Lombardo-Veneto.\nMonumenti e luoghi d'interesse.\nChiesa di San Biagio.\nFra gli edifici religiosi del paese spicca innanzi tutto la mole della parrocchiale di S. Biagio che sorge decentrata rispetto al complesso delle abitazioni e isolata in un angolo suggestivo e ombroso che d\u00e0 sulla campagna. L'origine della costruzione risale a tempi lontani, ma l'andamento primitivo \u00e8 mascherato oggi da un rifacimento globale attuato nel 1900, nel corso del quale fu invertito l'orientamento dell'unica navata, cosicch\u00e9 la facciata fu sostituita dalla zona absidale e fu aggiunto un profondo transetto che ha conferito all'edificio un'iconografia a croce latina.\nMolto scarse sono ormai le tracce pittoriche originarie: nel 1970 sono affiorati sulle pareti laterali alcuni affreschi, fra i quali emerge la composizione dipinta su una campata a sinistra, raffigurante un gruppo di personaggi in adorazione di un ostensorio, oltre il quale \u00e8 rappresentata la Trasfigurazione del Cristo; la scena, che si avvale di un'inquadratura architettonica di sapore rinascimentale, ha i caratteri tipici del Cinquecento lombardo di matrice locale, anche se non \u00e8 ancora stata possibile una sua incontrovertibile attribuzione.\nOrgano della chiesa di San Biagio.\nCostruito nel 1999 \u00e8 collocato in cantoria lignea, sopra l\u2019ingresso principale.\nL'organo, a trasmissione meccanica \u00e8 composto da due tastiere di 54 tasti (Do1-Fa5), una pedaliera da 30 pedali e 14 registri.\nRegistri della prima tastiera:.\nPrincipale 16'\nFlauto a camino 8'\nOttava 4'\nOttava 2'\nRegistri della seconda tastiera.\nBordone 8'\nMazardo\nFlauto a camino 8'\nTerza\nCromorno\nPedaliera.\nSubbaffo 16'\nTrombone 16'\nTromba 8'\nCimitero.\nA pochi passi dalla chiesa, ora situato alle spalle di questa, ma un tempo collocato proprio di fronte alla facciata, in modo che fosse possibile un facile passaggio tra i due edifici, sorge il cimitero settecentesco. Esso rappresenta, insieme a quello dei Morti delle Tre Bocche a Ombriano, un fatto eccezionale nell'architettura cremasca, essendo sopravvissuto alla generale incuria cui questi monumenti sono spesso stati soggetti.\n\u00c8 un angolo di particolare raccoglimento e di invito alla quiete meditativa, chiuso com'\u00e8 ancora nelle strutture originarie, costituite da un semplice recinto rettangolare che si apre sul fondo, in uno dei lati minori, in una cappella; sui fianchi \u00e8 circondato da un porticato, decorato dalla sequenza delle stazioni della Via Crucis, dipinte ad affresco, discretamente conservate entro cornici sagomate.\nOratorio di San Rocco.\nAll'interno del paese sorge l'oratorio di S. Rocco, pervenutoci abbastanza integro anche grazie ad un restauro conservativo a cui fu sottoposto intorno al 1982, che ha restituito alla chiesa la bellezza del suo volto tre-quattrocentesco, apprezzabile sia nella semplice facciata in mattoni a vista, sia nell'interno con copertura a capriate. Nella zona absidale sono custodite tre pregevoli statue in terracotta raffiguranti la Madonna col Bambino, S. Rocco e S. Sebastiano, raffinata opera di un buon plasticatore operante fra Quattrocento e Cinquecento.\nA testimonianza dell'antichit\u00e0 e della dignit\u00e0 dell'edificio rimane un affresco che reca la data 1471, ancora ben leggibile e completo in confronto ai vari laceri venuti alla luce recentemente; esso ci illumina sulla condizione originaria dell'oratorio, che doveva contenere un'ampia documentazione della pittura quattrocentesca locale.\nL'oratorio \u00e8 provvisto di un portico, di un piccolo campetto in cemento in cui si pu\u00f2 giocare a calcio, per i pi\u00f9 piccoli l'oratorio \u00e8 provvisto anche di vari castelli e altalene, dietro la zona giochi si trova il campo da calcio \nSantuario della Pallavicina.\nMa il monumento pi\u00f9 illustre di Izano, situato poco all'esterno dell'abitato, alla fine di un viale alberato, sulla strada verso Crema, \u00e8 il Santuario della Pallavicina. \u00c8 un luogo di antica devozione, che conserva tuttora il fascino dei piccoli santuari di campagna; ogni anno vi si svolge una fiera primaverile alla quale partecipano devoti provenienti da ogni localit\u00e0 del Cremasco. Dell'origine dell'edificio poco conosciamo, anche perch\u00e9 non ci \u00e8 giunta notizia dell'anno nel quale si sarebbe verificata la miracolosa apparizione della Madonna ad una fanciulla del luogo, fatto che dette origine all'erezione di una cappella. Esso risale comunque ai tempi antichi, per lo meno al XV secolo, datazione desunta da un affresco che reca inciso l'anno 1444. Di una chiesa edificata sul luogo della primitiva costruzione si parla solo a partire dal 1578, in occasione di una visita pastorale. A quel tempo la sua struttura doveva essere ormai organizzata secondo le linee essenziali che sono tutt'oggi visibili, malgrado le aggiunte pi\u00f9 tarde: un piccolo santuario ad una sola navata, terminante in una profonda abside completamente decorata con affreschi di scuola cremonese. I secoli successivi videro un progressivo arricchimento architettonico e decorativo, che ricopr\u00ec di una veste barocca l'interno; ad una cappella laterale sorta nel punto dell'apparizione ne furono aggiunte, fra la fine del Seicento e i primi del Settecento, altre due, notevoli per ricchezza di pitture e di stucchi, mentre fu attuato solo in seguito, nel 1910, il completamento del lato destro, sfondato simmetricamente al fianco sinistro ed animato da una nuova facciata che d\u00e0 sul piazzale antistante.\nVille.\nRilevanza analoga a quella dell'architettura religiosa hanno anche le ville patrizie, presenti ad Izano in numero superiore rispetto ad altri paesi del cremasco, pure intensamente interessati dal fenomeno delle residenze estive dell'aristocrazia cittadina. Uno schema abbastanza uniforma \u00e8 alla base delle Ville Foglia, Pasquini e Severgnini, che si distinguono per una superiore dignit\u00e0 costruttiva sulle altre abitazioni del paese: un unico corpo di fabbrica che costituisce un blocco compatto al centro dello spazio riservato al giardino, un'estrema semplicit\u00e0 nell'uso dei motivi decorativi, che per lo pi\u00f9 appartengono al repertorio seicentesco (come le mensole ricorrenti sotto la gronda, alternate ad oculi ovali), l'assenza di una veste aulica o baroccheggiante nella linearit\u00e0 dell'impianto costruttivo. Villa Foglia e Villa Pasquini sono frutto di vari interventi attuati attraverso i secoli; quanto a Villa Severgnini, \u00e8 particolarmente degna di attenzione per la presenza, all'interno, di dipinti murali che rappresentano paesaggi locali, come la raffigurazione delle mura e dell'ormai scomparso castello di Crema.\nVilla Cremonesi.\nSituata verso la periferia di Izano, l'ottocentesca Villa Cremonesi \u00e8 uno dei punti di riferimento del paese. Intonacata esternamente di giallo e bianco, non riporta barocche decorazioni. La sua torretta \u00e8 il punto pi\u00f9 alto del complesso e si trova nel grande giardino. La cosa pi\u00f9 \"barocca\" \u00e8 il cancello, intagliato e molto decorato, e sulla cima appuntito. La \"villa\", che \u00e8 oggi abitata, \u00e8 racchiusa da un muro alto circa due metri sul quale sono posti pezzi di vetro, per impedire ai ladri di entrarvi.\nMadonna delle Gere.\nPercorrendo fino alla fine una stradina di campagna a Sud-est di Izano si ci pu\u00f2 imbattere in una curiosa casetta in cui all'interno si trova una statua in pietra raffigurante la Madonna, \nAltre attrazioni.\nIl volto generale del paese \u00e8 quello di un borgo antico (la cascina S. Rocco, verso la periferia, ne \u00e8 la testimonianza esemplare) costituito da un gruppo omogeneo di case che si susseguono quasi senza soluzione di continuit\u00e0, in un ritmo serrato; il tessuto abitativo \u00e8 privo di innovazioni stridenti, anzi, animato da un tocco di arcaicit\u00e0 grazie alla sopravvivenza di due forni pubblici tuttora utilizzabili, anche se non pi\u00f9 in funzione.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nEconomia.\nL'assenza di modifiche del nucleo centrale di Izano \u00e8 connessa al fatto che non si \u00e8 verificato nessun processo di industrializzazione e si \u00e8 conservata intatta la tradizionale economia fondata sul lavoro dei campi, particolarmente fertili e ricchi di acque per le numerose rogge che vi scorrono, insieme ad un tratto del canale Vacchelli. La propriet\u00e0 \u00e8 frazionata in piccole aziende, che producono oltre al mais, anche una certa quantit\u00e0 di frumento e di orzo; collegata con l'agricoltura \u00e8 naturalmente la zootecnica, che tuttavia, a differenza di quanto avviene nei comuni circostanti, \u00e8 praticata a livello familiare, se si fa eccezione per due aziende avicole a carattere industriale.\nTutta la gamma delle attivit\u00e0 economiche \u00e8 sviluppata secondo criteri artigianali: si va dalle piccole officine meccaniche al commercio, effettuato anche da venditori ambulanti; notevole pure il movimento di pendolari, occupati nelle industrie di Milano e, naturalmente, di Crema.\nInfrastrutture e trasporti.\nStrade.\nL'unica strada di una certa rilevanza che attraversa il territorio comunale \u00e8 la strada provinciale 23 Crema-Salvirola. L'ex strada provinciale 16 Madignano-Camisano \u00e8 stata declassata a \"comunale\" nel 2004 dopo una parziale riqualificazione. Esistono anche delle ciclabili lungo la strada provinciale 23 e sulla strada comunale 16.\nAmministrazione.\nElenco dei sindaci dal 1988 ad oggi."}
{"id": "30950", "revid": "125601834", "url": "https://it.wikipedia.org/wiki?curid=30950", "title": "Kenz\u014d Tange", "text": "\u00c8 considerato uno dei maggiori rappresentanti dell'architettura del Novecento.\nLa maggior parte dei suoi progetti si trova in Giappone, ma anche in Italia ha realizzato diverse opere: a Bologna le torri del quartiere fieristico (1972), a Catania il quartiere Librino (1971) e a Napoli il Centro Direzionale (1995). A Milano \u00e8 l'autore del progetto urbanistico del Quartiere Affari di San Donato Milanese (1990-99) dove ha realizzato la sede BMW-Italia (1998) e la torre AGIP (1999). A Roma, invece, ha progettato la sede italiana del Gruppo Toyota Italia.\nTange ha ricevuto numerosi riconoscimenti in diversi paesi, fra i quali la medaglia d'oro del RIBA, dell'AIA e dell'Accademia francese di architettura, e nel 1987 il premio Pritzker, il maggior riconoscimento a livello mondiale per l'architettura.\nGiovinezza.\nTange, nato il 4 settembre 1913 a Osaka, in Giappone, ha trascorso la sua infanzia nelle citt\u00e0 cinesi di Hankow e Shangai, facendo ritorno nel paese natio solo dopo la morte di uno zio.\nDopo aver terminato le scuole medie, Tange complet\u00f2 la propria formazione a Hiroshima nel 1930. Fu proprio qui che incontr\u00f2 per la prima volta il Maestro del Modernismo svizzero: Le Corbusier, i cui disegni lo persuasero a intraprendere la carriera di architetto. Seppur promosso alla fine del liceo, Tange non brillava n\u00e9 in matematica n\u00e9 in fisica, tanto che impieg\u00f2 due anni per migliorare le proprie competenze in queste due materie, al fine di entrare nella facolt\u00e0 di architettura di Tokyo (cosa che effettivamente fece nel 1935).\nLe prime opere.\nNel 1938, dopo il termine degli studi accademici, Tange inizi\u00f2 a lavorare nello studio di Kunio Maekawa, del quale divenne assistente; durante questo incarico, tra l'altro, si rec\u00f2 anche in Manciuria per partecipare a un concorso di design. Quando nel 1939 inizi\u00f2 la seconda guerra mondiale, Tange lasci\u00f2 lo studio di Maekawa per continuare la propria formazione presso l'universit\u00e0 di Tokyo. Qui, attingendo alle varie fonti disponibili presso la biblioteca universitaria, crebbe il suo interesse per l'urbanistica, che sfoci\u00f2 poi in uno studio sulle piazze del mercato romane e greche. Nel 1942, Tange partecip\u00f2 a un concorso per progettare un Memorial da costruire sulle pendici del Fuji. Pur avendo vinto il primo premio - l'Istituto giapponese di architettura, tra l'altro, elogi\u00f2 la sua capacit\u00e0 di sintesi fra l'architettura Shinto e quella romana - il design non venne mai realizzato.\nNel 1946, Tange divent\u00f2 professore presso l'universit\u00e0 e cre\u00f2 il Laboratorio Tange, dove ebbe come collaboratori Sachio \u014ctani, Fumihiko Maki, Koji Kamiya, Takashi Asada, Arata Isozaki, Kish\u014d Kurokawa e Taneo Oki.\nRicostruzione post-bellica.\nL'interesse di Tange nell'urbanistica lo elev\u00f2 a buon candidato per progettare la ricostruzione post-bellica del Giappone, incarico che gli venne effettivamente affidato nel 1946. Fra i vari progetti, vanno ricordati quelli per Hiroshima, Maebashi, per l'aeroporto di Kanon, e per un parco marittimo a Ujina (che per\u00f2 non venne mai costruito).\nLe autorit\u00e0 di Hiroshima ricevettero numerosi progetti per la ricostruzione della citt\u00e0. Fra questi, molto acclamato fu quello (1947) di Tam Deling, che propose la costruzione di un memoriale della pace: gli edifici ubicati nei pressi del Ground Zero, inoltre, sarebbero dovuti rimanere nello stesso stato in cui si trovavano subito dopo l'attacco atomico, come simbolo di speranza e pace. Due anni pi\u00f9 tardi, nell'agosto del 1949, venne bandito un concorso internazionale per la realizzazione del Parco del Memoriale per la Pace.\nAnche Tange partecip\u00f2 alla costruzione del parco. Dalla sua matita, infatti, proviene il museo della Pace, con il quale l'architetto acquisisce notoriet\u00e0 internazionale.\nProgetti.\nMuseo della Pace di Hiroshima.\nI lavori di realizzazione del Museo della Pace vennero avviati nel 1950.\nNel progetto iniziale, il museo doveva essere cinto da numerosi altri edifici, con essa collegati tramite delle passarelle sopraelevate. Tange perfezion\u00f2 questo concetto, collocando la struttura museale al centro (lontana dalle succitate costruzioni), in modo da aumentarne la visibilit\u00e0. Oltre alle varie simbologie architettoniche, Tange diede impulso a questa propria scelta ritenendo della massima importanza dare risalto all'edificio contenente le informazioni sulla tragedia atomica.\nIl materiale scelto per la costruzione fu il cemento armato a vista. Il pavimento del museo, che regge su piloni alti sei metri, \u00e8 accessibile tramite una scala. La facciata ritmica comprende elementi verticali che si susseguono dal centro verso l'esterno. Cos\u00ec come per gli esterni, anche l'interno \u00e8 rifinito con il cemento grezzo; l'idea era quella di spogliare completamente la struttura degli orpelli stilistici, affinch\u00e9 nulla potesse distrarre il visitatore dai contenuti delle opere esposte.\nSantuario di Ise.\nNel 1953 Tange e il critico Noboru Kawazoe vennero invitati a partecipare alla transitoria ricostruzione del santuario di Ise. Questo tempio giapponese ogni venti anni viene sottoposto a un processo di rinnovamento, che si manifesta nella sua distruzione e riedificazione in un luogo adiacente: nel 1953 era la cinquantanovesima ricorrenza di questo evento (che traduce in fatti il concetto di precariet\u00e0, uno dei cardini dello Shintoismo). La cerimonia, tra l'altro, coincideva con la fine dell'occupazione americana del Giappone, quasi a voler simboleggiare una rinascita dell'architettura nipponica.\nNel 1965, quando Tange e Kawazoe pubblicarono il libro \"Ise: Prototype of Japanese Architecture\", l'architetto paragon\u00f2 il santuario a una struttura modernista: nel tempio, infatti, vi erano \u00abmanifestazione onesta di materiali, un design funzionale e la presenza di elementi prefabbricati\u00bb.\nPrefettura di Kagawa.\nL'edificio della Prefettura di Kagawa, ubicato sull'isola di Shikoku, venne completato nel 1958. La sua architettura espressiva si pu\u00f2 ricollegare a quella del T\u014ddai-ji, foriere dello stile noto come Daibutsu.\nLe colonne sulla facciata subiscono solo carichi verticali: Tange le progett\u00f2 volutamente cos\u00ec, per renderle pi\u00f9 sottili e per massimizzare la superficie verniciabile. L'edificio, seppur considerato uno dei migliori progetti di Tange, non fu comunque esente da critiche: ci fu, infatti, chi manifest\u00f2 il proprio scontento per l'affidamento eccessivo fatto sulla tradizione.\nCasa Tange.\nLa casa stessa di Tange, progettata nel 1951 e completata nel 1953, utilizza una struttura simile a quella del Museo della Pace di Hiroshima: tuttavia, quest'ultima qui \u00e8 completata da un design squisitamente nipponico, che si manifesta soprattutto nell'uso di carta e legno.\nIl principio secondo il quale venne edificata la casa \u00e8 lo stesso del tatami, con le stanze pi\u00f9 estese progettate in modo da poter essere suddivise in stanze pi\u00f9 piccole, attraverso l'uso di pannelli scorrevoli (detti \u00abfusuma\u00bb). La facciata \u00e8 caratterizzata da un dinamismo ritmico; comprende due tipi di design (\u00aba\u00bb e \u00abb\u00bb), che si alternano secondo uno schema a-b-a-a-b-a. Il tetto, inoltre, \u00e8 strutturato su due livelli.\nMunicipio di Kurashiki.\nIl municipio di Kurashiki venne progettato nel 1958 e completato nel 1960. Si trova ai confini del centro storico (meta privilegiata di turisti per i suoi edifici in stile Machiya), quasi a voler fungere da cerniera fra la parte vecchia e quella nuova della citt\u00e0.\nL'edificio, che si apre su una piazza molto estesa, poggia su delle colonne che si assottigliano verso l'interno mentre si alzano: questo effetto si ottiene grazie a delle tavole orizzontali che si sovrappongono agli angoli. L'ingresso, coperto da una tettoia sporgente in calcestruzzo, anticipa la successiva presenza del monumentale atrio. Qui \u00e8 tra l'altro visibile un chiaro riferimento a Le Corbusier, evidente nelle finestre, che ricordano molto da vicino quelle del convento di Santa Maria de La Tourette.\nLa Camera del Consiglio \u00e8 invece un edificio separato, il cui tetto inclinato ha numerosi posti a sedere, disposti a mo' di spazio espositivo.\nArene olimpiche di Tokyo.\nLo Yoyogi National Gymnasium \u00e8 situato in un'area aperta del Yoyogi-k\u014den, su un asse adiacente al santuario di Meiji. L'impianto polivalente venne costruito da Tange per disputarvi le Olimpiadi di Tokyo 1964, anno in cui per la prima volta i giochi olimpici si trasferirono in Asia. Tange inizi\u00f2 a redigere il \"masterplan\" nel 1961 e il suo progetto venne approvato dal Ministero dell'Istruzione due anni dopo, nel gennaio 1963. Gli edifici vennero disposti in modo da ottimizzare sia lo spazio disponibile per i parcheggi che il corretto deflusso delle persone.\nIl Gymnasium fonde svariate influenze: innanzitutto quella romana (Tange, infatti, si ispir\u00f2 allo skyline del Colosseo per realizzare i tetti), dopodich\u00e9 anche quelle operate dal padiglione Philips, progettato da Le Corbusier per l'Expo 1958, e dall'Ingalls Rink, pista da ghiaccio frutto della matita di Eero Saarinen. In tutti e tre i casi, tuttavia, Tange si ispir\u00f2 all'architettura occidentale, opportunatamente adattata per rispondere ai dettami della cultura giapponese.\nTange vinse un premio Pritzker per questo suo design, che venne descritto come \u00abuna fra le costruzioni pi\u00f9 belle del XX secolo\u00bb.\nPalazzo della Corte suprema del Pakistan.\nIl palazzo della Corte suprema del Pakistan \u00e8 la sede ufficiale della Corte suprema del Pakistan. Completato nel 1965, occupa un isolato a nord del Segretariato del Primo Ministro e a sud di Aiwan-e-Sadr e del Parlamento.\nProgettato da Tange, il complesso \u00e8 stato costruito da CDA Engineering and Siemens Engineering.\nPiano per l'Expo 1970 ad Osaka.\nNel 1965, la citt\u00e0 di Osaka si aggiudic\u00f2 l'organizzazione dell'Expo 1970; per l'evento, venne scelta un'area di 3.3 chilometri quadrati sulle colline Senri, alla periferia della citt\u00e0. L'ideazione del sito espositivo venne affidata proprio a Tange, con il supporto logistico di Uzo Nishiyama.\nAl centro dell'area espositiva Tange cre\u00f2 la Festival Plaza. Si trattava di una struttura reticolare in acciaio a maglia quadrata, utilizzata come punto di interazione per i visitatori: le intenzioni dell'architetto, infatti, erano proprio quelle di creare lo scenario ideale per un \u00abfestival\u00bb (donde il nome). La Plaza, tra l'altro, era anche la cerniera fra le due aree principali del sito: quella a nord, occupata dai padiglioni, e quella a sud, dove erano insediate le strutture amministrative. Le due zone erano collegate fra di loro da marciapiedi mobili.\nCircoli architettonici.\nCongresso internazionale di architettura moderna.\nIl progetto di Tange del parco della Pace di Hiroshima gli valse l'ammirazione di Kunio Maekawa, che lo invit\u00f2 a partecipare al Congresso internazionale di architettura moderna (CIAM). Quest'organizzazione, fondata nel 1928, si proponeva di promuovere l'architettura sia nel campo sociale che in quello economico; tuttavia, a partire dal quarto incontro nel 1933 (diretto, tra l'altro, proprio da Le Corbusier), si inizi\u00f2 a discutere sempre di pi\u00f9 sulla nozione di \u00abcitt\u00e0 funzionale\u00bb. Ci\u00f2 port\u00f2 a una serie di proposte sull'urbanistica moderna, sfociate poi nella redazione della Carta di Atene.\nNel 1951, in occasione dell'incontro del CIAM del 1951 (tenutosi a Hoddesdon), la Carta di Atene venne fortemente criticata da alcuni dei membri pi\u00f9 giovani (fra i quali figurava lo stesso Tange), che trovavano il documento troppo poco focalizzato sul tema dell'espansione della citt\u00e0. La Carta di Atene, infatti, promuoveva l'idea che il carisma di una citt\u00e0 fosse proporzionale al numero di cambiamenti che subiva durante gli anni; questa nozione, tuttavia, era stata scritta prima della seconda guerra mondiale e dei bombardamenti a tappeto, e quindi urtava non poco la sensibilit\u00e0 di Tange, che assistette in prima persona alla distruzione di Hiroshima. Il progressivo declino dei contenuti ideologici del CIAM contribu\u00ec al suo sfaldamento, che si risolse definitivamente nell'incontro di Otterlo (1959), nel quale i membri decisero di cessare le proprie attivit\u00e0.\nIn ogni caso, fu proprio grazie al CIAM che Tange, ritornando in patria dopo l'incontro del 1951, visit\u00f2 le costruende Unit\u00e9 d'Habitation di Marsiglia, progettate proprio da Le Corbusier.\nConferenza Internazionale sul Design di Tokyo.\nTange, immediatamente dopo il declino del CIAM, gi\u00e0 ricevette un incarico presso il Massachusetts Institute of Technology. In questa sua parentesi statunitense, Tange affin\u00f2 le proprie conoscenze, che contribuirono anche ad edificare (con la collaborazione degli studenti del quinto anno) un nucleo abitativo presso la baia di Boston. Questa sua esperienza gett\u00f2 le basi per il discorso che tenne alla Conferenza Internazionale sul Design di Tokyo del 1960; nel suo intervento, l'architetto paragon\u00f2 la progettazione urbana ad un organismo vivente, utilizzando termini come \u00abcella\u00bb e \u00abmetabolismo\u00bb. Fu in queste circostanze che prese forma il movimento metabolista, capeggiato dallo stesso Tange: fra le sue file, si annoveravano Kish\u014d Kurokawa, Junzo Sakakura, Allison e Peter Smithson, Louis Kahn, Jean Prouv\u00e9, B. V. Doshi e Jacob Bakema. La conferenza, infine, si concluse con la presentazione del progetto di Tange per riqualificare Boston e Tokyo (\"The Tokyo Plan \u2013 1960\").\nTange espresse il proprio scontento per il tracciato radiale e centripeto delle citt\u00e0 di allora: si trattava di un \u00ablascito medievale\u00bb e non avrebbe mai retto la tensione delle megalopoli, definite come centri urbani con pi\u00f9 di 10 milioni di abitanti. La sua idea fondamentale era quella di rimuovere il centro civico, trasformando quindi la struttura da radiale a lineare, in modo da creare un asse centrale attorno al quale potevano raggrupparsi delle piccole comunit\u00e0: il quadro urbano, di conseguenza, diventa aperto, flessibile e modificabile. Il desiderio di Tange, come gi\u00e0 accennato, era quello di applicare questo suo progetto alla baia di Tokyo, considerata troppo vecchia per poter affrontare un'espansione. Questa sua visione aperta e spontanea dell'urbanistica valse a Tange l'appellativo di \u00abarchitetto giapponese pi\u00f9 amato dall'Occidente\u00bb.\nNel 1965, Tange ricevette dalle Nazioni Unite l'incarico di ricostruire la citt\u00e0 jugoslava (oggi macedone) di Skopje, dilaniata dal terremoto del 1963.\nThe Urbanists and Architects Team.\nIn occasione dell'incontro del CIAM del 1951, Tange conobbe l'architetto Walter Gropius, con il quale condivideva l'idea di quanto fosse importante il lavoro di squadra per creare un'architettura vincente. Perseguendo questo fine, nel 1961 si form\u00f2 l'Urbanists and Architects Team, poi divenuto Kenz\u014d Tange Associates.\nQuesto gruppo eredit\u00f2 il pensiero di \u00abgerarchia orizzontale\u00bb promosso da Tange: gli aderenti dell'associazione erano pari nell'importanza, ed erano incoraggiati a partecipare a tutti i progetti.\nUltimi anni.\nDurante gli anni settanta e ottanta, Tange espanse il proprio portfolio includendovi edifici costruiti in pi\u00f9 di 20 paesi intorno al mondo. Nel 1985, spinto da Jacques Chirac (all'epoca sindaco di Parigi), Tange propose per esempio un master plan per Place d'Italie, in modo da far dialogare le varie parti della citt\u00e0 attraverso un asse est-ovest.\nPer il palazzo del governo metropolitano di Tokyo, aperto nel 1991, Tange progett\u00f2 un grande centro civico, composto da una piazza a sua volta dominata da due grattacieli - dove sono insediati gli organi amministrativi. A cingere il tutto, vi \u00e8 un terzo edificio pi\u00f9 piccolo. L'architetto decise di impiegare i materiali pi\u00f9 innovativi nel suo progetto, includendovi dei sistemi per monitorare anche la qualit\u00e0 dell'aria, i livelli della luce e la sicurezza. Il rivestimento degli edifici, tra l'altro, costituisce una perfetta sintesi fra la tradizione e la modernit\u00e0.\nTange continu\u00f2 il mestiere fino alla sua morte, avvenuta nel 2005. Il funerale si tenne in una delle sue opere pi\u00f9 acclamate, la cattedrale di Tokyo.\nTadao And\u014d, uno fra gli architetti giapponesi pi\u00f9 prestigiosi, ama raccontare un aneddoto su un cane randagio che decise di adottare.\nRetaggio.\nLa visione metabolista di Tange sull'architettura fu una fonte d'ispirazione per l'operato dell'Archigram, soprattutto per quello del membro Kiyonori Kikutake, il cui stile architettonico (visibile soprattutto nel suo municipio di Miyakonoj\u014d, 1966) fu influenzato proprio dalle scelte compositive dell'architetto di Osaka. Tange, nonostante con l'Expo di Osaka manifestasse una presa di distanze dal Metabolismo (oramai divenuto in declino), rimaneggi\u00f2 sapientemente i concetti del movimento adattandoli all'emergente generazione di giovani architetti, composta da figure del calibro di Kazuo Shinohara e Arata Isozaki.\nIn un'intervista con Jeremy Melvin alla Royal Academy of Arts, Kengo Kuma spieg\u00f2 che, all'et\u00e0 di dieci anni, furono proprio le arene olimpiche di Tange a spingerlo a interessarsi nell'architettura.\nPer Reyner Banham, Tange fu il primo architetto a figurare fra le file del Brutalismo, i cui dettami impongono l'utilizzo del \"b\u00e9ton brut\" (il cemento a vista), spesso criticato per l'eccessiva rudezza che conferisce all'edificio (che, tuttavia, in questo modo acquisisce pi\u00f9 vigore espressivo).\nA Tange venne conferita la medaglia d'oro AIA nel 1966.\nIl figlio di Tange, Paul Noritaka, si laure\u00f2 all'universit\u00e0 di Harvard nel 1985. Successivamente, si un\u00ec alla Kenz\u014d Tange Associates, diventandone presidente nel 1997, per poi fondare la Tange Associates nel 2002."}
{"id": "30951", "revid": "106376", "url": "https://it.wikipedia.org/wiki?curid=30951", "title": "Madignano", "text": "Madignano (\"Madign\u00e0a\" in dialetto cremasco) \u00e8 un comune italiano di abitanti della provincia di Cremona in Lombardia.\nGeografia fisica.\nTerritorio.\nIl territorio comunale \u00e8 pianeggiante e assai uniforme nella parte nord-orientale. La parte occidentale \u00e8 solcata, invece, dai due terrazzi fluviali del Serio e del Serio Morto; le variazioni idrodinamiche dell'antico e del moderno corso del fiume hanno comportato delle erosioni nel piano fondamentale della campagna profonde anche dieci metri dal livello della pianura. In tempi storici il mutamento di percorso del Serio \u00e8 la pi\u00f9 importante variazione idrografica avvenuta in provincia di Cremona.\nL'altitudine varia tra i 59 e 71 m s.l.m.\nClima.\nLa temperatura media di gennaio si attesta intorno ad 1\u00a0\u00b0C, quella media del mese di luglio \u00e8 pari a 24,5\u00a0\u00b0C. Il clima \u00e8 di tipo temperato continentale con precipitazioni pi\u00f9 frequenti in autunno e primavera e con l'inverno pi\u00f9 siccitoso dell'estate.\nStoria.\nMadignano.\nIncerte sono le origini della localit\u00e0: probabilmente nacque come villaggio rurale in epoca romana, dalla quale deriverebbe il nome dalla parola latina \u201cmadens\u201d, ossia palude, ad indicare il luogo dove sorse ai margini del Lago Gerundo. Lo storico Monsignor Angelo Zavaglio fa risalire il nome, invece, alla parola \"matinianus\", da cui Madenianus, a indicare un luogo situato a mattina, cio\u00e8 verso est e verso il confine cremonese.\nStoricamente si ha la prima notizia il 5 agosto dell'anno 1000, quando a Tauriano (odierno Turano Lodigiano), in una sentenza giudiziaria, tra i giudici che costituiscono la corte c'\u00e8 Lanfranco di Madignano. Nel 1095 si ha la prima menzione del priorato cluniacense, posto alle dipendenze del monastero di San Paolo d'Argon: la piccola comunit\u00e0 monastica rimase a Madignano fino alla met\u00e0 del XV secolo, allorch\u00e9 il monastero fu eretto in commenda. Primo commendatario fu Giuliano della Rovere, poi papa Giulio II, cui succedettero poi altri cardinali fino all'incameramento avvenuto nel 1797.\nPoliticamente Madignano segu\u00ec le sorti e rimase sempre nell'orbita di Crema\nRipalta Vecchia.\n\"Dialetto Cremasco: Ri\u00f3lta Magra.\"\nNell'XI secolo d.C. Vinizone di Rivoltella (odierna Ripalta Arpina) lasci\u00f2 un beneficio alla Cattedrale di Cremona per l'erezione di due chiese intitolate a Santa Maria (Marzale) e a Sant'Imerio. Fu attorno a quest'ultimo edificio che sorse il piccolo abitato di \"Rivolta\". A quei tempi sorgeva sulla riva destra del Serio: dopo il mutamento di percorso del fiume, avvenuto in un lungo periodo tra l'XI secolo ed il XIV secolo, assunse la denominazione di \u201cvecchia\u201d a distinguerla dall'altro abitato sorto sulla sua corrispondenza ma in riva opposta. Si sa che nel XVI secolo veniva citato il console di Ripalta de Mandolis, una denominazione che starebbe ad indicare l'appartenenza alla famiglia Mandoli di Crema. Anche Ripalta Vecchia, come Madignano segu\u00ec sempre le vicende politiche di Crema. Da segnalare, nell'epoca post unit\u00e0 d'Italia, la perdita dell'autonomia amministrativa e la sua unificazione con Madignano, avvenuta nel 1868 (Regio Decreto 24 maggio 1868, n. 4.412).\nMadignanello.\n\"Dialetto Cremasco: Madignan\u00e8l.\"\nPiccola localit\u00e0 ormai prossima al comune capoluogo, a causa dell'espansione edilizia di quest'ultimo. Menzionata fin dal XV secolo, nel 1630 su lascito di tale Giovanni Francesco Marinoni vi si doveva edificare un oratorio, ma per cause rimaste ignote, non fu mai costruito.\nMarzale.\n\"Dialetto Cremasco: Marsal.\"\nLa localit\u00e0 storicamente pi\u00f9 importante dell'intero territorio comunale era gi\u00e0 frequentata come luogo di culto in epoca antica. All'interno delle prime tombe rinvenute (met\u00e0 XX secolo) \u00e8 stato ritrovato materiale di corredo risalente al III-IV secolo d.C. e confermano l'ipotesi che dovesse trattarsi di sepolture ad inumazione. Infatti in questo periodo l'uso dell'incinerazione era stato completamente abbandonato. Nel 1965 un ulteriore scavo ha permesso l'esplorazione di altre tre sepolture ed il recupero di oggetti grazie ai quali \u00e8 stato possibile risalire a datazione certa: un braccialetto, infatti, aveva la tipica foggia in uso presso le donne longobarde. Quanto all'etimologia del nome, questo deriverebbe dall'unione delle parole longobarde \u201cmarka\u201d ossia confine (se non pi\u00f9 semplicemente la radice di \u201cMaria\u201d) e \u201csale\u201d o \u201csala\u201d, vale a dire \u201ccosta\u201d intesa come estremit\u00e0 digradante verso l'antico corso del Serio. Un'ipotesi pi\u00f9 recente, proposta da Valerio Ferrari, parla di una derivazione da \"mercatus\" inteso proprio come \"mercato, luogo per la vendita di merci\", o, per essere pi\u00f9 precisi, dalla sua equivalente forma di area francese \"marsalla\" o \"marsallus\", affine alla forma dialettale.\n\u00c8 su questa estremit\u00e0 che Vinizzone di Rivoltella fece costruire nell'XI secolo d.C. una chiesa intitolata a Santa Maria.\nQuesta, sorta sulla riva destra del Serio, si trova ora alla sua sinistra dopo il mutamento di percorso del fiume e che ha lasciato il luogo ai margini di una stretta lingua di terra. \u00c8 proprio grazie a questa posizione che il suo campanile fu usato in passato anche come torre d'avvistamento.\nTutta la zona di confine tra cremasco e cremonese fu a lungo teatro di cruenti battaglie tra Crema (alleata con Milano) e Cremona per il possedimento dell'Isola Fulcheria. Nel 1202, precisamente tra il 21 ed il 22 ottobre, presso il Santuario vi fu firmata la cosiddetta \u201ctregua del Marzale\u201d, il primo tentativo di riconciliazione tra i due Comuni.\nNel 1403 nei dintorni vi si combatt\u00e9 un'altra battaglia tra le fazioni guelfe (guidate da Ugolino Cavalcab\u00f2) e ghibelline (con alla testa Orlando Pallavicino). Le centinaia di caduti furono sepolti sotto il piazzale antistante il sacro edificio.\nDa segnalare l'eccezionale piena del Serio che in tempi incerti, ma anteriori al 1580, fece crollare parte della chiesa determinandone la sua sproporzione rispetto al campanile.\nSimboli.\nStemma\nGonfalone\nLo stemma \u00e8 stato attribuito da S.M. Re Vittorio Emanuele III con decreto 8 gennaio 1932.\nIl castello ricorda la torre eretta nel XV secolo dai Benzoni. Il covone indica la floridezza della campagna.\nMonumenti e luoghi d'interesse.\nArchitetture religiose.\nLa chiesa parrocchiale di San Pietro in Vincoli si erge in modo defilato rispetto al centro storico ponendosi come fulcro dell'antico nucleo urbano di Madignano, ancora oggi identificato in quella zona chiamata contrada \"\"dal doss\".\nIl nucleo primitivo dell'antica chiesa benedettina fu individuato durante i lavori di restauro del 1972-1973, evidenziando, in corrispondenza della facciata laterale, la presenza di strutture murarie, di circa 5 metri di altezza, realizzate in pietra e tavelle posate a spina di pesce, coperte con tetto a capanna (struttura forse addirittura antecedente l'arrivo dei monaci).\nLa chiesa del Sacro Cuore di Maria, o \"c\u00e9sa n\u00f3a\"\", come viene popolarmente chiamata dai madignanesi, fu voluta dal priore Celestino Premoli nel 1840 pensandola come chiesa sussidiaria, ma forse coll'intento di sostituirla in seguito alla \u201cc\u00e9sa \u00e8cia\u201d, la chiesa parrocchiale ancora correntemente utilizzata.\nLa parrocchiale di Sant'Imerio a Ripalta Vecchia risale al 1041, allorch\u00e9 Vinizzone (o Guinizone) di Rivoltella (l'attuale Ripalta Arpina) rifond\u00f2 due chiese con gli stessi santi titolari di altrettanti edifici di culto di Cremona: a Santa Maria (cattedrale) \u00e8 dedicato il Santuario della Beata Vergine del Marzale; a Sant'Imerio un secondo edificio sacro, allo stato attuale frutto di una ricostruzione avvenuta tra il 1700 ed il 1703.\nIl santuario della Beata Vergine del Marzale \u00e8 situato lungo la strada che da Ripalta Vecchia conduce a Ripalta Arpina. I dintorni della chiesa conferiscono a questo luogo sacro un'atmosfera d'intimo raccoglimento, di calma e riflessione; circondato dai pioppeti, nel mezzo del Parco del Serio, il Santuario \u00e8 posto sull'estremit\u00e0 della riva alta del Serio, alla quale si accede scendendo una scala alta i dodici metri circa di strapiombo che separano il Marzale dal fiume cremasco.\n\u00c8 un luogo carico di significati religiosi: la tradizione sacra e popolare parla di un'apparizione (non supportata da documenti scritti) che sarebbe avvenuta nel XIV secolo.\nL'annuale fiera, invece, ha origine nel XVIII secolo: la domenica ed il luned\u00ec di Pasqua vi si celebravano con particolare enfasi le celebrazioni della Resurrezione e con grande concorso di popolo. Ci\u00f2 port\u00f2 spontaneamente all'attrazione di mercanti e ambulanti, da cui, col tempo, la costituzione della Fiera del Marzale. Vista la concomitanza con la vicina Fiera della Pallavicina, ad Izano, nel 1934 la fiera venne trasferita alla domenica in Albis, ossia la prima domenica dopo Pasqua.\nMonumenti.\nMonumento ai Caduti.\nSorge in Via Libert\u00e0 ed \u00e8 stato inaugurato il 19 ottobre 1975 su iniziativa della locale sezione dell'Associazione Nazionale Reduci di Prigionia. Il monumento \u00e8 stato presentato ufficialmente un anno dopo la scomparsa di Leone Lodi l'autore della pregevole Piet\u00e0 che caratterizza il monumento, realizzata in marmo travertino romano chiaro.\nMonumento al Volontariato.\nQuesto monumento si trova in Piazza Portici ed \u00e8 stato inaugurato il 17 settembre 2000 da un'idea della sezione locale dell'Avis, con l'intento di dedicarlo all'intera opera di volontariato sociale. \u00c8 stato realizzato da Francesco Panceri ed \u00e8 costituito da due figure umane che si scrutano pensierose, protette da una vela bianca che si protende verso il cielo.\nCappelle votive (\"Madunine\").\nNel territorio comunale sorgono le cosiddette \u201cMadunine\u201d, piccoli ma importanti segni della devozione popolare.\nMadonna delle Strada.\nUn tempo sorgeva a cavallo di una roggia lungo un vecchio tracciato stradale per Crema; nel 1985 fu parzialmente ricostruita e venne rifatto il dipinto a quei tempi molto ammalorato. Ne venne mutata anche l'intitolazione, da Madonna del Rosario divenne Madonna della Strada (Madonna, Ges\u00f9 Bambino e San Giovannino), affrescata da Rosario Folcini. L'affresco risente moltissimo dell'inquinamento automobilistico essendo in fregio all'ex Statale Paullese e ha dovuto subire negli anni periodici ritocchi da parte del medesimo Folcini.\nCappella della Sacra Famiglia.\nSorge in aperta campagna poco distante da Madignanello e dal Serio Morto, sulla strada per Ripalta Vecchia. \u00c8 dedicata alla Sacra Famiglia e rappresenta, appunto, la Madonna, San Giuseppe e Ges\u00f9 Bambino. La cappella \u00e8 stata completamente ristrutturata nel 1986, sia nelle opere murarie sia nell'affresco, eseguito da Domenico Fortini e ricalca, seppur in forme pi\u00f9 stilizzate, il vecchio affresco.\nI Morti della Peste.\nAnche Madignano e Ripalta Vecchia furono coinvolti nella peste del 1630, da cui ricordarne i defunti con una cappella. L'attuale costruzione risale per\u00f2 al XIX secolo ed \u00e8 stata profondamente ristrutturata nel 1989. Nell'occasione Giuseppe Pandini rifece anche l'affresco che rappresenta La Madonna col Bambino, San Rocco e San Giobbe.\nI Morti del Marzale.\nNacque come sacello cimiteriale, posto nel piazzale antistante il Santuario della Madonna del Marzale, per ricordare i caduti di una battaglia combattutasi nei pressi tra fazioni guelfe e ghibelline nel 1403. Presenta sulla parete di fondo la Madonna del Carmine col Bambino e le anime del purgatorio, alle pareti laterali il martirio di San Sebastiano e Sant'Imerio Vescovo, il santo protettore della parrocchia di Ripalta Vecchia.\nCappella dell'Apparizione.\nAi piedi della cosiddetta \"Scala Santa\", che porta dal piazzale del Santuario del Marzale alla sottostante valle fluviale del Serio, sorge la Cappella dell'Apparizione che sorge sul luogo ove, secondo la tradizione, la Madonna apparve ad una fanciulla che pascolava le oche. In realt\u00e0 la cappella, un tempo era allo stesso livello del Santuario, ma un'eccezionale piena del Serio la distrusse assieme ad una parte della chiesa prima del XVIII secolo.\nCappelle di Cascina Corf\u00f9.\nA poca distanza dalla Cascina Corf\u00f9 sorgono queste due cappelle a lungo in avanzato stato di degrado, tanto che qualunque traccia pittorica era pressoch\u00e9 scomparsa. Quella di destra rappresentava Santa Maria della Croce, quella di sinistra Sant'Anna. Nel 2003 gli affreschi sono stati ripristinati.\nLe cascine.\nCascina dei Frati.\n\"Dialetto Cremasco: Casina di Fr\u00e0\"\nMenzionata per la prima volta nel 1815, il suo nome potrebbe derivare dall'appartenenza dei terreni circostanti all'ordine dei carmelitani di Santa Caterina di Crema.\nCascina Cerudelle.\n\"Dialetto Cremasco: Casina Cer\u00fcd\u00e8le o pi\u00f9 raramente Fiurad\u00e8le\"\nLocalit\u00e0 antica e un tempo pi\u00f9 vasta, come dimostrano alcuni terreni circostanti denominati \"T\u00f3r\" (torre) e \"Turasa\" (torrazza, torrazzo), \u00e8 menzionata per la prima volta nel 1140; l'etimologia del nome deriva dalla pianta del cerro.\nCascina Comparina.\n\"Dialetto Cremasco: Casina Cumparina\"\nCascina un tempo di propriet\u00e0 della famiglia Martinengo, sorge sul vecchio tracciato della strada provinciale per Crema. Il suo nome deriverebbe da una famiglia Comparini.\nCascina Corf\u00f9.\n\"Dialetto Cremasco: Casina Curf\u00f6\"\nFu costruita nel 1733 dalla famiglia Sommariva sulla riva del Serio Morto. L'origine del nome \u00e8 assai incerto: se non deriva dall'isola greca di Corf\u00f9 attribuita alla cascina per motivi personali che ignoriamo, potrebbe essere un'alterazione dialettale di \"Curt da f\u00f3ra\" (corte di fuori) intesa come luogo isolato in mezzo alla campagna.\nCascina Paradiso.\n\"Dialetto Cremasco: Casina Parad\u00ecs\"\nValerio Ferrari nel volume \"Toponomastica di Madignano e Ripalta Vecchia\" lega il nome alla conseguente bonifica di luoghi malsani e paludosi.\nCascina Gelera.\n\"Dialetto Cremasco: Casina Gel\u00e9ra\"\nSi trovava isolata ma prossima all'abitato lungo la strada per Izano. Ora la ferrovia e l'ex Statale Paullese la dividono da Madignano.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nTradizioni e folclore.\nSoprannomi di paese\nNel Cremasco la tradizione popolare assegna ad ogni paese una scormagna, ossia un soprannome. I madignanesi sono detti \"gamber\" (gamberi), forse per folta presenza, un tempo, di tali animali nel territorio. I soldati cremaschi in Africa, le cui lettere erano sottoposte a controllo e censura, comunicavano ai famigliari di \"andare avanti come quelli di Madignano\", a indicare, al contrario, un arretramento delle proprie posizioni.\n\u00c8 poco noto, ma anche gli abitanti di Ripalta Vecchia hanno un soprannome: \"\u00e0gule\", una specie di pesce, cosiddetti perch\u00e9 un tempo dediti alla pesca nel Serio.\nLa coltivazione del lino\nUn tempo in tutto il territorio cremasco si coltivava il lino; a maggio i terreni si riempivano di fiori azzurri, che poi dovevano essere raccolti, per meglio dire strappati a mano con le radici; si trattava di una fatica immane che ha dato origine alla frase dialettale \"fadig\u00e0 cum\u00e8 strep\u00e0 'l l\u00ec\" (faticare come sradicare il lino) ad indicare una faccenda sfiancante. Il terreno di Madignano era considerato particolarmente fertile per questa coltivazione e, a partire dal XII secolo, fu una costante alternativa alle coltivazioni usate nell'economia locale.\nIl vino di Madignano\nPur non essendo zona collinare, la zona di Madignano era un tempo abbondantemente coltivata a vigneti; generalmente il vino prodotto serviva per il solo uso familiare, ma il Conte Antonio Martinengo, proprietario della Cascina Comparina, fece fabbricare delle bottiglie con un apposito marchio, una M sovrastata da una corona, simbolo del casato, al fine di commerciare il vino prodotto nelle sue vigne. Nella toponomastica locale non sono infrequenti i nomi dei campi denominati \"Ci\u00f3s\", \"Cius\u00ec\" oppure \"Cius\u00f9\", i quali indicano campi (un tempo) coltivati a uva, per non parlare di una strada vicinale denominata, non a caso, \"Strada di Ci\u00f3s da l'\u00f6a bianca\".\nQualit\u00e0 della vita.\nVige il sistema di raccolta differenziata porta a porta dei rifiuti urbani. Dati:\nCultura.\nBiblioteche.\nIl Comune gestisce una biblioteca pubblica con un patrimonio librario di 5.886 volumi.\nIstruzione.\nNel comune ha sede una Scuola dell'infanzia, intitolata a monsignor Francesco Piantelli, e una scuola primaria dedicata a padre Reginaldo Giuliani. Le due scuole sono incluse nell'istituto comprensivo Falcone e Borsellino di Offanengo.\nMusei.\nIl Museo della Civilt\u00e0 Contadina e dell'Attivit\u00e0 Molitoria, ospitato in un antico mulino.\nL'esistenza di questo mulino ad acqua \u00e8 documentata gi\u00e0 dal 1805, come descritto in una tavola dell'Estimo Dipartimentale dell'Alto Po. Operativo sino al 1975 circa, \u00e8 stato ceduto nel 1991 dagli ultimi eredi Tessadori all'Amministrazione Comunale; a seguito ristrutturazione \u00e8 diventato nel 1994 Museo dell'Arte Molitoria e della Civilt\u00e0 Contadina. Nel 2000 \u00e8 stato inserito nel Sistema Museale Cremonese, con progetti di riqualificazione approvati dalla Provincia.\nOltre alla visita guidata, per le scolaresche \u00e8 possibile assistere alla dimostrazione pratica del funzionamento del mulino, sin dalla prima fase della macinatura.\nSorge lungo la Roggia Pallavicina e sulla direttrice per Izano: dalla strada si pu\u00f2 entrare direttamente nella cucina o nella sala della macinatura, dove si trova l'apparato che trasporta il movimento della grande ruota idraulica esterna alle macine. Al piano superiore si possono visitare la camera da letto ed ambienti con la raccolta di strumenti ed attrezzi delle radici contadine.\nGeografia antropica.\nFrazioni.\nIl territorio comunale ha una sola frazione, Ripalta Vecchia, unita a Madignano nel 1868.\nAltre localit\u00e0 del territorio.\nMadignanello, piccolo agglomerato di origine rurale lungo la strada per Ripalta Vecchia, mai elevato allo stato di frazione.\nInfrastrutture e trasporti.\nStrade.\nIl territorio \u00e8 attraversato da una sola arteria significativa, la strada provinciale ex strada statale 415 Paullese, che unisce Milano a Cremona.\nIn passato vi erano altre due strade provinciali\u02d0\nFerrovie.\nLa stazione di Madignano \u00e8 situata lungo la ferrovia Treviglio-Cremona. Si tratta di una semplice fermata ferroviaria, che fu inaugurata nel 1996 su richiesta della popolazione; fino a quel momento i treni che percorrevano la linea non effettuavano fermata nel territorio comunale.\nLa stazione \u00e8 servita dai treni regionali di Trenord in servizio sulla tratta Treviglio\u2013Crema-Cremona, con frequenza oraria. Nelle fasce di punta sono presenti alcune corse aggiuntive e alcune corse prolungate oltre il capolinea di Treviglio, con destinazione Milano Porta Garibaldi o Milano Certosa e con fermata intermedia a Milano Lambrate.\nAmministrazione.\nAltre informazioni amministrative.\nTra il 2003 ed il 2012 Madignano ha formato con altri 4 comuni (Castelleone, Formigara, Montodine e Moscazzano) l'Unione di comuni del Gerundo."}
{"id": "30952", "revid": "1543377", "url": "https://it.wikipedia.org/wiki?curid=30952", "title": "Malagnino", "text": "Malagnino (\"Malagn\u00e9en\" in dialetto cremonese) \u00e8 un comune italiano di 1.719 abitanti della provincia di Cremona, in Lombardia.\nGeografia antropica.\nAppartengono al comune di Malagnino le frazioni di San Giacomo e San Michele e le localit\u00e0 Bonfia, C\u00e0 de Marozzi, C\u00e0 degli Alemanni, Casal Malombra, Casella, Casella Nuova, Cassinetto, Cervellara, Fornace, Malagnina, Malongola, Ronchetto, Ronco, Santa Lucia Lama, Sette Pozzi, Vigolo, Villa Ripari e Visnadello.\nInfrastrutture e trasporti.\nTra il 1888 e il 1954 Malagnino era servita da una stazione della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi."}
{"id": "30953", "revid": "767487", "url": "https://it.wikipedia.org/wiki?curid=30953", "title": "Martignana di Po", "text": "Martignana di Po (\"Martgn\u00e0na\" in dialetto casalasco-viadanese) \u00e8 un comune italiano di 2.069 abitanti della provincia di Cremona, in Lombardia.\nInfrastrutture e trasporti.\nTra il 1888 e il 1954 Martignana di Po era servita da una stazione della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi."}
{"id": "30954", "revid": "1543377", "url": "https://it.wikipedia.org/wiki?curid=30954", "title": "Monte Cremasco", "text": "Monte Cremasco (\"Mucc\" in dialetto cremasco) \u00e8 un comune italiano di abitanti della provincia di Cremona, in Lombardia. Con una superficie di 2,35\u00a0km\u00b2 costituisce il territorio comunale pi\u00f9 piccolo dell'intera provincia, ed il terzo pi\u00f9 densamente popolato.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nIl territorio \u00e8 attraversato dalle seguenti strade provinciali\nIn passato il paese era interessato anche dalla ex SP CR 73 Monte-Cremasco-Crespiatica: \u00e8 stata declassata a strada comunale.\nAmministrazione.\nElenco dei sindaci dal 1985 ad oggi."}
{"id": "30955", "revid": "106376", "url": "https://it.wikipedia.org/wiki?curid=30955", "title": "Montodine", "text": "Montodine (\"Munt\u00f3den\", \"Culumbare\" e \"B\u00f3ca S\u00e8re\" in dialetto cremasco) \u00e8 un comune italiano di abitanti della provincia di Cremona in Lombardia.\nMontodine si trova nella zona occidentale della provincia di Cremona, confina a nord con Ripalta Guerina, a est con Ripalta Arpina, a sud con Bertonico (provincia di Lodi), a ovest con Moscazzano. Dista 5\u00a0km da Castelleone,10\u00a0km da Crema,15\u00a0km da Lodi, 30\u00a0km da Cremona, Bergamo e Piacenza e 50\u00a0km da Milano. Esso \u00e8 raggiungibile, in auto attraverso la Strada Provinciale, ex S.S.\u00a0591 (Bergamo- Piacenza). Le stazioni ferroviarie pi\u00f9 vicine sono a Castelleone e a Crema.\nStoria.\nDa Montodine, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). Risalendo al documento pi\u00f9 antico (1023), in cui viene menzionato \"Castrum de Monte Odano,\" da cui derivano \"Muntodano\" (1034), \"Muntothanum\" (1188), si pu\u00f2 affermare che il nome attuale del paese si sia formato dall'unione di monte e di un nome personale germanico, forse Odilo (Olivieri) od Odino. Il nome proprio Odano non \u00e8 attestato, ma potrebbe essere esistito (Boselli). Si ipotizza anche un'altra origine legata alla presenza del fiume Adda, che in latino \u00e8 denominato \"Addua.\" Questo fiume, infatti, anticamente lambiva Montodine, mentre ora scorre nei pressi di Gombito. Traccia dell\u2019antico corso dell\u2019Adda, che si snodava vicino a Montodine, \u00e8 l\u2019attuale alta costiera, modellata nel tempo dalle acque, che si diparte dall\u2019abitato montodinese e tocca Moscazzano e gli altri paesi vicini. Il fiume Serio, che invece scendeva nei pressi di Castelleone, successivamente, forse in epoca medievale, si immise nella valle cremasca meridionale fino a sfociare nell'Adda, a Boccaserio, una volta attraversato Montodine.\nSulla scorta di pi\u00f9 recenti osservazioni l\u2019origine del paese viene rimandata al periodo celtico. Secondo la testimonianza dello scrittore romano Strabone, le popolazioni celtiche vivevano in villaggi sparsi: non \u00e8 escluso, quindi, che qualche zona pi\u00f9 elevata del territorio, posto fra il corso dei due fiumi Adda e Serio, fosse abitata da queste genti. Attestati, invece, sono i legami con la civilt\u00e0 romana; infatti, secondo studi recenti, si \u00e8 scoperto che una strada romana, la \"Via Regina,\" attraversava le terre montodinesi. Questa \"via\", partendo da Cremona, arrivava a San Latino (e l\u2019antica chiesina, oggi sperduta in mezzo ai campi, dedicata a San Giacomo, protettore dei pellegrini, conferma l\u2019utilizzo dell\u2019arteria in tempi medioevali), raggiungeva il territorio montodinese e proseguiva verso Milano.\nPer quanto riguarda il periodo barbarico, recentemente \u00e8 stato rinvenuto in un fossato di via Roma una stele risalente alla dominazione longobarda. Si suppone che Montodine fosse soggetta, nell\u2019Alto Medioevo, alla giurisdizione patriarcale di Aquileia, da cui dipendevano 17 diocesi dell\u2019Italia settentrionale, fra le quali Cremona; lo si deduce da due indizi: l\u2019antica usanza nel battesimo di porre i bambini sull'altare e di ritirarli dietro versamento di una somma di denaro come prezzo di riscatto (Visita pastorale di Mons. Regazzoni 1583), e la presenza del culto a S. Zenone Vescovo di Verona (368-380).\nTra i vari fatti storici di questo periodo \u00e8 da menzionare il passaggio, attraverso Montodine verso il porto sull\u2019Adda alla Vinzasca (Gombito), dell\u2019imperatore Federico Barbarossa, il quale, nella seconda discesa in Italia dalla Germania, era diretto con il suo esercito alla Dieta di Roncaglia (Piacenza) il 29 dicembre 1154. Verso la fine dell\u2019epoca medioevale, Giorgio Benzoni, Signore di Crema, a dimostrazione dell\u2019importanza strategica di Montodine, fece costruire, nel 1407, una torre alta e poderosa a guardia del confine del suo minuscolo Stato; i ruderi di questa costruzione erano ancora visibili all\u2019inizio del 1900 quando furono demoliti per far posto all\u2019attuale asilo.\nIn seguito il Cremasco pass\u00f2 sotto la dominazione dei Visconti ed entr\u00f2 a far parte del Ducato di Milano. Nel 1449 subentrarono i Veneziani che amministrarono il territorio, salva una piccola parentesi, fino all'arrivo delle truppe napoleoniche. Il Governo della Repubblica di Venezia, ritenuto positivo per le terre cremasche, fece sentire i suoi effetti benefici anche a Montodine. A tale proposito, si ricordano due interventi significativi: nel 1646 fu abrogato il divieto di riscuotere la tassa per il transito sul ponte del fiume Serio, che andava a vantaggio della comunit\u00e0 e la deviazione del corso del fiume Serio, nel 1758, che stava ormai lambendo la torre dei Benvenuti; a met\u00e0 Settecento, nella relazione della visita pastorale del Vescovo di Crema mons. Lombardi, Montodine appare come un villaggio \u201c\"degno di apprezzamento per la sua ordinata disposizione, che, presentandosi per primo a coloro che giungono da Piacenza e da Cremona, mostra, per quanto pu\u00f2 un abitato campagnolo, la prosperit\u00e0 del dominio Veneto\"\u201d.\nNel sec. XVI Montodine fu devastato dai Lanzichenecchi, soldati mercenari tedeschi, che misero tutto a ferro e a fuoco. Durante \"la grande peste\" diffusasi nel 1630-31 e descritta dal Manzoni nel suo celebre romanzo, i Montodinesi, primi nel Cremasco, furono colpiti da questo flagello portato in paese da un loro concittadino, Alessandro Barbiero, il quale aveva ricevuto in dono, a Pizzighettone, da un soldato una palandrana (un vestito) infetta. Nei due anni di pestilenza morirono 254 persone, i cui corpi furono sepolti in vari luoghi: in campagna soprattutto, poi nell\u2019orto, in casa, nel cimitero, nel sagrato.\nUn primo fatto d'armi, degno di essere sottolineato, si \u00e8 verificato nel 1648 tra le milizie venete e quelle francesi. \"Queste intendevano penetrare nel territorio lodigiano attraverso il Cremasco\" \"meridionale, e dovevano forzare Montodine, difeso dal colonnello Mario Benvenuti\" (Zavaglio). Memorabile fu lo scontro presso il ponte, che fu segato e fatto crollare prima che i francesi potessero transitarvi. \"In quel combattimento caddero molti francesi e molti veneti, e l'ossario dei \"Morti del Serio\" \"raccolse le salme dei caduti nell\u2019aspra battaglia\" (ancora qualche decennio fa, alcune donne anziane si recavano a recitare il rosario per questi morti sul sentiero dell\u2019argine antistante l\u2019attuale parco). \"A scongiurare i disastri che le artiglierie e il fuoco potevano arrecare al paese, la popolazione\" \"invoc\u00f2 il SS. Crocif\u00ecsso, alla cui protezione ascrisse la liberazione dal bombardamento minacciato\" \"dai Francesi per rompere la resistenza delle schiere del Benvenuti, determinato a impedire loro il\" \"passaggio del fiume. In ricordo dell\u2019episodio si istitu\u00ec la festa del SS. Crocif\u00ecsso, che si celebra\" \"solennemente ogni anno il 12 maggio\" (Zavaglio).\nUn altro combattimento accadde nell\u2019ottobre del 1705 tra l\u2019armata imperiale di \"Eugenio di Savoia e\" l\u2019esercito del maresciallo di Vend\u00f4me; in questa circostanza morirono parecchie centinaia di soldati da ambo le parti. Da sottolineare fu anche il passaggio, il 12 maggio 1796, attraverso le vie del paese, delle truppe napoleoniche dirette ad occupare la piazzaforte di Pizzighettone. Nel periodo pi\u00f9 recente, durante il secondo conflitto mondiale, si ricordano i bombardamenti degli aerei alleati sul paese e il passaggio delle truppe tedesche in ritirata dal Nord d\u2019Italia.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:&gt;:\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1985 ad oggi."}
{"id": "30956", "revid": "1543377", "url": "https://it.wikipedia.org/wiki?curid=30956", "title": "Moscazzano", "text": "Moscazzano (\"Muscas\u00e0\" in dialetto cremasco) \u00e8 un comune italiano di abitanti della provincia di Cremona, in Lombardia.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono .\nInfrastrutture e trasporti.\nStrade.\nIl territorio \u00e8 attraversato da una sola strada provinciale, la CR SP 5 Montodine-Casaletto Ceredano\nAmministrazione.\nElenco dei sindaci dal 1985 ad oggi.\nAltre informazioni amministrative.\nDal 2003 al 2012 il comune di Moscazzano ha fatto parte dell'Unione del Gerundo."}
{"id": "30957", "revid": "767487", "url": "https://it.wikipedia.org/wiki?curid=30957", "title": "Motta Baluffi", "text": "Motta Baluffi (\"La M\u00f2ta\" in dialetto cremonese) \u00e8 un comune italiano di 893 abitanti della provincia di Cremona, in Lombardia."}
{"id": "30958", "revid": "1543377", "url": "https://it.wikipedia.org/wiki?curid=30958", "title": "Offanengo", "text": "Offanengo (\"Fan\u00e9nch\" in dialetto cremasco) \u00e8 un comune italiano di abitanti della provincia di Cremona in Lombardia, situato a circa 5\u00a0chilometri dalla citt\u00e0 di Crema. Il territorio del comune \u00e8 compreso fra i 76 e gli 87 metri sul livello del mare.\nEtimologia del nome.\nIl nome Offanengo \u00e8 di origine longobarda. Questo popolo germanico arriv\u00f2 in Italia nel 568 e si insedi\u00f2 principalmente nella Pianura Padana, sotto la guida del Re Albonio, che fece di Pavia la capitale.\nOffanengo deriva da una preposizione \"au\", che pu\u00f2 variare in \"auf\", \"auv\", \"aut\" e cos\u00ec via, che significa \"alto, elevato\", e da un suffisso \"engo\", che significa \"abitato, insediamento\" e caratterizza l'ambiente circostante.\nNon si conosce con certezza la storia dei nomi di Offanengo, ma secondo un libro intitolato \"Offanengo dai Longobardi\" la cronologia \u00e8 la seguente:\nStoria.\nL'insediamento sparso al di qua del fiume Serio (che poi fu chiamato Offanengo) era una localit\u00e0 a dossi e abitato dagli Insubri, poi incluso in epoca romana nella Gallia Cisalpina. Quando l'Impero Romano decadde, via via la regione venne occupata da gruppi di popolazioni nordiche che si spostavano alla ricerca di terre pi\u00f9 fertili, tra questi i Longobardi, ai quali \u00e8 da far risalire il toponimo \"Offanengo\" che forse significa \"luogo alto\", in conformit\u00e0 al fatto che i nuclei abitati erano situati su alture. Il pi\u00f9 antico documento \u00e8 del 947 e parla di un territorio chiamato \"Aufaningo\", \"auf\"=sopra, \"ingo\" o e\"ngo\"=stante, ma si pu\u00f2 ritenere che i luoghi fossero abitati anche molto tempo prima in quanto i documenti di cui sopra attribuiscono alla zona notevole importanza e citano la presenza di alcune chiese (Maria Purificata e S. Lorenzo) riconducibili al IV e V secolo.\nA giudicare dalle armi (lance, spade, scudi, speroni) rinvenute nelle tombe scoperte a Offanengo negli anni sessanta, \u00e8 possibile dedurre che gli occupanti appartenevano alla classe nobile, di alto rango e che Offanengo doveva costituire un importante distretto militare sulle vie romane (Brescia-Lodi) che attraversava il Cremasco, fortificato in modo sistematico, come si pu\u00f2 vedere percorrendo il perimetro dell'ora demolito doppio circolo murario. Dopo che i Longobardi furono sconfitti dai Franchi, le terre fiscali (del Re) furono divise tra i grandi monasteri e le famiglie feudali. Offanengo fu infeudata a un ramo dei Gisalbertini di Bergamo, i Conti di Offanengo.\nIn Offanengo, sorgeva un castello rafforzato da quattro torri di difesa con mura merlate, occupato nel 1412 da Pandolfo Malatesta, signore di Brescia, ripreso nel 1416 dal cremasco Giorgio Benzoni e da lui raso al suolo affinch\u00e9 non fosse pi\u00f9 strumento di offesa per la citt\u00e0 di Crema. Data la sua posizione non lontana da Crema e Cremona, Offanengo fu partecipe delle discordie tra le due citt\u00e0 per il possesso dell'Isola Fulcheria.\nIntorno alla met\u00e0 del XV sec. il paese entr\u00f2 a far parte della Repubblica di Venezia con il vantaggio di stabilit\u00e0 politica ed economica. Durante il governo della Repubblica Veneta infatti, Offanengo, come gran parte del Cremasco conobbe un periodo di operosa tranquillit\u00e0: fu favorito lo sviluppo dell'agricoltura anche mediante bonifiche e si provvide alla costruzione di rogge di irrigazione. il nucleo abitato, a prevalente tipologia rurale, assunse in quegli anni la configurazione viaria che si riscontra attualmente nel centro storico, mentre la distribuzione degli edifici doveva restare pressoch\u00e9 immutata fino alla seconda guerra mondiale.\nL'oratorio di S. Rocco fu costruito intorno alla prima met\u00e0 del XVI sec., in occasione della pestilenza del 1527/28 e rappresenta una significativa testimonianza del culto tributato a questo popolare santo, protettore dei malati di peste. \u00c8 il pi\u00f9 antico monumento esistente in Offanengo ed \u00e8 un'ottima testimonianza dell'architettura lombarda di quel periodo. Si distingue per il pregio architettonico e per l'interesse della decorazione interna, in particolare degli affreschi che ne adornano la zona absidale, eseguiti sicuramente dopo il 1566.\nAnticamente le Pievi o chiese battesimali sorgevano in luoghi importanti. Solo nelle Pievi si poteva battezzare, cantare messa e solo 3 volte all'anno tenere il Capitolo, cio\u00e8 adunanze dei preti che dipendevano dalla chiesa battesimale. Nel X sec., le chiese che pur non essendo cattedrali avevano dei canonici che facevano vita in comune, rispettavano una regola e tenevano il Capitolo, si chiamarono Collegiate. L'attuale Collegiata di Offanengo \u00e8 dedicata a S. Maria Purificata ed \u00e8 del 1896, anno in cui la precedente venne demolita. Internamente presenta 3 navate movimentate da arcate alternate da semicolonne di gusto classicheggiante.\nManifestazioni.\nFiera.\nUn'importante manifestazione nata nel 1969 da un'idea dell'allora on. Narciso Patrini \u00e8 il \"Settembre Offanenghese\" nella quale \u00e8 inserita dal 1984 la \"Fiera Madonna del Pozzo\", di ispirazione agroalimentare e merceologica. \nViene allestita nelle vie del paese durante la prima settimana di settembre con 70 stand e affiancata da manifestazioni sportive, culturali e di intrattenimento.\nSagra.\n10 agosto: \"Sagra di San Lorenzo\". \nTipica sagra di paese con degustazione di tortelli e presenza di Lunapark nel centro storico.\nCarnevale.\n\"Carnevale di Offanengo\", con balli in maschera, carri allegorici e sfilate.\nInfrastrutture e trasporti.\nIl territorio \u00e8 attraversato dalle ex strade statali C235 \"di Orzinuovi\" e 591 \"Cremasca\".\nFra il 1880 e il 1931 nella localit\u00e0 era presente una fermata della tranvia Lodi-Crema-Soncino.\nAmministrazione.\nElenco dei sindaci dal 1985 ad oggi.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nChiese, parchi e musei.\nMuseo della Civilt\u00e0 contadina.\nIl museo \u00e8 stato creato con l'intento di conservare e studiare le testimonianze della vita contadina che ha caratterizzato il passato del paese. Nasce come mostra di arnesi e utensili propri della attivit\u00e0 e del quotidiano del mondo contadino, a cura di alcune classi della locale scuola media, negli anni ottanta.\nVia via arricchito, ora comprende 400 pezzi circa che documentano gli aspetti del lavoro agricolo e artigianale ma anche la vita di \"cascina\" durata fino ai primi decenni del secolo, appena prima che il paese di originaria vocazione agricola, arrivasse al benessere con l'industrializzazione. Ogni pezzo del museo ha un nome, un uso, un donatore, una storia che si racconta preferibilmente in dialetto, a dimostrazione che nel linguaggio ormai parlato solo dagli anziani, si \u00e8 depositata e trasmessa una ricchezza di esperienza, di capacit\u00e0, di inventiva.\nPiazza Senatore Patrini.\nPiazza Senatore Patrini \u00e8 il centro di Offanengo. Al suo centro si trova il Monumento ai Caduti della prima guerra mondiale e della seconda guerra mondiale. Domina la piazza la Chiesa di Santa Maria Purificata.\nChiesa di Santa Maria Purificata.\nFondata nella prima met\u00e0 del XVIII secolo, la chiesa di Santa Maria Purificata \u00e8 l'imponente luogo religioso moderno che si trova nel centro di Offanengo, ed \u00e8 il luogo dove si svolge la messa settimanale.\nLo spento interno della chiesa si altera al colorato altare, che la domina. Alle sue pareti sono appesi i quadri raffiguranti la Via Crucis dipinta da Mauro Piccinardi (1735-1809).\nChiesa di San Rocco.\nLa chiesa di San Rocco, risalente al XVI secolo, \u00e8 la chiesa pi\u00f9 antica di Offanengo. Ospita un dipinto del pittore cremasco Gian Giacomo Barbelli ed un ciclo di affreschi che alcuni studiosi attribuiscono all'attivit\u00e0 giovanile dello stesso pittore.\nChiesa della Madonna del Pozzo.\nLa chiesa della Madonna del Pozzo, risalente al XVII secolo, \u00e8 una chiesa situata vicino al confine antico del Comune di Offanengo. All'interno ospita un interessante altare barocco in stucco che incornicia l'immagine miracolosa della Vergine Maria dipinta ad affresco ed assai venerata in paese. Alla Madonna del Pozzo \u00e8 intitolata anche la Fiera Settembrina organizzata dal 1983 dal \"Comitato Settembre offanenghese\".\nParco Dossello.\nIl Parco Dossello \u00e8 situato nella zona residenziale adiacente alla nascente zona sportiva di Palazzetto dello sport e stadio: \u00e8 interessato dal giugno 2008 da lavori di manutenzione a cura dell'Amministrazione e dell'Assessorato allo Sport e all'Ambiente, sotto progetto di Andrea Doldi, con la conseguente creazione di un percorso di mezzo chilometro che affianca il perimetro del parco, l'aggiunta di arredo urbano, panchine, giochi per bambini, attrezzature per sport all'aria aperta, e di diversi tipi di piante e arbusti. Questo progetto si delinea come il primo grande parco urbano di Offanengo, necessario data la attuale e futura espansione dell'abitato. Inoltre il Parco \u00e8 arricchito dalla presenza della Cappella, valorizzata dal nuovo percorso.\nSport.\nCalcio.\nLa principale squadra di calcio della citt\u00e0 \u00e8 l'U.S. Offanenghese 1933 A.S.D. che milita nel campionato di Eccellenza. I colori sociali sono il giallo ed il rosso. \n\u00c8 nata nel 1933.\nPallavolo.\nIl Volley Offanengo 2011 milita nel Campionato Nazionale Serie B1 di Pallavolo femminile."}
{"id": "30959", "revid": "1444396", "url": "https://it.wikipedia.org/wiki?curid=30959", "title": "Olmeneta", "text": "Olmeneta (\"Ulmen\u00e9eda\" in dialetto cremonese) \u00e8 un comune italiano di circa 946 abitanti della provincia di Cremona, in Lombardia, situato a circa 15\u00a0chilometri a nord del capoluogo, nel cosiddetto \"circondario del Cremonese\".\nGeografia fisica.\nIl comune di Olmeneta si estende nella pianura irrigua fra i fiumi Oglio e Po. L'abitato \u00e8 costruito in un leggero avvallamento, collocandosi qualche metro pi\u00f9 in basso della pianura circostante, in una tipica \"conca\" della bassa padana, probabilmente sul luogo di un'antichissima bonifica. L'ambiente \u00e8 quello caratteristico della bassa pianura lombarda, con grandi appezzamenti di terreno coltivato e una fittissima rete di corsi d'acqua. Non mancano macchie di vegetazione arborea selvatica (\"siepi\").\nLa rete idrografica olmenetese comprende numerosi canali, anche di costruzione antica, derivanti sia dal Naviglio Civico che dal canale Vacchelli e dal Naviglio Pallavicino. Fra i corsi d'acqua maggiori, si ricordano il vaso Ciria, nei due rami \"Ciria Nuova\" e \"Ciria Vecchia\"), e il canale Canobbia.\nIl clima \u00e8 quello tipico della bassa padana: estati molto calde e umide, con temporali anche violenti; inverni molto freddi, con poche precipitazioni e frequenti fenomeni di nebbia.\nGeografia antropica.\nIl comune di Olmeneta ha sede nel centro omonimo. Il comune non ha frazioni.\nSono tuttavia incluse nel territorio comunale alcune localit\u00e0, tipicamente cascinali isolati nella campagna, fra i quali: \"Fienile Zucchelli\", \"Feniletto\", \"Mainardina\", \"San Martino delle Ferrate\", \"Madonnina\", \"Boffalora\", \"Mulino Zucchelli\"."}
{"id": "30961", "revid": "57872", "url": "https://it.wikipedia.org/wiki?curid=30961", "title": "Paderno Ponchielli", "text": "Paderno Ponchielli (\"Pad\u00e8rnu\" in dialetto soresinese, \"Pad\u00e9rnu\" in dialetto cremonese) \u00e8 un comune italiano di abitanti della provincia di Cremona in Lombardia.\nStoria.\nSino al 1862 il comune mantenne la denominazione di Paderno e dal 1862 al 1878 assunse la denominazione di Paderno Fasolaro (R.D. 4 dicembre 1862, n. 1.024). Nel 1867 il comune risultava incluso nel mandamento di Pizzighettone, circondario di Cremona, provincia di Cremona (Circoscrizione amministrativa 1867). Nel 1841 e 1867 rispettivamente, al comune di Paderno Cremonese venne aggregato il soppresso comune di San Gervaso e Acqualunga Badona (R.D. 22 dicembre 1867, n. 4143). Nel 1924 il comune risultava incluso nel circondario di Cremona della provincia di Cremona. Nel 1928 il comune di Paderno Cremonese venne aggregato al nuovo comune di Paderno Ossolaro (R.D. 6 dicembre 1928, n. 2969). Assunse il nome attuale nel 1950 in onore del compositore Amilcare Ponchielli, qui nato nel 1834.\nSimboli.\nLo stemma e il gonfalone sono stati concessi con decreto del presidente della Repubblica del 14 maggio 2001.\nAmministrazione.\nAltre informazioni amministrative.\nPaderno Ponchielli forma con Annicco, Azzanello, Casalmorano e Genivolta l'Unione Lombarda Soresinese."}
{"id": "30962", "revid": "106376", "url": "https://it.wikipedia.org/wiki?curid=30962", "title": "Palazzo Pignano", "text": "Palazzo Pignano (\"Pal\u00e0s Pign\u00e0\" in dialetto cremasco) \u00e8 un comune italiano di abitanti della provincia di Cremona, in Lombardia.\nFa parte del territorio del Cremasco.\nIl comune \u00e8 famoso per i resti archeologici di origine protoromanica. Patrono di Palazzo Pignano \u00e8 San Martino da Tours (festeggiato l'11 novembre) e San Rocco (festeggiato il 16 agosto).\nStoria.\nOrigini.\nPalazzo \u00e8 un centro abitato di antica origine, da sempre appartenente al territorio cremasco.\nScavi archeologici evidenziano come gi\u00e0 nel V secolo d.C. Palazzo fosse una localit\u00e0 abitata. L'origine forse \u00e8 ancora pi\u00f9 antica e risala alla citt\u00e0 romana di Parasso, insediamento cristiano del IV secolo. Da qui una possibile origine etimologica del nome.\nMedioevo.\nPalazzo compare in un documento dell'anno Mille relativo alla donazione effettuata dal vescovo di Piacenza Sigfrido al monastero di San Savino.\nLa sua storia \u00e8 marcata da due distruzioni: la prima intorno al 951 e la seconda verso la met\u00e0 dell'XI secolo. Viene riedificata nel 1155.\nNel XII secolo fu possesso del Comune di Crema che la cedette in feudo a Signori locali nei secoli seguenti.\nIntorno alla met\u00e0 del 400 pass\u00f2, come il territorio circostante, sotto la dominazione veneziana che si protrasse fino al 1797.\nEt\u00e0 moderna.\nIn et\u00e0 napoleonica (1809-16) Palazzo fu frazione di Scannabue, recuperando l'autonomia con la costituzione del Regno Lombardo-Veneto.\nEt\u00e0 contemporanea.\nNel 1862 il comune assunse la denominazione di \"Palazzo Pugnano\", mutata dopo un solo anno in \"Palazzo Pignano\".\nNel 1929 al comune di Palazzo Pignano vennero aggregati i soppressi comuni di Cassine Gandini e Scannabue.\nMonumenti e luoghi d'interesse.\nArchitetture religiose.\nPieve di Palazzo Pignano.\nLa Pieve di Palazzo Pignano, risalente al IV secolo, sorge sotto la chiesa principale del paese.\nAree naturali.\nParco del Tormo.\nIl parco del Tormo si estende per una superficie di 360 ettari sul territorio comunale.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nGeografia antropica.\nFrazioni.\nIl territorio comunale comprende, oltre al capoluogo, le frazioni di Cascine Capri, Cascine Gandini e Scannabue.\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1985 ad oggi."}
{"id": "30964", "revid": "1516566", "url": "https://it.wikipedia.org/wiki?curid=30964", "title": "Persico Dosimo", "text": "Persico Dosimo (\"P\u00e9rsech\" e \"D\u00f3seem\" in dialetto cremonese) \u00e8 un comune italiano di 3.389 abitanti della provincia di Cremona, in Lombardia.\nGeografia fisica.\nIl comune di Persico Dosimo si estende immediatamente a nord di Cremona. La sede comunale \u00e8 a Dosimo, situato lungo la strada provinciale che collega Cremona con Ostiano, a sette chilometri dalla citt\u00e0. Gli altri centri abitati che fanno parte del comune sono Persichello, che \u00e8 la frazione pi\u00f9 popolosa, Persico, Bettenesco, Quistro e Barbiselle.\nIl territorio comunale \u00e8, come gran parte della provincia di Cremona, completamente pianeggiante. Non \u00e8 attraversato da corsi d'acqua di particolare importanza, se si esclude il Cavo Robecco, un canale artificiale realizzato nel XVII secolo che scorre a lato della strada statale 45 bis Gardesana Occidentale, la principale via di comunicazione del territorio oltre all'Autostrada A21, la quale per\u00f2, pur attraversandolo, non ha alcun casello entro i confini del comune.\nIn passato, dal XVI al XVIII, esisteva il comune di Acqualunga Sant'Abbondio, che a partire dal 1757 risulta essere aggregato al comune attuale.\nStoria.\nIl comune di Persico Dosimo venne istituito nel 1928 dalla fusione dei comuni di Carpaneta con Dosimo e di Persico.\nSimboli.\nLo stemma del Comune di Persico Dosimo \u00e8 stato concesso con decreto del presidente della Repubblica dell'8 dicembre 2007.\nMonumenti e luoghi d'interesse.\nVilla Calciati.\nNel territorio di Dosimo si trova Villa Calciati, antica dimora di caccia dei conti Calciati.\nLa Villa \u00e8 ora utilizzata come location per ricevimenti e banchetti.\nCentro ricreativo \"ARCI\" (ex colonia estiva).\nRisalente al periodo fascista, la ex colonia estiva dell'Ente Opere Assistenziali sorge nel centro del paese di Persichello (nota anche come \"Centro\") comprende il Circolo Arci Persichello (aderente ad Arci Cremona), l'ambulatorio, la pista da ballo, il parco giochi, il campo da tennis/calcio, la biblioteca comunale Adelio Lazzarinetti e il centro AUSER \"l'Alveare\".\nL'edificio principale comprende l'ambulatorio e il Circolo Arci, al di fuori di quest'ultimo si pu\u00f2 notare la torre littoria risalente al periodo fascista. visto dall'alto ha la forma del fascio littorio."}
{"id": "30965", "revid": "2164129", "url": "https://it.wikipedia.org/wiki?curid=30965", "title": "Montaldeo", "text": "Montaldeo (\"Montond\u00e9\" in piemontese, \"Montaldeo\" in ligure) \u00e8 un comune italiano di 244 abitanti della provincia di Alessandria in Piemonte, situato sulle ultime pendici dell'Appennino ligure non lontano dalle vallate ovadesi. \u00c8 uno dei comuni dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada.\nStoria.\nNominato come \"Mons Alpeo\" in documenti del X secolo, in cui risultato dato in donazione all'abbazia di S. Marziano di Tortona, fece parte della marca obertenga e in particolar fu dominio dei marchesi di Gavi.\nDistrutto dai genovesi nel 1224, fu ricostruito nel 1271 dal comune di Alessandria, ed entr\u00f2 a far parte dei territori del marchese del Monferrato.\nNel 1431, occupato da Francesco Sforza, fu inglobato nel Ducato di Milano fortificato e concesso in feudo a Gian Galeazzo Trotti.\nNel 1528, gli abitanti del borgo, stanchi dei soprusi del feudatario Cristoforo Trotti, scatenarono una rivolta, che si concluse con il massacro di tutta la famiglia del feudatario.\nNel 1531 il dominio pass\u00f2 quindi alla famiglia Doria, il cui primogenito porta ancor oggi il titolo di marchese di Montaldeo.\nSimboli.\nLo stemma e il gonfalone del comune di Montaldeo sono stati concessi con il decreto del presidente della Repubblica n. 9623 del 25 novembre 1989.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30966", "revid": "1516566", "url": "https://it.wikipedia.org/wiki?curid=30966", "title": "Pescarolo ed Uniti", "text": "Pescarolo ed Uniti (\"Pescar\u00f3l\" in dialetto cremonese) \u00e8 un comune italiano di 1.525 abitanti della provincia di Cremona, in Lombardia.\nStoria.\nSimboli.\nLo stemma del Comune di Pescarolo ed Uniti \u00e8 stato concesso con decreto del presidente della Repubblica del 28 ottobre 1982.\nLe gallinelle d'acqua, rappresentate nell'atto di pescare, richiamano l'antico nome \"Piscarolo\"; la torre ricorda il castello del toponimo della frazione di Castelnuovo del Vescovo; la scritta in latino \u00e8 il quadrato del Sator, quadrato magico rappresentato a mosaico nella chiesa della frazione di Pieve Terzagni.\nInfrastrutture e trasporti.\nTra il 1889 e il 1955 Pescarolo era servita da una stazione della tranvia Cremona-Ostiano, gestita in ultimo dalla societ\u00e0 Tramvie Provinciali Cremonesi."}
{"id": "30967", "revid": "122398260", "url": "https://it.wikipedia.org/wiki?curid=30967", "title": "Pessina Cremonese", "text": "Pessina Cremonese (\"La Pes\u00ecna\" in dialetto cremonese) \u00e8 un comune italiano di 632 abitanti della provincia di Cremona, in Lombardia.\nStoria.\nLa denominazione di Pessina (come quella di altri centri quali Pescarolo, Pescate, Peschiera, Pescina, ecc) ricorda come in tempi pi\u00f9 lontani questa zona fosse in parte occupata da acque stagnanti e paludose, ricche per\u00f2 di pesci.\nQuesta zona era infatti anticamente paludosa, ma venne completamente bonificata verso la met\u00e0 del secolo scorso per volont\u00e0 del cavaliere Pietro Baroli, podest\u00e0 di Cremona che risan\u00f2 il terreno di natura argilloso-calcarea facendo scavare fossati e canali di scolo; oggi la campagna \u00e8 coltivata a foraggio, prato e granoturco.\nUn tempo il territorio era rinomato per la produzione di bozzoli e numerosissimi erano, quindi, i gelsi. Considerevole \u00e8 infine, in questo comune prettamente rurale, l\u2019allevamento dei bovini da latte, specialmente se confrontato con quello dei paesi vicini, facenti parte della golena del fiume Oglio.\nIl comune risulta oggi costituito da un insieme di piccoli paesi posti a breve distanza l\u2019uno dall\u2019altro, tutti pi\u00f9 o meno di poca o nessuna importanza: Pessina, il capoluogo, Monticelli ripa d\u2019Oglio, Stilo de\u2019 Mariani, Villarocca e S. Antonio; nonostante la notevole vicinanza, ognuno di questi agglomerati vanta una propria origine ed una propria vicenda storica.\nNel 2010 il sindaco di Pessina Cremonese, Dalido Malaggi, ha fatto installare cartelli con scritto \"comune libero da pregiudizi razziali\" oltre che la vincita della menzione speciale del Premio Regionale per la Pace del 2010 consegnato dalla regione Lombardia.\nMonumenti e luoghi d'interesse.\nChiesa Parrocchiale.\nLa chiesa parrocchiale di Pessina \u00e8 intitolata a S. Giorgio Martire e fu eretta sul finire del XIX secolo dall\u2019architetto Tancredi Venturini, del quale si ricordano le chiese di Pugnolo (frazione di Cella Dati) e di Pescarolo sempre in stile lombardo-gotico. Sulla facciata a capanna di rossi mattoni a vista spiccano il grande rosone e una serie di sette piatti in ceramica verde che sottolineano gli spioventi del tetto.\nTempio Sikh.\nIl 21 agosto 2011 \u00e8 stato inaugurato in via Madre Teresa di Calcutta un tempio sikh d'Europa alla presenza del sindaco e di diverse autorit\u00e0 tra cui il console dell'India in Italia. La costruzione \u00e8 stata progettata dall'architetto Giorgio Mantovani e si estende su 2.352\u00a0m\u00b2, oltre ad essere alta quindici metri ed essere in grado di ospitare 500 fedeli. \u00c8 costata 1.300.000 \u20ac, finanziati sia tramite un mutuo acceso presso la Banca Agricola Mantovana sia grazie alle offerte dei fedeli. Il tempio fa parte della comunit\u00e0 Gurdwara Sri Guru Kalgidhar Sahib.\nInfrastrutture e trasporti.\nTra il 1927 e il 1955 le frazioni Sant'Antonio Negri e Monticelli Ripa d'Oglio erano servite rispettivamente da una stazione e da una fermata della tranvia Cremona-Asola, gestita in ultimo dalla societ\u00e0 Tramvie Provinciali Cremonesi."}
{"id": "30968", "revid": "1444396", "url": "https://it.wikipedia.org/wiki?curid=30968", "title": "Piadena", "text": "Piadena (pronunciato in italiano e nel dialetto locale) \u00e8 una localit\u00e0 di abitanti sede del comune italiano di Piadena Drizzona in provincia di Cremona.\nRispetto al capoluogo si trova a circa a est; oltre a Cremona, Piadena \u00e8 quasi equidistante da Parma (circa ), Brescia (circa ) e Mantova (circa ) e questa posizione geografica ha fatto del paese un centro di riferimento importante per i piccoli paesi del suo circondario. Il territorio \u00e8 posto nella pianura a nord di Casalmaggiore, sulla sponda destra dell'Oglio.\nPiadena \u00e8 anche un importante nodo ferroviario. La sua stazione \u00e8 posta all'incrocio delle ferrovie Brescia - Parma e dalla Cremona - Mantova. Il paese \u00e8 inoltre attraversato, in direzione ovest-est, dalla Strada statale 10 Padana Inferiore e in direzione nord-sud dalla Strada statale 343 Asolana. L'economia locale \u00e8 basata soprattutto sull'agricoltura, con la presenza anche di qualche industria, alimentare e metallurgica.\nStoria.\nPiadena fu abitata gi\u00e0 in et\u00e0 preistorica, come testimoniano ritrovamenti archeologici nella zona; nel neolitico le popolazioni primitive vivevano quasi sicuramente in capanne poste su alture e in villaggi lacustri nell'et\u00e0 del bronzo. L'etimologia di Piadena non \u00e8 certa: secondo un'ipotesi piuttosto antica, il nome sarebbe dovuto all'esarca di Ravenna Giovanni Platina che nel 686 fond\u00f2 qui il \u201ccastrum Platinae\u201d. Secondo altri storici la nascita del centro deriverebbe invece da un insediamento etrusco. La localit\u00e0 appare nominata in un atto del 990 con cui il vescovo cremonese dona il castello al in Cremona. Nel 1019 venne ceduta dal marchese di Toscana Bonifacio di Canossa ai vescovi cremonesi. Sconvolta per due secoli (XIII e XIV) dalle lotte fra guelfi e ghibellini, fu incendiata nel 1306 dai guelfi bresciani e mantovani. Occupata da , nel 1348 fu ceduta ai Visconti che ne rafforzarono il sistema difensivo e che fecero erigere torrioni di guardia (le \u201ctorrazze di Salvaterra\u201d) che ancora oggi spiccano sullo stemma civico. Nel XV secolo fu espugnata dai veneziani, ma ritorn\u00f2 ben presto al Ducato di Milano. Fu feudo di parecchie famiglie, tra cui gli Oscasali di Cremona e gli Araldi. Nel XVII secolo venne saccheggiata durante la guerra che opponeva il conte di Modena agli spagnoli. Nel corso del XVIII e XIX secolo Piadena condivise le sorti del resto del territorio lombardo dalla prima dominazione asburgica, all'avvento di Napoleone, alla costituzione del Regno Lombardo-Veneto. Significativo fu il contributo dato dai piadenesi ai moti rivoluzionari del Risorgimento.\nGli edifici storici di rilievo sono l'ex convento seicentesco Gerolimini, sede del municipio, e la villa settecentesca Magio Trecchi, dove \u00e8 attiva una casa di cura per anziani. Lo stemma comunale \u00e8 composto da alcuni emblemi significativi della storia locale. Le due torri in muratura congiunte da un ponte sul fiume alludono o alle fattezze della torre denominata di Salvaterra, che si doveva trovare sul canale Delmona sulla strada per San Giovanni in Croce, oppure alludono alle due distinte torri difensive del territorio, ossia la Torre di Salvaterra e la torre che doveva ergersi in prossimit\u00e0 del fiume Oglio. Sopra la struttura muraria compare il singolare stemma visconteo del serpente che inghiotte un uomo, simbolo delle vittoriose imprese belliche del nobile casato dei Visconti. Sotto lo stemma compare il nome del comune nell'antica forma di \"Platina\".\nNel municipio, che occupa l'ex convento dei Gerolimini, vi \u00e8 un museo archeologico che espone numerosi reperti preistorici, celtici e romani.\nDal 1\u00ba gennaio 2019 si \u00e8 fuso con il comune di Drizzona per dare vita al nuovo comune di Piadena Drizzona.\nSport.\nPiadena ha una grande tradizione sportiva. La societ\u00e0 calcistica \u00e8 il G.S. Danilo Martelli Piadena che milita nel campionato di 2\u00aa categoria; il basket \u00e8 rappresentato dal G.S. Corona Platina che gioca in serie B. Vi \u00e8 anche una squadra femminile di pallavolo, il Volley Piadena A.S.D."}
{"id": "30969", "revid": "106376", "url": "https://it.wikipedia.org/wiki?curid=30969", "title": "Pianengo", "text": "Pianengo (\"Pian\u00e9nch\" in dialetto cremasco) \u00e8 un comune italiano di abitanti della provincia di Cremona in Lombardia. \nIl suffisso in \"-engo\" \u00e8 dovuto all'origine longobarda dell'insediamento.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1988 ad oggi.\nAltre informazioni amministrative.\nTra il 1927 ed il 1953 il comune di Pianengo fu soppresso ed aggregato al comune di Cremosano."}
{"id": "30970", "revid": "106376", "url": "https://it.wikipedia.org/wiki?curid=30970", "title": "Pieranica", "text": "Pieranica (\"Pier\u00e0niga\" in dialetto cremasco) \u00e8 un comune italiano di abitanti della provincia di Cremona, in Lombardia.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl territorio \u00e8 attraversato da una sola strada provinciale:\nAmministrazione.\nElenco dei sindaci dal 1985 ad oggi.\nAltre informazioni amministrative.\nTra il 1931 ed il 1947 al Comune di Pieranica veniva aggregato il soppresso Comune di Quintano."}
{"id": "30971", "revid": "1444396", "url": "https://it.wikipedia.org/wiki?curid=30971", "title": "Pieve d'Olmi", "text": "Pieve d'Olmi (\"La Pi\u00e9ev\" in dialetto cremonese) \u00e8 un comune italiano di abitanti della provincia di Cremona in Lombardia.\nStoria.\nLa parte meridionale del comune era anticamente oltre il Po, poi Napoleone la tolse a Zibello secoli dopo che il corso del fiume era cambiato."}
{"id": "30972", "revid": "709565", "url": "https://it.wikipedia.org/wiki?curid=30972", "title": "Pieve San Giacomo", "text": "Pieve San Giacomo (\"Pi\u00e9ef San Gi\u00e0cum\" in dialetto cremonese) \u00e8 un comune italiano di 1.596 abitanti della provincia di Cremona in Lombardia.\nStoria.\nOrigini.\nPieve San Giacomo deve le sue origini all'importante zona in cui era situata, ovvero molto vicino alla citt\u00e0 di Cremona e attraversata dalla Via Postumia. Il territorio dove ora sorge il paese fu soggetto alle invasioni dei Galli, per questo solo la continua presenza della comunit\u00e0 poteva fungere da efficace difesa attiva. Alcune testimonianze dello storico Don Angelo Grandi confermano che il Vescovo Babila fu decapitato proprio sulla Via Postumia; in seguito divenne il patrono del paese. Tuttavia, la Chiesa Parrocchiale venne dedicata a San Giacomo apostolo nel XI secolo dalla Contessa Matilde de Canossa, poich\u00e9 particolarmente devota al Santo. Nella pianura padana, dopo la caduta dell'Impero Romano d'Occidente, si stabilirono i Franchi. Secoli dopo essi eressero un monastero sacro a San Benedetto; i monaci benedettini rimasero in Pieve San Giacomo fino al 1600, tale prova \u00e8 comprovata dal ritrovamento di due tombe con i resti di due frati riscoperte nel 1963. \nXX secolo.\nIl giovane artigiano Giuseppe Borghisani consegue il diploma di perito meccanico e comincia a progettare a Pieve San Giacomo la costruzione di lampadari per le vetrerie di Murano. Le sue doti artistiche lo portano a realizzare opere che tuttora si possono ammirare a Montecarlo, Parigi e Londra.\nDi rilievo \u00e8 stata la ditta Manfredi, fondata da Amilcare Manfredi, desideroso di spingere sulla produzione industriale. Suddetta ditta trasformava annualmente pi\u00f9 di 25 mila metri quadrati di legno ed era leader in campo mondiale nei rivestimenti in legno. L'azienda dovette chiudere i battenti nel 1994 a causa di una grave crisi che aveva portato gli operai ad occupare la sede municipale di Pieve San Giacomo l'anno precedente.\nDopo la Seconda guerra mondiale si insedi\u00f2 a Gazzo il caseificio Auricchio. Ad oggi il caseificio trasforma quotidianamente 2000 quintali di latte ricavando principalmente il tipico provolone. \nNel 1954 \u00e8 sorta l'Unione sportiva Pievese (ciclismo), divenuta, poi, U.S. Decordi-Pievese, che sotto l'abile presidenza del maestro Ivan Masseroni ha colto successi un poco ovunque. Nel 1967 la societ\u00e0 bianco-azzurra ha cambiato disciplina, passando al calcio ed anche in questo settore \u00e8 riuscita a mietere allori e consensi. L'U.S. Pievese ha il merito di aver costruito, in loco, ed a suo totale carico, la prima struttura sportiva: il campo \"Amedeo Manfredi\". Nel 1974, nell'ambito dell'oratorio, alcuni ragazzi scelgono uno sport fino ad allora sconosciuto: l'hockey. Nel volgere di alcuni anni questo sodalizio, l'U.S. Pier Giorgio Frassati, raggiunge i massimi vertici nazionali (serie A/2).\nGeografia antropica.\nIl territorio comunale comprende, oltre al capoluogo, le frazioni di Gazzo e Ognissanti, e le localit\u00e0 di Albere, Bredazze, Ca' de Varani, Canova, Canovetta, Casella, Castellazzo, Fornasotto, Gazzolo, Malpensata, Molino, Muradelle, Olzo, Riposo, Silvella, Silvelletta e Torre Berteri. \nGazzo.\nNell'era mesolica, tra il IX\u00b0 ed il V\u00b0 millenio a.C., alla fine delle laciazioni la\u00a0 Pianura\u00a0 padana si presentava come una vasta estensione di paludi ed\u00a0 acqurtr\u00ecni, che davano forma ai laghi Gerundo, Delmona ed a vari stagni, tanto che, nei primi anni dell'era volgare, a Cremona esisteva ancora un tempio dedicato a Mefite, dea degli stagni. La fantasia popolare narra che un tempo nelle acque del Lago Gerundo vivesse un drago di nome Tarantasio che, avvicinandosi alle rive, faceva strage di uomini e soprattutto di bambini e che ammorbava l'aria circostante con il suo alito asfissiante. Le esalazioni, in effetti, erano dovute alla presenza nel sottosuolo di metano e di idrogeno solforato, un fenomeno misterioso per la popolazione che, pertanto, incolpava esseri sconosciuti e fantasiosi. Il fantomatico mostro, secondo la leggenda, fu ammazzato da uno sconosciuto eroe che prosciug\u00f2 anche il lago: altri non era che il capostipite dei Visconti di Milano che, dopo tale prodezza, adott\u00f2 come suo stemma l'immagine del biscione. Alcune fonti popolari attribuiscono il prosciugamento e la bonifica del lago a san Cristoforo, che avrebbe sconfitto il drago, o a Federico Barbarossa.\u00a0 La bonifica del territorio fu in realt\u00e0 fatta dai monaci delle abbazie vicine. Si ritiene comunemente che in verit\u00e0 le acque scomparvero in seguito a progressive opere di bonifica in atto gi\u00e0 da tempo, in particolare il potenziamento del canale della Muzza da parte dei lodigiani, oltre a fattori di drenaggio e assestamenti geologici, come il livellamento di depositi morenici nei pressi dell'immissione dell'Adda nel Po.\nInfrastrutture e trasporti.\nTra il 1927 e il 1955 la localit\u00e0 era servita da una fermata, comune a Cappella de' Picenardi, posta sulla tranvia Cremona-Asola; un'altra fermata, comune a Sospiro, era invece servita dalla tranvia Cremona-Casalmaggiore; tali infrastrutture furono gestite in ultimo dalla societ\u00e0 Tramvie Provinciali Cremonesi."}
{"id": "30974", "revid": "122502842", "url": "https://it.wikipedia.org/wiki?curid=30974", "title": "Pozzaglio ed Uniti", "text": "Pozzaglio ed Uniti (\"Pus\u00e0i\" in dialetto cremonese) \u00e8 un comune italiano di 1.470 abitanti della provincia di Cremona, in Lombardia.\nGeografia.\nIl comune di Pozzaglio ed Uniti \u00e8 un comune sparso il cui capoluogo \u00e8 Pozzaglio, centro situato a 7\u00a0km da Cremona lungo il percorso della Gardesana. Le altre frazioni e localit\u00e0 che compongono il comune sono situate a pochi chilometri di distanza: Casalsigone a nord-ovest, Castelnuovo Gherardi a nord-est, Brazzuoli e Villanova Alghisi a nord, Solarolo del Persico ad est. A Brazzuoli \u00e8 collocato un plesso scolastico \"Istituto Comprensivo Don Renzo Cominetti\" (scuola elementare e scuola media) a cui fanno riferimento oltre al comune di Pozzaglio ed Uniti anche i comuni di Corte de' Frati e Olmeneta.\nStoria.\nIn epoca romana da Pozzaglio ed Uniti passava la \"via Brixiana\", strada romana consolare che metteva in comunicazione il porto fluviale di Cremona (lat. \"Cremona\"), che si trovava lungo il fiume Po (lat. \"Padus\"), con Brescia (lat. \"Brixia\"), da cui passavano diverse strade romane che si diramavano verso l'intera Gallia Cisalpina (lat. \"Gallia Cisalpina\").\nAmministrazione.\nLista civica: \u201cUniti verso il bene comune\u201d (sindaco: Biondo Caruccio)"}
{"id": "30975", "revid": "106376", "url": "https://it.wikipedia.org/wiki?curid=30975", "title": "Quintano", "text": "Quintano (\"Quint\u00e0\" in dialetto cremasco) \u00e8 un comune italiano di abitanti della provincia di Cremona, in Lombardia.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono .\nInfrastrutture e trasporti.\nStrade.\nIl territorio \u00e8 attraversato da una sola strada provinciale:\nAmministrazione.\nElenco dei sindaci dal 1985 ad oggi.\nAltre informazioni amministrative.\nTra il 1931 ed il 1947 il Comune di Quintano veniva soppresso ed aggregato al Comune di Pieranica."}
{"id": "30976", "revid": "106376", "url": "https://it.wikipedia.org/wiki?curid=30976", "title": "Ricengo", "text": "Ricengo (\"Ris\u00e9nch\" in dialetto cremasco) \u00e8 un comune italiano di abitanti della provincia di Cremona in Lombardia.\nMonumenti e luoghi d'interesse.\nNella frazione Bottaiano si trovava un'antica villa, ora crollata, un tempo appartenente agli Obizzi. Si trattava della Villa Obizza.\nA 1,5\u00a0km a nord dell'abitato sorge il Santuario di Santa Maria del Cantuello, recentemente restaurato. Il Santuario, che si trova nel cimitero di Ricengo, contiene alcuni pregevoli affreschi: Madonna del latte (1474), Madonna della Sapienza (secoli XV-XVI), Madonne con Bambino (sec. XV), Paliotto Cristo tra San Pantaleone e San Rocco sull'altare dell'abside (sec. XVI).\nNel centro di Ricengo sorge la Villa Ghisetti Giavarina.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nGeografia antropica.\nFrazioni.\nPossiedono lo \"status\" di frazione le localit\u00e0 di Bottaiano, Castello, Obizza e Portico.\nAltre localit\u00e0 del territorio.\nAlfiera, Barletta, Campora, Ca' Nova, Gabriella, Podereto, Rovere, Sirchiera.\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1985 ad oggi."}
{"id": "30977", "revid": "956966", "url": "https://it.wikipedia.org/wiki?curid=30977", "title": "Piccola era glaciale", "text": "La piccola era glaciale (PEG) \u00e8 un periodo della storia climatica della Terra che, pur senza una totale convergenza degli studi, va dalla met\u00e0 del XIV alla met\u00e0 del XIX secolo in cui si registr\u00f2 un brusco abbassamento della temperatura media terrestre. Per l\u2019entit\u00e0 dell\u2019intervallo temporale interessato non pu\u00f2 dunque essere propriamente assimilata ad un'era geologica (ossia centinaia di milioni di anni). La PEG, climatologicamente parlando, \u00e8 considerata una fase stadiale dell'attuale periodo interglaciale.\nDescrizione.\nQuesto periodo fu preceduto da un lungo periodo di temperature relativamente elevate chiamato periodo caldo medievale. Dal 1300 infatti si assistette ad un graduale avanzamento dei ghiacciai che nel periodo precedente si erano ritirati molto o erano scomparsi, e si ebbe anche la formazione di nuovi. Tali ghiacciai arrivarono al culmine della loro estensione intorno al 1850, quando le temperature ripresero ad aumentare causando una nuova riduzione della massa dei ghiacci. Questa fase \u00e8 tuttora in corso, aggravata da fattori umani che producono effetto serra sull'atmosfera, sotto il nome di riscaldamento globale e comporta una conseguente riduzione dell'estensione delle superfici ghiacciate.\nIn un primo tempo si credette che la piccola era glaciale fosse un fenomeno globale, ma attualmente si tende a dubitarne, relegandolo per lo pi\u00f9 al continente europeo. Per esempio la ricostruzione delle temperature medie dell'emisfero nord negli ultimi 1000 anni non mostra un pronunciato raffreddamento. Dai dati raccolti sembra che in questo periodo le temperature medie si abbassarono soltanto di 1 \u00b0C circa.\nIl dibattito sull'entit\u00e0 di tale raffreddamento, cos\u00ec come del precedente riscaldamento medioevale, rimane tuttavia ancora aperto e non concluso.\nL'emisfero nord.\nLa piccola era glaciale caus\u00f2 inverni molto freddi in molte parti del mondo, ma la documentazione dettagliata riguarda soltanto l'Europa e l'America del Nord. Nella met\u00e0 del XVII secolo i ghiacciai delle Alpi svizzere avanzarono gradualmente inglobando alcune fattorie e distruggendo interi villaggi.\nIl fiume Tamigi e i molti canali dei fiumi dei Paesi Bassi si congelarono spesso durante l'inverno, tanto che fu possibile pattinare e perfino tenere fiere sul ghiaccio. Nell'inverno del 1780 il porto di New York ghiacci\u00f2, consentendo di andare a piedi da Manhattan a Staten Island. Il mare ghiacciato circondante l'Islanda si estese per molti chilometri in tutte le direzioni impedendo l'accesso navale ai porti dell'isola. Lo stesso avvenne anche in Groenlandia. In entrambe le isole le navi commerciali provenienti dalla Danimarca non riuscivano pi\u00f9 a entrare nei porti. Questo fece s\u00ec che la Danimarca cominci\u00f2 quasi a dimenticare l'esistenza delle due isole. Si hanno riferimenti del 1500 di una spedizione danese che trov\u00f2 la Groenlandia completamente disabitata. In particolar modo, viene ricordato l'inverno 1709 che, secondo gli esperti, \u00e8 considerato il pi\u00f9 freddo degli ultimi 500 anni per il continente Europeo.\nGli inverni pi\u00f9 rigidi ebbero effetti sulla vita umana in larga e piccola misura. Le carestie divennero pi\u00f9 frequenti (quella del 1315 uccise 1,5 milioni di persone) e le morti per le malattie aumentarono. La piccola era glaciale \u00e8 visibile nelle opere d'arte dell'epoca; la neve domina molti paesaggi del pittore fiammingo Pieter Bruegel il Vecchio, vissuto tra il 1525 e il 1569.\nFine della piccola era glaciale.\nLa piccola era glaciale si concluse intorno al 1850, quando il clima terrestre inizi\u00f2 gradualmente a riscaldarsi. Un'evidente testimonianza dell'incremento della temperatura durante gli ultimi 150 anni \u00e8 costituito dall'impressionante arretramento delle lingue glaciali in pressoch\u00e9 tutti i ghiacciai del mondo.\nUn esempio spettacolare di questo fenomeno \u00e8 visibile nell'alta valle del Rodano in Svizzera.\nCause.\nGli scienziati hanno identificato alcune possibili cause predominanti per la piccola era glaciale: la diminuzione dell'attivit\u00e0 solare e l'aumento dell'attivit\u00e0 vulcanica e variazioni nella circolazione termoalina. Tuttavia, mancando elementi certi e assoluti, vi sono altre ipotesi che tentano di spiegarne le cause.\nAttivit\u00e0 solare.\nNel periodo compreso tra il 1645 e il 1715, proprio nell'intervallo centrale della piccola era glaciale, le macchie solari rilevate furono insolitamente poche, con alcuni anni senza la rilevazione di alcuna macchia (l'osservazione delle macchie solari e la loro catalogazione inizi\u00f2 intorno al 1610, qualche anno dopo l'invenzione del telescopio).\nQuesto periodo di ridotta attivit\u00e0 solare \u00e8 conosciuto come minimo di Maunder e combaci\u00f2 con il periodo pi\u00f9 rigido della piccola era glaciale. Un altro periodo di ridotta attivit\u00e0 solare, noto come minimo di Sp\u00f6rer, corrisponde a un significativo periodo freddo tra il 1460 e il 1550. Attualmente non \u00e8 noto nessun collegamento diretto tra basso numero di macchie solari e basse temperature terrestri. Altri indicatori di una bassa attivit\u00e0 solare in questo periodo sono rappresentati dai livelli di carbonio-14 e di berillio-10.\nRecenti studi effettuati studiando carotaggi di ghiaccio prelevati in Groenlandia hanno determinato i minimi di attivit\u00e0 solare degli ultimi 1000 anni analizzando l'isotopo del berillio-10; questo \u00e8 creato dall'interazione dei raggi cosmici con il ghiaccio.\nAttivit\u00e0 vulcanica.\nDurante la piccola era glaciale il mondo speriment\u00f2 un aumento dell'attivit\u00e0 vulcanica. Quando un vulcano erutta, le sue ceneri raggiungono le parti alte dell'atmosfera e da qui possono espandersi anche su tutta la Terra. Queste nuvole di cenere possono bloccare parte delle radiazioni solari, causando di conseguenza un raffreddamento del clima che pu\u00f2 protrarsi fino a un paio di anni dall'eruzione. Le eruzioni emettono anche zolfo sotto forma di anidride solforosa (SO2). Quando questo gas raggiunge la stratosfera si trasforma in particelle di acido solforico che riflettono i raggi solari, riducendo cos\u00ec ulteriormente la quantit\u00e0 di radiazione solare che raggiunge il suolo terrestre.\nNel 1815 l'eruzione del vulcano Tambora in Indonesia ricopr\u00ec l'atmosfera di ceneri; l'anno seguente, il 1816, \u00e8 conosciuto come l\"'anno senza estate\": gelo e neve furono segnalati in giugno e in luglio sia nella Nuova Inghilterra (la parte nord-est degli Stati Uniti) che nel Nord Europa. Poco prima dell'inizio della piccola era glaciale vi fu invece la grande eruzione del Samalas del 1257, sempre in Indonesia, di proporzioni simili a quella del Tambora, che secondo certi autori potrebbe aver contribuito (assieme ad altre tre eruzioni pi\u00f9 piccole, e non ancora identificate, intorno a 1268, 1275 e 1284) all'innescarsi di tale periodo di raffreddamento. Circa due secoli dopo, un'altra grande eruzione, quella del Kuwae a Vanuatu nel 1452-53, potrebbe aver contribuito al persistere delle basse temperature. Altri vulcani che furono in eruzione durante la piccola era glaciale e di conseguenza possono aver contribuito al raffreddamento del clima, includono il Billy Mitchell (Papua Nuova Guinea) nel 1580, il Mount Parker (Filippine) nel 1641, il Long Island (Papua Nuova Guinea) nel 1660 e l'Huaynaputina (Per\u00f9) nel 1600.\nCircolazione termoalina.\nVari indizi affermerebbero che un'ulteriore causa della piccola era glaciale (e delle ere glaciali in genere) possa essere rappresentata da un rallentamento della circolazione termoalina, che avrebbe influenzato sia la Corrente del Golfo (contribuisce infatti al clima temperato dell'emisfero settentrionale) che altre correnti oceaniche. La circolazione potrebbe essere stata rallentata dall'immissione di un grande quantitativo di acqua fredda nell'Atlantico settentrionale a causa dello scioglimento dei ghiacci provocato dal rialzo termico verificatosi nel precedente periodo noto come Periodo caldo medievale, con un conseguente temporaneo rallentamento della corrente del Golfo.\nC'\u00e8 anche qualche timore che un nuovo rallentamento della circolazione termoalina possa avvenire nuovamente in seguito all'attuale periodo di riscaldamento del clima mondiale."}
{"id": "30978", "revid": "106376", "url": "https://it.wikipedia.org/wiki?curid=30978", "title": "Ripalta Arpina", "text": "Ripalta Arpina (\"Riult\u00e8la\" in dialetto cremasco) \u00e8 un comune italiano di abitanti della provincia di Cremona, in Lombardia.\nGeografia fisica.\nIl territorio comunale di Ripalta Arpina si presenta come una striscia di territorio allungato e fortemente plasmato dai fiumi. In effetti, l'abitato nasce originariamente sulla riva destra del Serio, quando il fiume percorreva un tracciato pi\u00f9 orientale rispetto all'attuale. Tra l'XI e il XV secolo il Serio mutava percorso, seguendo un tracciato posto a occidente del nucleo abitativo che si \u00e8 trovato cos\u00ec sulla riva sinistra. I due percorsi, quello relitto (oggi percorso dal Serio Morto) e quello attuale hanno profondamente inciso il livello planiziale dando vita a due valli fluviali profonde e con i margini molto evidenti. Mentre l'abitato si sviluppa su un livello fondamentale della pianura tra i 67 e 70 m s.l.m., la valle del Serio Morto ha una quota di 61 m s.l.m., mentre la valle del Serio \u00e8 pi\u00f9 profonda, avendo in prossimit\u00e0 dell'abitato una quota di 55 m s.l.m.\nLa parte meridionale del territorio \u00e8 stata scavata dall'Adda, in una zona occupata un tempo dal Lago Gerundo. Anche qui gli orli di scarpata della valle fluviale sono particolarmente evidenti, anche se pi\u00f9 dolci rispetto a quelli del Serio. Complessivamente l'intero territorio si sviluppa tra i 47 e i 71 m s.l.m.\nOltre ai fiumi Adda e Serio (non il Serio Morto, che si sviluppa poco oltre il confine comunale, nel territorio di Castelleone), vanno segnalate due importanti rogge ad uso irriguo: la Pallavicina e la Borromea.\nLa temperatura media di gennaio si attesta intorno ad 1\u00a0\u00b0C, quella media del mese di luglio \u00e8 pari a 24,5\u00a0\u00b0C. Il clima \u00e8 di tipo temperato continentale con precipitazioni pi\u00f9 frequenti in autunno e primavera e con l'inverno pi\u00f9 siccitoso dell'estate.\nClassificazione sismica: zona 4 (sismicit\u00e0 molto bassa).. Classificazione climatica: E (i Gradi giorno sono 2.474; il limite massimo consentito per l'accensione dei riscaldamenti \u00e8 di 14 ore giornaliere, dal 15 ottobre al 15 aprile).\nStoria.\nPresso Ripalta Arpina, durante i lavori per l'arginatura del Serio Morto, ai primi di aprile 1933, si sono trovati, ad una profondit\u00e0 di pochi metri, resti di parecchie palafitte. La notizia veniva a confermare quanto gi\u00e0 si sapeva delle remote origini di quella localit\u00e0 per altri ritrovamento fatti anni addietro nel campo Costa Sala o Sale.\nLe palafitte riportano all'et\u00e0 della pietra o del bronzo, ma oggetti metallici non vennero alla luce. Rivelano inoltre che in quei tempi remoti la localit\u00e0, su cui poi sorse Ripalta Arpina, presentava le stesse caratteristiche che si incontrano a Chieve, a Ombriano, e altrove. Questa analogia di condizioni e di vita ci fa ritenere che quei primi abitatori, come tutti gli altri rivieraschi del Lago Gerundo, fossero della medesima razza e vivessero alla medesima epoca: risultato questo assai importante per la storia delle origini del popolo cremasco. Ripalta Arpina era situata a brevissima distanza da un antico e importante centro cremonese, Bressanoro (6), in un punto dove due popolazioni, diverse per origine, per indole e per aspirazioni, si toccavano e si urtavano e dove i contrasti potevano scoppiare, e scoppiarono, nelle forme pi\u00f9 accanite e disastrose.\nCos\u00ec nel 1110, dodici anni dopo la cessione di Matilde, a Bressanoro, presso la Chiesa di Santa Maria, i Milanesi uniti ai Cremaschi si azzuffarono con i Cremonesi, con la peggio di questi. Ed ecco, sei anni dopo, la rivincita dei Cremonesi: il 26 agosto 1116 questi prendono Crema, la saccheggiano, la mettono a ferro e a fuoco e ne conducono prigionieri i cittadini. Dopo un'altra guerra (di cui non si conosce l'esito) combattuta nel 1130, al tempo dei Consoli Cremonesi Riboldo e Anselmo, ecco una nuova rivincita da parte dei Milanesi e dei Cremaschi alleati: questi, infatti, il 5 giugno 1139, con un combattimento sanguinosissimo avvenuto alla Motta di Ripalta Arpina, riescono ad avere il sopravvento sui Cremonesi; in quel giorno, dice la Cronica di Sicario, \"maxima pars populi Cremonae fuit capta\" ossia l'esercito cremonese fu in gran parte fatto prigioniero in seguito a manovra che avvolse le due ali.\nSanguinosa e ostinata alternativa di lotte e vicende guerresche: vent'anni dopo, all'assedio di Crema, i Cremonesi vendicano, con la crudele distruzione della nostra citt\u00e0, la sconfitta patita a Rivoltella. Finalmente, nel maggio 1213, con la battaglia combattuta alle Bodesine, riescono ad avere pieno trionfo degli eterni avversari Milanesi e Cremaschi e, nel bottino, anche il Carroccio dei Milanesi e la croce preziosa che lo adornava cadono nelle mani dei Cremonesi, superbo trofeo della vittoria riportata.\n\u00c8 soltanto dal sec. XIV in poi che Rivoltella ha pace; ma \u00e8 la pace del silenzio e del decadimento. Da sede di capitanato, con castello munito, dove risiedono i bellicosi feudatari del Vescovo di Cremona, si riduce alle condizioni di una modesta corte rurale, n\u00e9 la distinzione datale da tante vicende pot\u00e9 sottrarla all'inevitabile declino. Rivoltella e Bressanoro erano allora due Pievi, dove vi era un \"archipresbyter' l'una in sinistra e l'altra in destra del Serio, e comprendevano rispettivamente i territori delle due rive del fiume. Ripaltella aveva le localit\u00e0 di Ripalta (Nuova e Vecchia), quella poi detta Guerina, Gombito, la Vinzasca, Montodine, Moscazzano e forse Rovereto (questa infatti \u00e8 una delle 54 localit\u00e0 elencate nel documento del 1134 come dipendenti di Ripalta Arpina); Bressanoro invece tutte le altre in sinistra del Serio, sin presso a Soresina e a S. Bassano.\nLa Pieve di Ripalta Arpina risale certamente a tempi assai antichi. La prima menzione di una capella o chiesa di Rivoltella si ha nel 1041, ma non se ne dice il titolo. In un atto dell'agosto 1051 \u00e8 invece nominata per la prima volta la \"capella S. Mariae . . . in curte Rivaltellae\".\nLe prove dell'esistenza della Pieve di Ripalta Arpina sono diverse.\nLa prima \u00e8 data dal fatto che quel parroco porta, ab immemorabili, il titolo di \"archipresbyter\" che era riservato al sacerdote della Pieve. Il titolo di \"S. Maria\"\u00afriporta l'origine della chiesa a prima dei VII secolo.\nAltra prova \u00e8 data dall'esistenza di una Collegiata, costituita da sacerdoti investiti di beneficio proprio, addetti a proprie chiese e vincolati, nell'esercizio di determinate funzioni, alla vita comune.\nConosciamo l'esistenza di una chiesa campestre dedicata a S. Eusebio e di un'altra a S. Giovanni Battista in paese. Oltre a queste, secondo il documento del 1051, esistevano nel territorio almeno tre altre chiese: S. Benedetto, S. Vincenzo e S. Pietro (di questa \u00e8 forse rimasta memoria nell'altare a S. Pietro esistente nella parrocchiale).\nTutte o quasi tutte queste chiese avevano annesso un beneficio canonicale, e perci\u00f2 la fiorente collegiata rivestiva decoro e importanza. Tale ricchezza era dovuta alle generose donazioni di una nobilissima famiglia, quella dei Capitani di Rivoltella, fondatori delle doti beneficiarie dell'antica Collegiata, La famiglia dei Capitani di Rivoltella, chiamati cos\u00ec dopo il per capostipite Rainerio di Rivoltella, nato nella seconda met\u00e0 del sec.X, oriundo da Arzago, o imparentato con quei Capitani d'Arzago, ai quali doveva conferire tanto lustro Ariberto d'Intimiano Arcivescovo di Milano. Rainerio teneva, ad Arzago, un possedimento che fu venduto dopo la sua morte, dal figlio Guido insieme alla consorte Raimburga, a Landolfo Vescovo di Cremona (1021). Rainerio ebbe due figli: Ardicio e Guido. Del primo non occorre dire: Guido spos\u00f2, circa il 1002, Raimburga e mor\u00ec prima del 1034, lasciando Raimburga con due figli, Guinizo e Gerardo. Quest'ultimo, sposatosi nel 1040 con Megenana, mor\u00ec senza eredi.\nLa famiglia dei Capitani di Rivoltella si conserv\u00f2, dunque, nella discendenza di Guinizo. Questi, insieme al fratello Gerardo, aveva ereditato dal padre Guido vastissimi possedimenti: si pu\u00f2 dire, l'intero territorio di Rivoltella, Montodine, Gombito e Moscazzano, esclusa per\u00f2 la quarta parte che, in forza delle leggi longobarde, formava il morgincap, ossia la propriet\u00e0 spettante alla vedova. Tutta l'eredit\u00e0 venne divisa in due parti: una fu dai fratelli venduta al Prete Vinizone o Guinizone di Rivoltella, l'altra fu divisa in parti uguali. Guinizo vendette la sua alla madre Raimburga e questa, alla sua morte, lasci\u00f2 tutto al Vescovo di Cremona: anche una parte dell'eredit\u00e0 di Gerardo comperata da un Prete Silvestro, fin\u00ec nelle mani del Vescovo: e finalmente anche il Prete Vinizone disponeva che la sua propriet\u00e0 passasse al medesimo Vescovo. Tutti questi beni si trovavano nei territori di Rivoltella, Moscazzano, Montodine, Gombito e, in parte, a Cornaleto, Vinzasca e Casalmorano. Erano dunque latifondi immensi quelli dei Capitani di Rivoltella, e immense per conseguenza le ricchezze ereditate dal Vescovo di Cremona in quelle terre. Il vescovo lasci\u00f2 gli eredi di Guinizo usufruttuari dei beni lasciati dal Prete Vinizone, e perci\u00f2 essi divennero, di fatto, vassalli del vescovo stesso e pi\u00f9 precisamente vassalli maggiori, ossia con altro nome, Capitani.\nI Capitani di Rivoltella, nelle lotte avvenute pi\u00f9 tardi fra Milano e Crema da una parte, e Cremona dall'altra, tennero sempre le parti delle due prime citt\u00e0: erano infatti guelfi e cremaschi. Ci\u00f2 spiega anche come le aspre battaglie di S. Maria di Bressanoro, della Motta e delle Bodesine si siano combattute nel territorio di Ripalta Arpina o in luoghi vicini. L\u00e0 era il confine tra Crema e Cremona, e l\u00e0 erano anche gli animatori e i sostenitori dei Cremaschi e dei Milanesi: i Capitani di Rivoltella.\nDopo la sfortunata battaglia delle Bodesine, i Capitani abbandonarono Rivoltella e si stabilirono definitivamente a Crema, dove gi\u00e0 avevano una loro dimora e sin dal 1199 la loro famiglia dava il nome ad una delle vicinanze di Porta Ripalta. Scarse sono da allora in poi le memorie di questi Capitani.\nSi ricorda il nome di Dionisarco, de Capitani di Rivoltella, che nel 1314 era Prevosto di S. Maria Maggiore, ossia del Duomo. Di un Lodovico, dei Capitani di Rivoltella, che viveva in Crema nel 1423, parla il nostro Terni e in lui probabilmente la nobile famiglia si estinse.\nI possessi che i Vescovi di Cremona tenevano a Rivoltella per le donazioni sopra accennate ed altre ancora, vennero solennemente riconosciuti loro da Enrico IV Imperatore di Germania e da Papa Alessandro II.\nTuttavia Rivoltella non fu sempre tranquilla e ossequiente nei riguardi del vassallaggio e della subordinazione feudale. Consta, infatti, da un documento del 17 maggio 1159 - due mesi prima che s'iniziasse l'assedio di Crema e quando gi\u00e0 covavano i propositi delle rivendicazioni contro la politica dell'Imperatore Federico Barbarossa, - che alcuni degli homines di Rivoltella, Fornovo, Bariano, Mozzanica e Gabbiano, tutti vassalli del Vescovo di Cremona, gli si erano ribellati, abbandonando le dimore ed i loro doveri e, ci\u00f2 che \u00e8 peggio, sembra dire l'imperatore, portandosi in Crema: \" ad Cremam suas habitationes fecerunt\": a Crema, centro di riunione degli antimperiali. Erano le prime avvisaglie della grande lotta che doveva culminare nella distruzione di Crema. L'imperatore autorizza il vescovo a procedere contro i ribelli, a citarli al suo tribunale, a giudicarli severamente: nel caso si fossero rifiutati di comparire, ordina la confisca dei loro beni, dando facolt\u00e0 al vescovo di entrarne in possesso. Nel 1187 Gregorio VIII, con la Bolla \"Fratres nostros\"rinnova alle chiese del territorio cremasco appartenenti alla diocesi cremonese l'ingiunzione di obbedire e di portare la debita riverenza al Vescovo di Cremona. Ai Cremaschi era dunque duro e difficile obbedire a quel Vescovo nell'ordine civile, cui ripugnavano le loro tradizioni guelfe e le loro aspirazioni di libert\u00e0 politica e comunale, Un pallido ricordo dell'antico splendore si ebbe ai tempi di Leone X, quando l'Arciprete di Ripalta Arpina, il sacerdote Giacomo Filippo Ferrari, erede dell'antica dignit\u00e0 della Pieve Collegiata, fu da quel Pontefice scelto come suo delegato per effettuare il passaggio di certe religiose residenti in Crema, dalla regola benedettina a quella domenicana.\nDelle chiese che furono ricordate ai tempi della Collegiata ne sono rimaste due: S. Maria Rotonda(parrocchiale) e S. Giovanni Battista. Questa risale all'epoca longobarda; se ne fa menzione la prima volta nel 1051, fu ricostruita l'ultima volta nel 1672-1687 - a spese di Giovanni Angelo Giacomelli.\nUn oratorio dedicato a S. Bartolomeo era stato eretto, probabilmente sul posto di altro pi\u00f9 antico e del medesimo titolo, da Onorio Barbetta nel 1607, ma risulta che nel 1659 era gi\u00e0 abbandonato e l'anno seguente demolito.\nL'oratorio campestre dedicato a S. Eusebio confessore, di cui gi\u00e0 dicemmo, residuo dell'antica Collegiata, esisteva ancora nel 1727. Fu demolito in tal anno dall'ultimo investito, il Conte Ernesto Griffoni di S. Angelo.\nAncor oggi il luogo dove esso sorgeva si chiama col nome di campo S.Eusebio.\nMolte volte, negli antichi documenti a cominciare dal 1046, \u00e8 fatta menzione del castrum o Castello di Ripaltella: non siamo in grado di precisare n\u00e9 dove n\u00e9 come esso fosse.\nNel sec. XVIII risultano principali proprietari di Rivoltella i Conti Benvenuti e i Nobili Salomoni.\nTra gli edifici notevoli \u00e8 degna di rilievo (oggi Palazzo Zurla).\nMonumenti e luoghi d'interesse.\nChiesa parrocchiale di Santa Maria Rotonda.\nSorge in posizione defilata, ai margini della scarpata che degrada verso la valle del Serio Morto. Si tratta di una chiesa plebana di origini antiche, forse sorta su un tempio pagano, ma l'aspetto attuale risale agli anni 1779-1799, in stile neoclassico e in mattoni a vista. Si segnala all'interno una bella calotta affrescata da Mauro Picenardi.\nOratorio di San Giovanni Battista.\nSorge lungo la via principale del paese; la sua prima menzione risale al 1051. L'edificio attuale \u00e8 dovuto a una ricostruzione attuata negli anni 1672-1687 a spese di Giovanni Angelo Giacomelli.\nOratorio di San Giovanni.\nSi trova in localit\u00e0 Bocca Serio, frazioncina condivisa con il Comune di Montodine; l'oratorio \u00e8 stato pi\u00f9 volte rimaneggiato a partire dal XVI secolo e conserva all'interno degli affreschi cinquecenteschi. Il campanile \u00e8 la trasformazione di un'antica torre di difesa del XV secolo.\nPalazzo Zurla.\nGi\u00e0 Capredoni, poi Arrigoni, sorge di fronte all'oratorio di San Giovanni Battista lungo la via principale e risale al XVII secolo. Consta di un fronte con portale centrale collegato a due torrette in cui appaiono molto evidenti i rivestimenti a bugnato. Oltre l'ingresso sulla pubblica via si scorge un raccolto cortile e la facciata vera e propria, caratterizzata da una loggiato a cinque luci. Non \u00e8 chiaro se la villa sia stata costruita sull'antico castello, menzionato nei documenti antichi e di cui non si conosce l'esatta ubicazione.\nCappella della Motta.\nPoco a nord dell'abitato sorge una piccola cappella restaurata nel 1945; vi sono contenuti i resti dei caduti di una celebre battaglia combattutasi il 5 giugno 1139 tra l'alleanza tra i Comuni di Crema e Milano (vittoriosi) contro quello di Cremona, in una delle tante guerre medievali.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1985 ad oggi."}
{"id": "30979", "revid": "106376", "url": "https://it.wikipedia.org/wiki?curid=30979", "title": "Ripalta Cremasca", "text": "Ripalta Cremasca (\"Riult\u00e9lina Grasa\" in dialetto cremasco) \u00e8 un comune italiano di abitanti della provincia di Cremona, in Lombardia.\nSi tratta di un comune sparso la cui sede \u00e8 collocata nell'abitato di Ripalta Nuova.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1985 ad oggi.\nAltre informazioni amministrative.\nTra il 1928 ed il 1955 al Comune di Ripalta Cremasca veniva aggregato il soppresso Comune di Ripalta Guerina."}
{"id": "30980", "revid": "106376", "url": "https://it.wikipedia.org/wiki?curid=30980", "title": "Ripalta Guerina", "text": "Ripalta Guerina (\"Riultelina\" in dialetto cremasco) \u00e8 un comune italiano di abitanti della provincia di Cremona, in Lombardia.\nGeografia fisica.\nIl territorio ha un'estensione piuttosto limitata e per la maggior parte uniforme e pianeggiante con un livello fondamentale della pianura variabile tra i 70 e i 74 m s.l.m., La zona orientale \u00e8, tuttavia, caratterizzata dalla valle fluviale del Serio, profonda anche pi\u00f9 di 12 metri e con un orlo di scarpata piuttosto ripido. Complessivamente il territorio ha un'altitudine variabile tra i 56,2 e i 74,1 m s.l.m.\nOltre al Serio, l'unico corso d'acqua di una certa rilevanza \u00e8 la Roggia Comuna, che costituisce anche il confine occidentale con il Comune di Moscazzano.\nLa temperatura media di gennaio si attesta intorno ad 1\u00a0\u00b0C, quella media del mese di luglio \u00e8 pari a 24,5\u00a0\u00b0C. Il clima \u00e8 di tipo temperato continentale con precipitazioni pi\u00f9 frequenti in autunno e primavera e con l'inverno pi\u00f9 siccitoso dell'estate.\nClassificazione sismica: zona 4 (sismicit\u00e0 molto bassa).. Classificazione climatica: E (i Gradi giorno sono 2.474; il limite massimo consentito per l'accensione dei riscaldamenti \u00e8 di 14 ore giornaliere, dal 15 ottobre al 15 aprile).\nMonumenti e luoghi d'interesse.\nChiesa parrocchiale di San Gottardo.\nL'edificio attuale \u00e8 in stile neoclassico ed \u00e8 il frutto di un parziale rifacimento operato nel 1814 per volere del parroco Carlo Confortini. \u00c8 stata decorata all'interno da Angelo Ogliari e tra le tele va segnalata la serie dedicata alla Via Crucis.\nVilla Monticelli Toscanini.\nAll'ingresso del nucleo abitato sorge una villa fatta erigere nel XVIII secolo dal marchese Monticelli. Si tratta di una villa con vari corpi e con dipendenze agricole. La facciata \u00e8 sobria, con un balcone centrale e affiancata da portico. La villa \u00e8 nota per essere stata residenza di villeggiatura del maestro Arturo Toscanini e oggi \u00e8 stata in parte trasformata in ristorante di pregio.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono .\nInfrastrutture e trasporti.\nStrade.\nIl territorio \u00e8 attraversato da una sola strada provinciale, la SP ex SS 591 Cremasca che unisce Bergamo a Codogno.\nAmministrazione.\nElenco dei sindaci dal 1985 ad oggi.\nAltre informazioni amministrative.\nTra il 1928 ed il 1955 il Comune di Ripalta Guerina veniva soppresso ed aggregato al Comune di Ripalta Cremasca."}
{"id": "30981", "revid": "1444396", "url": "https://it.wikipedia.org/wiki?curid=30981", "title": "Rivarolo del Re ed Uniti", "text": "Rivarolo del Re ed Uniti (\"Rivar\u00f3l\" in dialetto casalasco-viadanese) \u00e8 un comune italiano di 1.940 abitanti della provincia di Cremona, in Lombardia.\nLa creazione dell'amministrazione comunale risale al 1915; in precedenza il paese era una frazione di Casalmaggiore."}
{"id": "30983", "revid": "287204", "url": "https://it.wikipedia.org/wiki?curid=30983", "title": "Robecco d'Oglio", "text": "Robecco d'Oglio (\"Rub\u00e8ch\" in dialetto cremonese) \u00e8 un comune italiano di 2.332 abitanti della provincia di Cremona, in Lombardia.\nStoria.\nIn epoca romana da Robecco d'Oglio passava la \"via Brixiana\", strada romana consolare che metteva in comunicazione il porto fluviale di Cremona (lat. \"Cremona\"), che si trovava lungo il fiume Po (lat. \"Padus\"), con Brescia (lat. \"Brixia\"), da cui passavano diverse strade romane che si diramavano verso l'intera Gallia Cisalpina (lat. \"Gallia Cisalpina\").\nInfrastrutture e trasporti.\nIl comune di Robecco d'Oglio \u00e8 servito dalla linea Brescia-Cremona, mediante la stazione di Stazione di Robecco-Pontevico, che serve i comuni di Robecco d'Oglio sulla sponda cremonese e quello di Pontevico sulla sponda bresciana."}
{"id": "30984", "revid": "1833487", "url": "https://it.wikipedia.org/wiki?curid=30984", "title": "Romanengo", "text": "Romanengo (\"Ruman\u00e8nch\" in dialetto locale) \u00e8 un comune italiano di abitanti della provincia di Cremona in Lombardia.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nIl territorio \u00e8 attraversato dalla ex strada statale 235 di Orzinuovi e dalla strada provinciale 20 Castelleone-Casaletto di Sopra.\nFra il 1880 e il 1931 nella localit\u00e0 era presente una fermata della tranvia Lodi-Crema-Soncino.\nAmministrazione.\nElenco dei sindaci dal 1985 ad oggi.\nAltre informazioni amministrative.\nRomanengo forma con Casaletto di Sopra e Ticengo l'Unione dei Comuni Lombarda dei Fontanili."}
{"id": "30985", "revid": "106376", "url": "https://it.wikipedia.org/wiki?curid=30985", "title": "Salvirola", "text": "Salvirola (\"Salvir\u00f3la\", \"\u00c0lbera\" e \"Runch Tudesch\u00ec\" in dialetto cremasco) \u00e8 un comune italiano di abitanti della provincia di Cremona, in Lombardia.\nStoria.\nSalvirola \u00e8 detta la \"Berlino della bassa\" perch\u00e9 il paese, seppure molto piccolo, era fino a pochi anni fa diviso in due: faceva da confine la Roggia Madonna Gaiazza, antica divisione naturale tra lo Stato di Milano e la Repubblica di Venezia, fra le diocesi di Crema e di Cremona. Le parrocchie erano due, i cimiteri sono tuttora due, gli abitanti si definiscono fra loro \"i cremaschi\" e \"i cremonesi\" a seconda che abitino di qua o di l\u00e0 dal fosso di confine. Ora le due parrocchie sono state riunite in una sotto la diocesi di Crema.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono .\nAmministrazione.\nElenco dei sindaci dal 1985 ad oggi."}
{"id": "30986", "revid": "1702319", "url": "https://it.wikipedia.org/wiki?curid=30986", "title": "San Bassano", "text": "San Bassano (\"San Bas\u00e0n\" in dialetto sanbassanese) \u00e8 un comune italiano di abitanti della provincia di Cremona in Lombardia.\nStoria.\nLa prima attestazione di una presenza umana stabile risale al VI-VII secolo. Si tratta di una necropoli d'epoca tardo romana rinvenuta durante dei lavori di scavo su d'un dosso in localit\u00e0 Serragli, poco fuori dal centro abitato. Poco distante corre la Strada Regina, antica via di comunicazione romana che collegava Cremona a Milano: questo fa pensare ad una presenza di popolazioni stanziali gi\u00e0 dal periodo romano.\nIl paese visse un \"periodo d'oro\" dopo l'anno 1000. La strada romana faceva s\u00ec che il paese fosse punto di passaggio per i pellegrini (che potevano fermarsi nell'ospizio annesso alla chiesetta di San Giacomo, sorto su un preesistente edificio pagano), per i commerci e per gli eserciti che avevano visto nel piccolo centro a ridosso del fiume Serio (che per tutto l'XI secolo attravers\u00f2 la valle ora del Serio Morto) un ottimo punto per l'attraversamento del corso d'acqua e un centro strategico per il controllo del territorio.\nNel 1157 i Consoli del Comune di Cremona concedono al centro i privilegi di borgo franco, secondo solo a Soncino.\nIn questi anni il paese si dota di una chiesa parrocchiale, dedicata a San Martino di Tours, e di un castello: castello che ospiter\u00e0 l'imperatrice Beatrice di Borgogna durante l'assedio di Crema del 1159 ad opera del Barbarossa.\nDal XV secolo, col progressivo smantellamento del castello e la relativa perdita d'importanza, il paese segue le travagliate vicende di questa zona d'Italia, col passaggio di numerosi eserciti e il cambio continuo di dominazioni.\nMonumenti e luoghi d'interesse.\nChiesa parrocchiale.\nStoria.\nDedicata a San Bassiano, \u00e8 il terzo edificio in ordine di tempo ad aver assunto il titolo di parrocchilale (nel 1591). Edificata a partire dalla met\u00e0 del XVI secolo, consacrata nel 1621, \u00e8 stata oggetto di importanti restauri tra il XIX e il XX secolo, che hanno comportato:\nNegli anni ottanta \u00e8 stato posizionato un nuovo concerto di 5 campane.\nIn questa chiesa avevano sede le Confraternite del SS.Sacramento e della Madonna del Carmelo.\nPatrimonio artistico.\nL'interno della chiesa si presenta cos\u00ec come \u00e8 risultato essere dopo i lavori del XIX secolo fino ai restauri degli anni sessanta. Si articola in tre spaziose navate, che la moderna decorazione ha rivestito salvando solo qualche frammento dell'ornamentazione antica.\nOriginariamente l'intero presbiterio era impreziosito da un ciclo di affreschi del XVII secolo: al centro si trovava l'Assunta ai cui piedi stava San Bassiano, ai lati erano collocati gli Apostoli e nel catino absidale il paradiso con la SS.Trinit\u00e0. A seguito di infiltrazioni d'acqua e di un crollo l'apparato decorativo \u00e8 andato perduto (ad eccezione della parte centrale recentemente restaurata) e tutto il presbiterio \u00e8 stato ricoperto dalla decorazione otto-novecentesca. Pregevole \u00e8 l'altare maggiore in marmi policromi eretto nel 1750.\nGli altari laterali sono cinque:\nNell'aula di Sant'Angela \u00e8 conservato un prezioso Crocifisso ligneo del XVII secolo.\nRestauri.\nAll'inizio degli anni sessanta, a seguito di restauri, sono stati alienati parecchi beni appartenenti al patrimonio artistico della chiesa:\nChiesa della Beata Vergine del Rosario.\nSorge in una zona decentrata del paese, nel rione chiamato \"Basso Serio\", vicino al luogo dove sorgeva il castello. Eretta all'inizio del XV secolo e dedicata a Santa Maria della Nativit\u00e0, nel XVI secolo, per pochi anni, assunse il titolo di parrocchiale a scapito dell'antica chiesa di San Martino.\nLa chiesa ha un'unica navata (in origine erano tre) con due cappelle laterali che ospitano gli altari di Sant'Antonio da Padova, con una pala del XVII secolo, e di San Domenico, con un quadro del XVI secolo raffigurante la Vergine che consegna il Rosario a San Domenico e tutt'attorno i 15 Misteri.\nIl presbiterio conserva altare maggiore e balaustra in legno del XVIII secolo, il baldacchino, il coro ligneo e una monumentale ancona lignea con le 15 telette dei misteri del Rosario e, al centro, la statua della Vergine.\nSulle pareti erano appesi 5 quadri con le \"Storie di Santa Teresa d'Avila\", ora in casa parrocchiale.\nNella chiesa sono sepolti i genitori e i fratelli di Marco Gerolamo Vida, sanbassanesi.\nAveva qui sede la Confraternita del SS.Rosario.\nSociet\u00e0.\nEtnie e minoranze straniere.\nAl 31 dicembre 2019 i cittadini stranieri sono . Le comunit\u00e0 pi\u00f9 significative sono\u02d0"}
{"id": "30987", "revid": "1444396", "url": "https://it.wikipedia.org/wiki?curid=30987", "title": "San Daniele Po", "text": "San Daniele Po (\"San Daniel\" in dialetto cremonese) \u00e8 un comune italiano di 1.347 abitanti della provincia di Cremona, in Lombardia. \u00c8 situato sulla riva sinistra del Po.\nStoria.\nTerra feudale, la sua storia inizia attorno all'anno 1000 quando i frati Benedettini del Monastero di Parma effettuarono numerose bonifiche al territorio. In questo periodo si instaur\u00f2 nel luogo una nobile famiglia, i Sommi provenienti da Cremona, in continua corrispondenza con il vescovo della diocesi di Cremona, Ubaldo I e il Papa Niccol\u00f2 II (1059-1061). I Sommi si erano stanziati sulle rive del fiume, dando origine a una frazione di San Daniele, Sommo con Porto, il cui nome rimane l'unica eredit\u00e0 di questa famiglia. A Capo di questa dinastia c'era Enrico Sommi, che ha costruito la propria ricchezza grazie all'agricoltura, e trasferitosi a San Daniele poich\u00e9 c'era terra fertile. Questa dinastia regn\u00f2 a nel Paese fino al 1647, quando le truppe Gallo-Estense, saccheggiarono Cremona e stroncarono per sempre questa nobile Famiglia.\nIl vero sviluppo urbanistico del paese avviene attorno al 1800, quando il territorio comunale fu ampliato da Napoleone unendogli campagne gi\u00e0 parmigiane. In quegli anni San Daniele inizia a prendere forma e a sviluppare la propria ossatura; il centro del paese era via Cantone (chiamata ancora cos\u00ec), composta da circa 10 cascine e circa 100 abitanti. Gli anni d'oro li abbiamo nel periodo che va dal 1850 a 1900, quando nel paese nasce la prima fabbrica, importante perch\u00e9 \u201cl'Acetificio Galletti\u201d \u00e8 il pi\u00f9 antico d'Italia (1871).\nCon la nuova fabbrica, il paese si arricchisce di persone, perch\u00e9 gli abitanti avevano gi\u00e0 un proprio lavoro, quello dei campi, e quindi viene costruita la via Faverzani, che all'epoca era vista solo come una via che collegava il vecchio centro del paese ai primi paesi Casalaschi: difatti era chiamata la bassa di Casalmaggiore, ma ora \u00e8 il centro del paese.\nI proprietari terrieri non erano molto d'accordo con la costruzione di questa via, perch\u00e9 si vedevano sparire ettari di terreno.\nCon l'inizio della prima guerra mondiale (1914) il paese, inizia il proprio progresso, continuando ad espandersi verso est, e dando origine alla via che collega il paese a Sospiro.\nLo sviluppo di San Daniele, aveva preso un passo veloce, ma la guerra imped\u00ec il progresso, con bombardamenti che distrussero parte dei fabbricati e diverse famiglie. Nel primo dopo guerra, un favoloso lavoro di tecnici e operai, ricostruirono parte del paese, e nel frattempo, viene costruita un'altra via importante, che all'epoca era chiamata, via Po, perch\u00e9 collegava il paese all'argine del Po.\nLa seconda guerra mondiale non imped\u00ec lo sviluppo, anzi molti militari tedeschi davano una mano alla costruzione di nuove abitazioni.\nLa via che era chiamata via Po divenne, il 25 aprile del 1945, via XXV Aprile, perch\u00e9 in quella via c'era la casa del popolo, punto di ritrovo per le truppe partigiane del luogo.\nNel 1951 il Po straripa, lasciando in ginocchio molte azienda agricole che si trovavano in golena.\nMolte famiglie si vedevano sparire ogni bene; nel 1952 nasce Via Dondi, allo scopo di consentire a coloro che risiedevano in golena di trasferirsi nella zona protetta dall'argine maestro.\nFino al 1980 lo sviluppo sembra placarsi, ma nello stesso anno viene costruita via Puerari, trasversale di via Fontana (via che collega san Daniele a Sospiro).\nNel 1980 viene inaugurato il ponte dedicato a Giuseppe Verdi, che collega Isola Pescaroli (frazione di San Daniele Po, situata a sud-est del paese), col comune di Roccabianca (provincia di Parma), e in contemporanea viene costruita la SP 33, che collega il comune di Seniga e il comune Parmigiano.\nDi particolare pregio sono il Museo Paleoantropologico del Po, contenente reperti fossili provenienti dal fiume, e la nuova Piazza del Mercato con l'edificio in fase di recupero Ex Ammasso del grano. Sul lato ovest del Museo \u00e8 possibile vedere un murale gigante realizzato dal famoso street artist Ericailcane per la celebrazione del ventennale della nascita del Museo Paleoantropolofico del Po (maggio 2018)."}
{"id": "30988", "revid": "106376", "url": "https://it.wikipedia.org/wiki?curid=30988", "title": "San Giovanni in Croce", "text": "San Giovanni in Croce (\"San Giuan in Crus\" in dialetto cremonese) \u00e8 un comune italiano di abitanti della provincia di Cremona, in Lombardia.\nStoria.\nLe prime documentazioni sull'origine del paese le troviamo in un atto del 10 dicembre 1022, con il quale il marchese Bonifacio di Toscana si dice debitore verso il vescovo di Cremona di alcune terre di Palvareto, il nucleo pi\u00f9 antico di San Giovanni, che si trovava intorno alla vecchia chiesa parrocchiale. Il termine \"Palvareto\" sembra abbia etimologia connessa a \"palus\", ossia \"palude\", e \"vetus\", ossia \"vecchio\".\nQui esisteva un castello, che nel 1264 la famiglia Ermenzoni vendette a Buoso da Dovara. Il maniero fu rinforzato nel 1341-45 da Bernab\u00f2 Visconti e poi distrutto nel 1406 da Cabrino Fondulo.\nQuest'ultimo fece subito erigere da Maffeo Moro un pi\u00f9 grande castello, completato nel 1407.\nDurante quel secolo le terre furono contese tra Venezia e Milano; bench\u00e9 nel 1441 un accordo lasciasse ai Milanesi i castelli di Pontevico e San Giovanni, i Veneziani, aiutati dai Gonzaga, assaltarono la fortezza di San Giovanni, conservandola solo fino al 1458, quando i Milanesi la ripresero.\nNel 1486 il duca Galeazzo Sforza infeud\u00f2 del castello Pietro Carminati, conte \"Bergamino\", il cui figlio Ludovico spos\u00f2 Cecilia Gallerani (gi\u00e0 favorita di Ludovico il Moro), poetessa in latino e in volgare, amica di Gian Giorgio Trissino e Matteo Bandello, che diede vita ad una piccola corte di artisti. \nNel 1620 il feudo fu venduto, con Gussola, ad Alfonso de Pimentel; pass\u00f2 quindi ai Vidoni e ai De' Soresina.\nNel 1884 fu aperta la stazione ferroviaria, posta sulla linea Parma\u2013Brescia, mentre quattro anni dopo fu aperta la tranvia proveniente da Ca' de Soresini e da Cremona che fu poi soppressa nel 1928.\nAi primi del Novecento fioriva nel paese una significativa industria tessile e gi\u00e0 funzionava uno sportello del Credito commerciale.\nFra il 1928 e il 1947 San Giovanni in Croce fu unita a Solarolo Rainerio, a formare il comune di Palvareto.\nIl toponimo Palvareto \u00e8 stato ripreso nel nome dell'Unione di Comuni Palvareta Nova, costituita nel 2010 per la gestione associata dei servizi, della quale fanno parte i Comuni di San Giovanni in Croce, Solarolo Rainerio, San Martino del Lago e Voltido.\nNel maggio 2014, dopo esserne divenuto proprietario nel 2005 ed in seguito ad una importante opera di restauro, il Comune ha restituito alla fruizione pubblica il meraviglioso complesso monumentale e naturalistico di Villa Medici del Vascello, oggi meta di un significativo turismo culturale richiamato, in particolare, dalla affascinante figura di Cecilia Gallerani, la Dama con l'ermellino ritratta da Leonardo, divenuta nel luglio 1492 Contessa di San Giovanni in Croce.\nProprio a Cecilia Gallerani, nel novembre 2002, \u00e8 stato intitolato il locale Teatro Comunale, dotato di una interessante facciata Liberty.\nInfrastrutture e trasporti.\nLa stazione di San Giovanni in Croce, posta lungo la ferrovia Brescia-Parma, \u00e8 servita da treni regionali eserciti da Trenord e cadenzati a frequenza oraria nell'ambito del contratto di servizio stipulato con la Regione Lombardia.\nFra il 1888 e il 1928 la medesima localit\u00e0 era servita altres\u00ec dalla diramazione Ca' de Soresini-San Giovanni in Croce della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi."}
{"id": "30990", "revid": "106376", "url": "https://it.wikipedia.org/wiki?curid=30990", "title": "San Martino del Lago", "text": "San Martino del Lago (\"San Mart\u00e9n\" in dialetto cremonese) \u00e8 un comune italiano di 408 abitanti della provincia di Cremona in Lombardia.\nGeografia antropica.\nIl territorio comunale comprende il capoluogo e la frazione di C\u00e0 de' Soresini.\nInfrastrutture e trasporti.\nTra il 1888 e il 1954 San Martino del Lago era servita da una fermata della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi."}
{"id": "30991", "revid": "1444396", "url": "https://it.wikipedia.org/wiki?curid=30991", "title": "Scandolara Ripa d'Oglio", "text": "Scandolara Ripa d'Oglio (\"Scandul\u00e8era\" in dialetto cremonese) \u00e8 un comune italiano di 525 abitanti della provincia di Cremona, in Lombardia."}
{"id": "30992", "revid": "297059", "url": "https://it.wikipedia.org/wiki?curid=30992", "title": "Scandolara Ravara", "text": "Scandolara Ravara (\"Scandul\u00e8ra\" in dialetto cremonese) \u00e8 un comune italiano di 1.346 abitanti della provincia di Cremona, in Lombardia.\nStoria.\nEpoca romana.\nIn epoca romana le tombe e i cimiteri erano spesso posti lungo le vie pi\u00f9 trafficate, ai bordi delle strade pi\u00f9 importanti, affinch\u00e9 i cittadini di passaggio, i soldati, i mercanti potessero ammirare e salutare i monumenti funerari che testimoniavano il prestigio non solo dei defunti ma del luogo della loro sepoltura. La pietra di Ilumvio ci racconta che Scandolara era posta proprio lungo una di queste vie, forse l'antica via arginata del Po di cui parlano diversi autori antichi, che metteva in comunicazione Cremona con Brescello, l'antica \"Brixellium\". In epoca romana il Po, che ha cambiato pi\u00f9 volte il suo corso durante gli ultimi due millenni, passava a poca distanza da Scandolara.\nLa chiesa costruita intorno al 1100 sopra edifici ancora pi\u00f9 antichi, potrebbe testimoniare l'esistenza di una strada che costeggiava il fiume, un antico argine che difendeva il territorio dal Po. Il tracciato che partiva da Cremona portava alla Chiesa Vecchia di Scandolara e proseguiva verso Casalmaggiore trova un'altra conferma nella chiesa di San Benedetto di Borgolieto, dove sono stati trovati a pi\u00f9 riprese e vengono trovati ancora oggi manufatti, monete e tombe di epoca romana. Testimonianze di quell'epoca sono venute alla luce anche a Martignana, Agoiolo, Vicobellignano, segno di una discreta densit\u00e0 di popolazione del territorio. Ilumvio ci parla anche del fortissimo legame tra Scandolara e il suo fiume, l'antico Eridano da sempre percorso da intensi traffici fluviali che mettevano in comunicazione tramite gli importanti porti di Pavia e Cremona la pianura Padana con l'Adriatico e l'Oriente.\nLa probabile presenza degli etruschi, popolo dedito a traffici commerciali in ambito padano almeno dal VI secolo a.C., a Motta Baluffi, Scandolara, Gussola, \u00e8 testimoniata da diversi reperti venuti alla luce a Torricella Parmigiana e lungo il corso del Taro, fiume che collegava l'ambito culturale ligure e tirrenico a quello padano e che un tempo sboccava nel Po nel tratto di fiume di fronte a Scandolara, Torricella del Pizzo e Gussola.\nScandolara Ripa di Po, il nome pi\u00f9 antico del paese trasformato in epoca relativamente moderna in Riparia e poi in Ravara (dal dialetto cremonese Riparia = \"Rav\u00e9ra\") aveva molto probabilmente un ormeggio sul Po gi\u00e0 attivo oltre 2000 anni fa. Le vie arginate, gli argini costruiti per la prima volta dagli Etruschi per regolare le acque del Po, servivano non solo a contenerne le piene ma a permettere la navigazione del fiume anche controcorrente, grazie al traino delle imbarcazioni che avveniva tramite buoi o cavalli. Ilumvio abitava in un villaggio dedito ai traffici e al commercio, un punto di passaggio cos\u00ec come testimonia la sua tomba costruita in un materiale, il granito, che si trova solo a centinaia di chilometri di distanza dalle sabbie e dalle argille del suolo della bassa cremonese.\nDiversi studiosi sono concordi nel sostenere che l'altare funerario di Ilumvio \u00e8 talmente simile ad altri ritrovati nella zona di Este (l'antica Ateste nei pressi di Padova) che potrebbe essere stato trasportato a Scandolara oppure riutilizzato. Inoltre la trib\u00f9 a cui era iscritto Ilumvio, la Romilia, era la stessa dei legionari che dopo decenni passati a combattere per Roma avevano ottenuto in dono dallo Stato fertili terre ad Ateste dopo il 31 a.C. La mappa della pianura Padana mostra che Ateste era collegata con il territorio cremonese da ben due \"autostrade\" dell'antichit\u00e0.\nUna l'abbiamo gi\u00e0 citata ed era il Po, un tempo molto pi\u00f9 impetuoso di oggi visto che irrigazioni intensive, dighe e centrali idroelettriche non ne diminuivano la portata. L'altra era la Via Postumia, che da Cremona proseguiva con un'inclinazione verso sud est in direzione di Calvatone, passando a pochi chilometri da Scandolara.\nLa strada correva a mezz'ora a piedi da Scandolara Ravara e si raggiungeva a piedi passando da Castelponzone e poi proseguendo in direzione di Voltido. Un'altra strada passava per Casaletto di Sotto e Cingia de Botti. Molte delle strade di campagna, dei canali, i confini dei campi che ancora oggi possiamo vedere a Scandolara soprattutto verso Castelponzone, San Faustino e Caruberto, sono gli stessi disegnati dai romani. Arrivati nella bassa cremonese nel II secolo prima della nascita di Cristo, per conquistare il territorio abitato dai Celti, avevano diviso il territorio in tanti lotti regolari affidati poi a famiglie di coloni che avevano il compito di dissodarli e difenderli.\nLa pi\u00f9 importante testimonianza scritta di come doveva essere Scandolara in quei tempi \u00e8 di Tacito, uno dei pi\u00f9 grandi storici di Roma. Dei suoi numerosi scritti, molti dei quali andati perduti, \u00e8 rimasta intatta proprio una lunga parte che descrive la campagna cremonese. Fertilissima, ricca di vigne e di boschi era ambita da mercanti e coloni per la facilit\u00e0 di irrigazione del terreno e per l'ottima posizione. Un canale correva lungo la via Postumia facilitando i trasporti che avvenivano anche lungo il corso del fiume Oglio, mentre grandi boschi di querce avevano la meglio sui pioppi e gli olmi in un rapporto di 5:1:1. Tacito racconta anche di paludi, canali e acquitrini che caratterizzano da sempre le terre e la vita degli scandolaresi e di tutti i rivieraschi, impegnati nel duro lavoro di dissodamento e bonifica del terreno.\nL'altare di Ilumvio potrebbe gi\u00e0 essere stato a Scandolara quando nel 69 si combatt\u00e9 la prima battaglia di Bedriaco.\nIl villaggio di Scandolara e quelli vicini non potevano rimanere estranei a quegli eventi che portarono morte e distruzione. \nI cremonesi, ci spiega Tacito, costruirono altari lungo tutte le strade e cercarono di seppellire le migliaia di morti che imputridivano di sangue il terreno.\nScandolara longobarda.\nIl declino di Roma non interruppe del tutto la navigazione sul Po. Nel 450 d.C. circa era ancora attivo un servizio regolare di navigazione tra Pavia e Ravenna che durava 3 giorni di viaggio a favore di corrente. Il tragitto veniva coperto da navi cursorie, vere e proprie corriere natanti che potevano trasportare merci e persone. In quegli anni le vie d'acqua erano diventate molto pi\u00f9 sicure di quelle di terra dove le scorrerie dei cavalieri barbari avevano di fatto interrotto le comunicazioni sulla Postumia. Sappiamo che nel 400 un folto gruppo di Sarmati, cavalieri provenienti dalle steppe dell'odierna Ucraina, venne stabilito dall'impero nei pressi di Cremona e Piacenza mentre gli Unni di Attila nel 430 d.C. circa saccheggiarono e incendiarono tutto il casalasco fermandosi pi\u00f9 a lungo a Bedriacum, senza distruggerla completamente. Anche i Goti, un insieme di popoli nordici, passarono dalle terre di Scandolara che venne investita in pieno dal pi\u00f9 grande dei conflitti che l'Italia avesse mai visto, la Guerra gotica nel VI secolo.\nAl termine del conflitto una massa di popoli nomadi si trasfer\u00ec in Italia: erano i Longobardi che conquistarono insieme a Gepidi e Avari quasi tutta la pianura Padana tranne Monselice, Cremona, Mantova e Padova difese da guarnigioni dell'esarcato bizantino di Ravenna. Anche Scandolara e tutto il Casalasco rimasero in mano ai bizantini mentre Milano, Bergamo, Verona e Brescia venivano occupate dagli invasori. Fino ai primi anni del VII secolo i Longobardi vennero respinti ma nel 605 un esercito proveniente da Verona e Brescia guidato dal re Agigulfo e ingrossato da numerosi alleati Avari conquist\u00f2 gli ultimi possedimenti imperiali sul Po, popolati da migliaia di profughi fuggiti all'invasione 40 anni prima. Cremona, uno dei principali porti sul Po, venne distrutta e i suoi abitanti si rifugiarono tra le paludi e le isole del fiume. Alcuni si trasferirono nell'Oltrep\u00f2 cremonese, oggi compreso nella provincia di Parma, fondando nuovi villaggi. \nLa tradizione orale indica come frequenti i passaggi tra Scandolara e Motta Baluffi verso Roccabianca e la sponda parmigiana del Po controllata a lungo dai cremonesi.\nFino ai primi anni del Novecento i contadini scandolaresi utilizzarono antichi sentieri che si inoltravano nella golena di Motta passavano il Po grazie a barche o, negli anni di magra del fiume, a piedi attraverso un guado. Nello stesso punto durante la primavera del 1945, migliaia di tedeschi in fuga dal versante tirrenico attraverso la Val di Taro, cercarono di attraversare il Po in direzione di Verona e del Brennero.\nParlando della conquista longobarda del Cremonese, i documenti citano anche un castello chiamato \"Vulturina\" abbandonato dalla guarnigione bizantina e arresosi ai longobardi. Alcune fonti identificano Vulturina con l'abitato scomparso di Gussola, l'antica \"Vulturnia\", fondata dagli etruschi di fronte alla foce del Taro e poi scomparsa, sommersa sotto metri di sabbia portata dalle alluvioni del Po. Scandolara entr\u00f2 a far parte dei possedimenti longobardi di Brescia, cos\u00ec come molti altri paesi posti tra l'Oglio e il Po, diventando una propriet\u00e0 del Monastero di Santa Giulia di Brescia, fondato dalla coppia ducale longobarda, e poi regia, Desiderio e Ansa. Il pi\u00f9 vicino centro di potere longobardo per\u00f2 rimaneva la corte di Sospiro, sede di un duca longobardo. Uno dei rari documenti scritti di quell'epoca risale al 715 d.C., anno in cui il re longobardo Rotari firmava un trattato che regolava il commercio del sale tra Chioggia e Pavia. I commerci fluviali non si erano interrotti del tutto, ma non \u00e8 nota la sorte di Scandolara. Nel 1030, oltre 400 anni dopo l'invasione, un certo Lanfrancus de Scandolaria cedeva al Vescovo di Cremona delle propriet\u00e0 che aveva a Pieve Gurata (Gurada), Vidiceto (Vidixetum) e Cingia de' Botti (Cingla), luoghi legati da antiche strade a Scandolara Ravara. \u00c8 una delle prime testimonianze scritte dell'esistenza di Scandolara. Nella pergamena Lanfranco specifica di vivere secondo le leggi e i costumi longobardi. La pergamena cita anche i nomi dei proprietari degli appezzamenti di terra confinanti, tutti di chiara origine longobarda come Rodeprandi, Arialdus, Liutefredi.\nOrigine del nome.\nL'origine del nome di Scandolara si presta ad una serie di possibilit\u00e0 tutte da dimostrare. Alcuni studiosi vedono la sua origine dal vocabolo celtico Scandola o Scandula, dal nome di un tipo di grano spontaneo presente in zona nell'antichit\u00e0. Il nome potrebbe derivare anche dalle assicelle di legno, le Scandole, un tempo poste tra le travi e il tetto a sostenerne le tegole. Ma l'ipotesi che trova pi\u00f9 prove a sua conferma \u00e8 quella del vocabolo longobardo \"Scadan\" il cui significato \u00e8 isola o terra vicina ad un corso d'acqua. Il nome \u00e8 accostato non a caso ad un altro, Ravara, ovvero Riparia, sulle rive del fiume Po, di origine chiaramente latina. A confermare questa teoria l'esistenza nel cremonese di un'altra Scandolara, Ripa d'Oglio, posta su di un'antica strada che collegava Cremona a Brescia, su un passaggio tra le due sponde dell'Oglio, percorsa sicuramente da Longobardi. Oggi Scandolara Ripa d'Oglio si \u00e8 discostata dall'alveo dell'Oglio che come nel caso del Po \u00e8 cambiato nel corso dei secoli. Un altro punto a favore dell'origine longobarda del nome \u00e8 la localit\u00e0 Scandolara, frazione di Zero Branco, un paese nei pressi di Treviso che in epoca romana faceva parte del territorio di Altino. Anche qui il corso di un fiume, lo Zero che sbocca nella laguna di Venezia, sta a testimoniare il legame tra l'acqua e il termine Scandolara. Il paese inoltre presenta altre analogie con Scandolara Ravara in quanto, come tutta l'area nei pressi di Treviso, venne conquistato dai Longobardi solo nel 600, ben 40 anni dopo l'invasione Longobarda.\nMonumenti e luoghi d'interesse.\nAltare di Ilumvio.\nL'altare di Ilumvio \u00e8 il pi\u00f9 grande reperto archeologico di Scandolara Ravara esposto al pubblico.\nAppare come un grosso blocco di granito con un buco in cima, rovinato dal tempo. Nel XIX secolo veniva utilizzato come acquasantiera nella Chiesa Vecchia di Scandolara.\nSi tratta in realt\u00e0 di un altare funerario romano. Pi\u00f9 precisamente la tomba o meglio il contenitore delle ceneri di Ilumvio, cittadino romano abbastanza ricco da potersi permettere un altare funerario di una fattura non eccezionale ma comunque notevole per un villaggio come doveva essere Scandolara oltre 2000 anni fa.\nL'altare \u00e8 l'unica prova tangibile dell'esistenza proprio dove oggi sorge la Chiesa Vecchia, o nelle sue immediate vicinanze, di un cimitero romano. L'unico rimasto dei monumenti che dovevano adornarlo \u00e8 la tomba di Ilumvio, salvata molto probabilmente per la sua forma, perfetta per contenere l'acqua santa con un recipiente scavato in cima e un'altezza che non superava il metro.\nL'altare dopo il 1850 lasciava definitivamente Scandolara, venduto da un non meglio precisato prete a un antiquario per poi finire nella ricca Collezione di marmi Picenardi. La tappa successiva fu il museo archeologico di Milano, legittimo possessore dell'altare dal 1868 dove fu archiviato dallo storiografo Emilio Seletti che nel 1904 lo catalog\u00f2 come: \"Monumento funerario ritrovato nel villaggio di Scandolara Ravara, dov'era usato come acquasantiera e venduto alla Collezione Picenardi\".\nL'altare \u00e8 un cilindro di granito a grana fine alto meno di un metro e decorato a rilievo. Le decorazioni sono di due tipi. I festoni, una specie di corona che raffigura delle foglie usata per decorare gli altari in epoca romana e molto simile alle corone di fiori che si possono vedere ancora oggi usate nei templi buddisti e induisti in Asia. L'altro elemento decorativo sono dei bucrani, particolari teste di bue, di toro o di caprone con corna pronunciate che raccolgono, stringendoli, i festoni. Il fregio \u00e8 di gusto ellenistico e imita le corone vegetali che dovevano ornare altari sacri e funerari. Al centro, nella parte superiore la stessa usata come acquasantiera dagli scandolaresi per almeno sette secoli, troviamo un incavo che doveva raccogliere le ceneri del defunto. Sui bordi dell'incavo si vedono ancora i segni dei supporti metallici che avevano il compito di chiudere l'urna con un altro elemento di granito, un coperchio probabilmente a forma di pigna.\nL'iscrizione che si legge sull'altare \u00e8 questa: \"Ilumvius Q(uinti) F(ilius) Rom(ilia tribu)\". Ilumvio, figlio di Quinto, iscritto alla Trib\u00f9 Romilia. \u00c8 molto particolare. Non occupa lo spazio consueto ma si dispone negli spazi liberi, ricorda il titolare del monumento che ha un nome incerto e sommario. Sembra infatti privo del praenomen, con un nome di famiglia unico in tutto il mondo romano. Tuttavia nella scritta, molto deteriorata, viene posta in evidenza la trib\u00f9 di appartenenza per dimostrare la sua condizione di cittadino libero. I bucrani sono decorazioni altamente simboliche legate al ciclo della vita e alla sua rigenerazione. Legati ai riti di sacrificio dei tori e dei buoi agli Dei sono diffusi in tutta l'area mediterranea e presentano forti legami con il culto della Dea Madre, praticato a partire dal Neolitico per millenni e soppresso con l'avvento del Cristianesimo, che trovava proprio nelle campagne i suoi pi\u00f9 acerrimi oppositori.\nChiesa Vecchia.\nLa Chiesa Vecchia (\"Ceesa V\u00e9cia\" in dialetto), oltre che essere il luogo di origine della pietra di Ilumvio, \u00e8 insieme a Castelponzone uno dei luoghi pi\u00f9 carichi di suggestione storica del territorio Scandolarese. L'antichit\u00e0 del sito, oltre 2000 anni, \u00e8 dimostrata da diversi fattori primo tra tutti l'altare funerario di Ilumvio. Non sono mai stati fatti scavi archeologici all'interno della chiesa che \u00e8 stata costruita intorno al 1100 su un sito sicuramente pi\u00f9 antico. La torre di fianco alla chiesa \u00e8 riconosciuta come pi\u00f9 antica e solo successivamente alla costruzione della chiesa venne trasformata in un campanile. La data della sua fondazione potrebbe essere collegata alla ricostruzione di torri e castelli successiva alla cruenta incursione dei cavalieri Ungari nel 900 d.C., ultima scorreria da parte di popoli nomadi di cui siamo a conoscenza nella pianura padana. Il sito testimonia una sorprendente continuit\u00e0 di frequentazione lunga oltre due millenni, che \u00e8 ruotata intorno alla sua struttura. Una forte tradizione orale risalente a fonti dirette di persone nate nella prima met\u00e0 dell'Ottocento, \u00e8 concorde nell'indicare sotto la stessa pavimentazione della Chiesa la sepoltura di migliaia di morti, identificando quel preciso luogo come tradizionalmente legato al culto dei morti e quindi sacro. L'importanza della Chiesa non viene meno nemmeno in epoche pi\u00f9 recenti come testimoniato dal dipinto esistente al suo interno, datato intorno al 1450, che la raffigura collegata ad un altro edificio a fianco della sua costruzione attuale, oltre alla strada. Quel terreno \u00e8 da sempre noto agli scandolaresi con il nome del \"Castlas\", ovvero il grande castello che insieme alla chiesa doveva costituire un'opera di difesa con un'entrata sull'attuale strada. L'autore ha inoltre dipinto a poca distanza della chiesa il fiume, o meglio il paesaggio delle sue rive descrivendo minuziosamente le piante selvatiche fiorite e la sabbia cos\u00ec come possiamo oggi vederle nelle immediate vicinanze del fiume. Ma la Geesa V\u00e9cia \u00e8 anche la protagonista di una serie di storie che testimoniano la sua importanza nella cultura popolare di Scandolara. Un racconto orale risalente al 1932 narra di una delle ultime alluvioni del Po avvenuta 60 anni prima, nel 1870: \nUn'altra storia invece ha i contorni di un'antica leggenda piuttosto che di un fatto successo realmente. Ma \u00e8 importante perch\u00e9, nelle sue varie versioni, dimostra l'importanza della Chiesa Vecchia nell'immaginario degli Scandolaresi: \nChiesa parrocchiale.\nCostruita nel Seicento, era un tempo sede di un vicariato foraneo. \nInfrastrutture e trasporti.\nTra il 1888 e il 1954 Scandolara Ravara era servita da una stazione della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi."}
{"id": "30993", "revid": "1702319", "url": "https://it.wikipedia.org/wiki?curid=30993", "title": "Sergnano", "text": "Sergnano (\"Sergn\u00e0\" in dialetto cremasco) \u00e8 un comune italiano di abitanti della provincia di Cremona in Lombardia. Possiede una frazione chiamata Trezzolasco. Confina con i comuni di Casale Cremasco-Vidolasco, Pianengo, Capralba, Ricengo e Mozzanica.\nStoria.\nSergnano (anticamente \"Serenianum dall'antico colono romano Serenius\") \u00e8 una localit\u00e0 di origine prediale, \u00e8 nata, cio\u00e8, dalla propriet\u00e0 agricola del colono Serenius; propriet\u00e0 ottenuta in seguito all'operazione di centuriazione del I secolo d. C. Dal 1454 appartenne al territorio di Crema sotto la sovranit\u00e0 veneziana..\nIn et\u00e0 napoleonica (1809-16) furono aggregati a Sergnano i comuni di Casale, Pianengo e Trezzolasco, che recuperarono l'autonomia con l'istituzione del Regno Lombardo-Veneto. Trezzolasco fu poi aggregata definitivamente nel 1868.\nSimboli.\nStemma\nGonfalone\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nGeografia antropica.\nFrazioni.\nIl territorio comunale comprende il capoluogo e la frazione di Trezzolasco.\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1985 ad oggi."}
{"id": "30998", "revid": "125252376", "url": "https://it.wikipedia.org/wiki?curid=30998", "title": "Solarolo Rainerio", "text": "Solarolo Rainerio (\"Solarol Raineri\" in dialetto cremonese, pronuncia locale \"/sula'ro:l raj'neri/\") \u00e8 un comune italiano di 907 abitanti della provincia di Cremona, in Lombardia.\nInfrastrutture e trasporti.\nFra il 1888 e il 1928 Solarolo Rainerio era servita dall'omonima fermata posta lungo la diramazione Ca' de Soresini-San Giovanni in Croce della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi."}
{"id": "31001", "revid": "122133736", "url": "https://it.wikipedia.org/wiki?curid=31001", "title": "Sospiro", "text": "Sospiro (\"Susp\u00ecir\" in dialetto cremonese) \u00e8 un comune italiano di 3.075 abitanti della provincia di Cremona, in Lombardia. Il toponimo \u00e8 origine latina e deriva da \"sex pilae\", ossia sei pietre miliari (la distanza che separa il comune dal capoluogo Cremona).\nDi natura prettamente agricola, nel suo territorio possiamo trovare esempi di cascine risalenti al XVIII secolo: Cascina Colombarolo, Cascina Bruciacuore, Cascina Casaletto, Cascina Orezoletta ecc\nInfrastrutture e trasporti.\nTra il 1888 e il 1954 Sospiro era servita da due fermate della tranvia Cremona-Casalmaggiore, nonch\u00e9 da una stazione della stessa posta in localit\u00e0 Longardore; tale infrastruttura era gestita in ultimo dalla societ\u00e0 Tramvie Provinciali Cremonesi.\nCuriosit\u00e0.\nA Sospiro \u00e8 presente la *Fondazione Istituto Ospedaliero di Sospiro - onlus, una delle pi\u00f9 grandi Aziende Multiservizio della Regione Lombardia per la cura e l'assistenza di persone disabili e anziani. Sospiro \u00e8 perci\u00f2 scherzosamente chiamata \"Il Paese dei Matti\" La Fondazione ha ristrutturato nel 2005 un grande albergo a Toscolano Maderno sul Lago di Garda con il progetto di utilizzarlo per i propri assistiti, la struttura \u00e8 da poco entrata in servizio."}
{"id": "31002", "revid": "124420264", "url": "https://it.wikipedia.org/wiki?curid=31002", "title": "Spinadesco", "text": "Spinadesco (\"Spinad\u00e9sch\" in dialetto cremonese) \u00e8 un comune italiano di abitanti della provincia di Cremona in Lombardia. \u00c8 situato sulla riva settentrionale del Po, dove termina il fiume Adda."}
{"id": "31003", "revid": "1444396", "url": "https://it.wikipedia.org/wiki?curid=31003", "title": "Spineda", "text": "Spineda (\"Spineda\" in dialetto locale) \u00e8 un comune italiano di 609 abitanti della provincia di Cremona, in Lombardia.\nStoria.\nI primi documenti che menzionano Spineda risalgono al 1034 (permuta da parte di Ugo, figlio del Conte di Sabbioneta) e al 1084 (donazione di un terreno ai canonici di Cremona). Nel 1177 Federico Barbarossa conferma i diritti dell'abbazia benedettina di Leno su Spineda, che nel 1194 pass\u00f2 all'abbazia di San Benedetto in Polirone. Alla fine del XIII secolo il paese fu assoggettato al comune di Cremona e all'inizio del XV secolo, la zona sub\u00ec scontri armati, dovuti all'espansione del ducato di Mantova. Durante la dominazione viscontea, Spineda sub\u00ec l'occupazione veneziana dal 1427 al 1438. Durante la dominazione spagnola (1535-1713) il paese fu saccheggiato due volte (nel 1628 e nel 1702) dai lanzichenecchi."}
{"id": "31006", "revid": "1718925", "url": "https://it.wikipedia.org/wiki?curid=31006", "title": "Stagno Lombardo", "text": "Stagno Lombardo (\"St\u00e0gn\" in dialetto cremonese) \u00e8 un comune italiano di abitanti della provincia di Cremona in Lombardia.\nStoria.\n\u00c8 posto all'estremit\u00e0 meridionale della provincia, nella zona che lambisce il Po e che confina con il piacentino e il parmense. La vicinanza del fiume ha avuto grande influenza sulla storia della localit\u00e0, a cominciare dal toponimo che richiama l'antica presenza di pozze d'acqua formate dalle esondazioni del fiume; pare anche che queste terre ospitassero in passato l'alveo primitivo dell'Adda o comunque di un suo ramo.\nFin verso la met\u00e0 dell'Ottocento il comune era chiamato Stagno Pagliaro; assunse la denominazione \"Lombardo\" a memoria del passaggio di una parte del territorio, come Brancere e Porto Polesine, dal ducato di Parma e Piacenza alla Lombardia su decreto di Napoleone.\nProprio l'ingerenza del fiume nelle vicende locali spiega la scarsit\u00e0 di notizie storiche sul borgo: le frequenti alluvioni, infatti, cancellarono spesso tracce importanti del suo passato. Sappiamo comunque che fu abitato in epoca gallica e romana e che verso la fine del XII secolo venne posto sotto la giurisdizione della chiesa di S.Romano.\nLa localit\u00e0 Lago Scuro fu dei vescovi di Cremona e nel 1202 divent\u00f2 feudo dei Sommi.\nIn localit\u00e0 Cantone \u00e8 presente una torretta a testimonianza di un antico lazzaretto presente all'epoca della peste nera.\nDal 1887 al 1890, nel podere di Cittadella si svolse l'esperimento di un progetto vita comunitaria agricola anarchica di Giovanni Rossi.\nSimboli.\nLo stemma del Comune di Stagno Lombardo \u00e8 stato concesso con decreto del presidente della Repubblica del 15 luglio 1982.\nI covoni nello stemma ricordano la produzione di frumento, la palude raffigura l'antica situazione del comprensorio posto sulla sinistra del Po.\nMonumenti e luoghi d'interesse.\nLa parrocchiale dei Ss. Nazaro e Celso \u00e8 il risultato di numerosi interventi di ampliamento effettuati verso la fine del secolo scorso. Nel 1875 venne rifatto il campanile; cinque anni dopo l'interno venne decorato da Vincenzo Marchetti.\nLa facciata ha finte partizioni in marmo e presenta le statue dei due santi titolari ospitati in due nicchie. All'interno \u00e8 conservato un pregevole dipinto di P. Neri risalente al XVII secolo.\nNella sacrestia della chiesa di Brancere \u00e8 presente una raccolta di reperti archeologici scoperti nei dintorni delle cascine Gerre del Sole e Gerre del Pesce.\nSociet\u00e0.\nTradizioni e folclore.\nLa sagra cade la terza domenica di ottobre. I patroni sono festeggiati l'ultima domenica di luglio.\nA Brancere, in localit\u00e0 Sales, il giorno dell'Assunta (15 agosto) si svolge la suggestiva processione mariana lungo il fiume Po."}
{"id": "31008", "revid": "106376", "url": "https://it.wikipedia.org/wiki?curid=31008", "title": "Ticengo", "text": "Ticengo (\"Tis\u00e8nch\" in dialetto soresinese) \u00e8 un comune italiano di abitanti della provincia di Cremona, in Lombardia.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono .\nInfrastrutture e trasporti.\nIl territorio \u00e8 attraversato dalla ex Strada statale 235 di Orzinuovi e dalla strada provinciale 45 Trigolo-Ticengo.\nFra il 1880 e il 1931 nella localit\u00e0 era presente una fermata della tranvia Lodi-Crema-Soncino.\nAmministrazione.\nElenco dei sindaci dal 1985 ad oggi.\nAltre informazioni amministrative.\nTicengo forma con Casaletto di Sopra e Romanengo l'Unione dei Comuni Lombarda dei Fontanili."}
{"id": "31009", "revid": "106376", "url": "https://it.wikipedia.org/wiki?curid=31009", "title": "Torlino Vimercati", "text": "Torlino Vimercati (\"Turl\u00ec\" in dialetto cremasco) \u00e8 un comune italiano di abitanti della provincia di Cremona, in Lombardia.\nStoria.\nDalle origini medioevali all'Unit\u00e0 d'Italia.\nIl Comune di Torlino viene nominato per la prima volta nel 1192 in un documento chiamato Diploma Imperiale. Con decreto del 24 dicembre 1819 al Comune di Torlino fu aggregato il comune di Azzano.\nNel 1861, secondo il primo censimento del Regno d'Italia, il comune aveva una popolazione residente di 606 abitanti. In base alla legge sull'ordinamento comunale del 1865 il comune veniva amministrato da un sindaco, da una giunta e da un consiglio.\nDal XX secolo ai giorni nostri.\nIn seguito alla riforma dell'ordinamento comunale disposta nel 1926 il comune veniva amministrato da un podest\u00e0. Nel 1961 il comune adott\u00f2 la denominazione di Torlino Vimercati in onore del conte Ottaviano Vimercati, ambasciatore del re Vittorio Emanuele II.\nA partire anni novanta il comune, tramite la sua frazione Azzano, fa parte dell'associazione degli Azzano d'Italia, undici fra comuni e frazioni che portano nel loro nome il termine Azzano e che hanno i cittadini che si chiamano azzanesi.\nMonumenti e luoghi d'interesse.\nArchitetture religiose.\nChiesa parrocchiale di Sant'Ambrogio.\nLa chiesa parrocchiale di Sant'Ambrogio \u00e8 l'unica chiesa nella diocesi di Crema dedicata al patrono di Milano; \u00e8 di origini cinquecentesche ma con rimaneggiamenti successivi e conserva all'interno interessanti opere come i cicli pittorici e decorativi di Tommaso Pombioli e Gian Giacomo Barbelli.\nArchitetture civili.\nVille.\nVilla Marazzi.\nLa villa Marazzi \u00e8 una residenza i cui rimaneggiamenti hanno finito per dargli un'impronta che richiama vari stili sia ottocenteschi sia novecenteschi. \u00c8 circondata da un notevole parco all'inglese. Gli interni presentano simboli ed immagini che richiamano l'Egitto.\nVilla Vimercati Groppallo Castelbarco.\nLa villa Vimercati Groppallo Castelbarco \u00e8 una nobile residenza di villeggiatura dal vistoso colore giallo con incorniciature in rosso; sobria la parte esterna quanto elaborata ed in stile neoclassico la fronte interna che d\u00e0 su un vasto giardino. Gli interni sono decorati in stile Impero.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono .\nLingue e dialetti.\nIl dialetto parlato \u00e8 il dialetto cremasco.\nGeografia antropica.\nFrazioni.\nAzzano.\nA nord dell'abitato di Torlino, lungo la strada per Vailate, sorge la frazione di Azzano.\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAeroporti.\nNei pressi della \"SP 2\" \u00e8 presente un punto volo dotato di illuminazione sulla pista e hangar.\nAmministrazione.\nElenco dei sindaci dal 1985 ad oggi."}
{"id": "31010", "revid": "1444396", "url": "https://it.wikipedia.org/wiki?curid=31010", "title": "Tornata", "text": "Tornata (\"Turnada\" in dialetto cremonese) \u00e8 un comune italiano di 457 abitanti della provincia di Cremona, in Lombardia.\nStoria.\nSimboli.\nLo stemma del Comune di Tornata \u00e8 stato concesso con decreto del presidente della Repubblica del 30 novembre 2005."}
{"id": "31011", "revid": "666668", "url": "https://it.wikipedia.org/wiki?curid=31011", "title": "Torre de' Picenardi", "text": "Torre de' Picenardi (\"Li T\u00f9r\" in dialetto cremonese; fino al 1868 \"Torre de' Malamberti\") \u00e8 un comune italiano di 2.066 abitanti della provincia di Cremona, in Lombardia. \nStoria.\nLa storia antica del borgo di Torre de' Picenardi \u00e8 molto frammentaria con alcuni ritrovamento di epoca preistorica relativi all'et\u00e0 del rame, mentre i reperti appaiono gi\u00e0 pi\u00f9 abbondanti per l'epoca romana con numerosi ritrovamenti oggi conservati al museo archeologico di Piadena. Nel 1984 nei pressi del borgo, al confine con l'abitato di Isola Dovarse, vennero ritrovati i resti di una villa rustica di epoca romana databile al I-II secolo d.C. a conferma dell'attivit\u00e0 del borgo che si trovava non a caso posto a breve distanza dalla via Postumia che congiungeva Genova con Aquileia, attraversando tutto il territorio cremonese.\nAl XIII secolo risalgono i documenti medievali relativi alla storia del comune e precisamente nel 1278 esso era chiamato Torre de' Malamberti in riferimento all'omonima antica famiglia cremonese che fu proprietaria di quelle terre prima che le subentrassero i Picenardi i quali vengono testimoniati per la prima volta in presenza nel territorio nel secolo successivo, rimanendovi poi ininterrottamente sino al XX secolo.\nNel 1414, il condottiero Cabrino Fondulo guid\u00f2 in visita l'imperatore Sigismondo del Sacro Romano Impero al castello locale, accompagnato dai tre contendenti al pontificato, Gregorio XII, Benedetto XIII e Giovanni XXIII. Davanti al castello di Torre de' Picenardi si blocc\u00f2 anche il conte di Carmagnola non osando attaccare le armate imperiali. Tra il 1426 ed il 1427 il borgo venne saccheggiato ed occupato dai veneziani con 7000 soldati al seguito e nuovamente la scena drammatica si ripet\u00e9 nel 1509 e nel 1516.\nNel 1525, Antonio Maria Picenardi riusc\u00ec ad acquistare interamente il castello locale che sub\u00ec un'ulteriore saccheggio nel 1648 ad opera delle truppe del ducato di Modena il quale, alleato dei francesi, si diresse con le sue armate contro Cremona occupata dagli spagnoli. Galeazzo Picenardi fu capitano della milizia urbana di Cremona in questo stesso periodo, motivo per cui il suo castello venne ulteriormente saccheggiato nel 1648 da Agostino da Piadena, un bandito locale.\nCon l'ottenimento nel 1714 del titolo di marchese da parte dei Picenardi, inizi\u00f2 la ristrutturazione completa del castello che mirer\u00e0 a trasformare l'intero complesso in una moderna villa di delizia. Nel 1710, nel frattempo, i Picenardi avviarono la ricostruzione della locale chiesa parrocchiale, coi lavori che perdureranno sino al 1724.\nTra XVIII e XIX secolo, nell'abitato i principali proprietari oltre ai Picenardi erano le famiglie nobili dei conti Crotti (prevalentemente nella frazione e nel castello di San Lorenzo) e i principi Soresina Vidoni, oltre ai Melzi d'Eryl (nella frazione di Pozzo Baronzio) ed i marchesi Resta Pallavicino (Ca de' Caggi). Erano presenti anche i padri del monastero di San Salvatore, i cui beni vennero per\u00f2 incamerati dai Picenardi con la soppressione degli ordini religiosi a fine Settecento.\nNel 1866, dopo la battaglia di Custoza, al castello locale venne stanziato un contingente prima e poi il quartier generale dell'esercito italiano sotto il comando del generale La Marmora.\nIl 1\u00ba gennaio 1868 vennero aggregati al comune di Torre de' Malamberti i comuni di C\u00e0 de' Caggi, Pozzo Baronzio, San Lorenzo de' Picenardi e Torre d'Angiolini; contemporaneamente il comune assunse la nuova denominazione di Torre de' Picenardi.\nIl 1\u00ba gennaio 2019 ha incorporato il Comune di Ca' d'Andrea, soppresso a seguito del referendum del 10 giugno 2018.\nGeografia antropica.\nOltre allo stesso Torre de' Picenardi, il Comune \u00e8 composto da alcune frazioni, quasi tutte con una propria storia tanto che, fino al Risorgimento, l\u2019attuale territorio municipale era suddiviso in 5 parrocchie e addirittura 12 comuni: "}
{"id": "31012", "revid": "1444396", "url": "https://it.wikipedia.org/wiki?curid=31012", "title": "Torricella del Pizzo", "text": "Torricella del Pizzo (\"Turz\u00e9la\" in dialetto locale, \"Turez\u00e9la\" in dialetto cremonese) \u00e8 un comune italiano di 586 abitanti della provincia di Cremona, in Lombardia.\nStoria.\nNapoleone ampli\u00f2 il territorio del comune a scapito di Sissa col terreno che era finito a nord del Po secoli prima, definito dal catasto col nome di Torricella del Pizzo ex Parmigiano.\nInfrastrutture e trasporti.\nTra il 1888 e il 1954 Torricella del Pizzo era servita da una fermata della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi."}
{"id": "31013", "revid": "106376", "url": "https://it.wikipedia.org/wiki?curid=31013", "title": "Trescore Cremasco", "text": "Trescore Cremasco (\"Trescur\" in dialetto cremasco) \u00e8 un comune italiano di abitanti della provincia di Cremona in Lombardia.\nOrigini del nome.\nIl nome \"Trescore\" compare per la prima volta in alcuni documenti di Enrico VI, datati 1192; in essi erano anche citati i nomi di altri villaggi: \"Cremosanum\" (oggi Cremosano), \"Casaletum\" (Casaletto Vaprio), \"Bordenacium\" (localit\u00e0 di cui oggi non abbiamo pi\u00f9 tracce) e \"Quintanus\" (Quintano). \nNell'opera \"Terre nostre\" Mons. Zavaglio tenta di definire l'etimologia del nome \"Trescore\", facendolo derivare o da \"Tres curiae\" o \"Tres curtes\", ovvero \"tre cascine\", intorno alle quali si sarebbe poi sviluppato l'abitato. \nQueste tre nuclei potrebbero essere:\nDel resto, come nei campi di Trescore sino a pochi anni fa, le strade erano costituite dalle \"foppe\" cio\u00e8 dal letto dei fossati ampi e spaziosi e contenenti acqua sino ad un certo livello, cos\u00ec sino ad una certa epoca - sec. XVIII e principio sec. XIX - quasi tutte le stesse vie interne del villaggio e la cosa era sino a non molti anni fa nella memoria e nella tradizione dei pi\u00f9 vecchi, erano veri e propri fossati e canali coperti d'acqua: un piccolo sentiero ai margini serviva ai pedoni. Tutto ci\u00f2 indicave le antiche condizioni del luogo, a qualche centinaio di metri distante dalla riva settentrionale del Moso, che anche oggi si avalla in modo assai sensibile a sud. Quasi, si direbbe, edificato in mezzo alle acque e alle copiose sorgenti e succeduto probabilmente ad antichissime stazioni e dimore di palafitticoli di cui sparsi, in epoca preistorica, i bordi e la riviera di presso che l'intero Moso.\nFinora, il nome del paese non \u00e8 stato rintracciato in altri documenti e, vista l'assenza di torri, castelli o ville legate a famiglie nobili della zona, si ritiene che Trescore non fu mai sottoposto al potere di feudatari o famiglie dominanti. Ci\u00f2 ha probabilmente facilitato la formazione di famiglie contadine di piccoli proprietari terrieri.\nStoria.\nMedioevo.\nNel 1449 Trescore pass\u00f2 sotto il dominio veneto e, nel 1580, venne legato alla Diocesi di Crema. Tra i secoli XIII e XVII, diverse epidemie flagellarono il piccolo centro abitato, causando numerose vittime. Probabilmente, durante uno di questi eventi pestilenziali (inizi del XVI secolo), venne edificata la chiesetta di S. Rocco. Il secolo XVIII port\u00f2 un'ondata di benessere: infatti nel 1758 venne edificata, in stile barocco, la Chiesa di Sant'Agata. Tradizione vuole che la Santa dom\u00f2 un incendio divampato in un deposito di polvere da sparo, che altrimenti avrebbe raso al suolo gran parte dell'abitato.\nEt\u00e0 moderna.\nTrescore cadde sotto la Francia nel 1797 e sotto l'Austria nel 1814. Come tutto il Cremasco, il borgo venne accorpato alla provincia di Lodi-Crema.\nEt\u00e0 contemporanea.\nNel 1859, con la riorganizzazione del territorio seguita all'Unit\u00e0 d'Italia, Trescore venne aggregato alla provincia di Cremona. Fino al 1915 il comune si chiamava solo Trescore.\nMonumenti e luoghi d'interesse.\nArchitetture religiose.\nChiesa parrocchiale di Sant'Agata.\nLa chiesa parrocchiale di Sant'Agata, in stile barocco - romanico, si dice sia stata costruita dai muratori di Trescore in soli ventiquattro mesi dal 1757 al 1759, in sostituzione dell'antica chiesetta di Sant'Agata. Fu progettata dall'architetto Zanini, il quale si uccise prima della fine dei lavori perch\u00e9 credeva che la chiesa fosse in pericolo di cadere non avendo colonne interne.\nLa chiesa parrocchiale, tra i migliori monumenti del cremasco, ha una facciata in mattoni a vista modulata secondo gusti barocchi. L'interno si apre con un maestoso complesso di affreschi decorativi, secondo solo a quello della basilica di Santa Maria della Croce, di cui non si conoscono gli autori (ad eccezione del quadrista Orlando Bencetti), ma terminato per la maggior parte nel 1797. L'aula \u00e8 dominata dalla grande calotta centrale che proietta, in un cielo lontanissimo sopra balaustrate, una luminosissima \"Assunzione\" di gusto tiepolesco. Nelle quattro vele, gli \"Evangelisti\", due dei quali pressoch\u00e9 cancellati dall'umidit\u00e0. Nella calotta minore sopra l'altare maggiore, Mauro Picenardi (1735-1809) aveva dipinto la \"Gloria di Sant'Agata\" ma, distrutta la cupola da un fulmine nel 1848, il dipinto venne rifatto, con le scene del martirio della Santa, alle pareti del presbiterio. Nell'abside campeggia un\"'Ultima Cena\" di grandi proporzioni.\nAttorno alla nicchia della Madonna, nell'altare a lei dedicato, si ammirano quindici medaglioni con \"I misteri del Rosario,\" opera certa del Picenardi, dove i personaggi sono trattati sinteticamente con rapidi guizzi di luce. Di un anonimo veronese del XVIII secolo \u00e8 invece la tela di \"San Vincenzo Ferreri,\"patrono della Confraternita dei muratori; di scuola settecentesca \u00e8 anche la\"Trasfigurazione\". Sopra la bussola del portale maggiore, un\"'Immacolata con San Francesco e Santa Lucia.\" Pregevole per fattura il gruppo ligneo della \"Crocefissione\", forse del XVI secolo, recuperato dalla chiesa pi\u00f9 antica.\nI portali laterali, in noce e radica, sono del Settecento, come il coro ed i due semplici ma eleganti confessionali. Un piccolo gioiello, infine, \u00e8 l'organo Serassi del 1765.\nL'interno presenta pregevoli affreschi del Piccinardi. Da notare le quattro vele riportanti gli Evangelisti e la cupola magnificamente affrescata intitolata \"La gloria del Paradiso\".\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1985 ad oggi."}
{"id": "31014", "revid": "1777102", "url": "https://it.wikipedia.org/wiki?curid=31014", "title": "Trigolo", "text": "Trigolo (\"Tr\u00ecgol\" in dialetto Trigolese) \u00e8 un comune italiano di abitanti della provincia di Cremona in Lombardia.\nGeografia fisica.\nTerritorio.\nIl comune di Trigolo \u00e8 collocato a 30 chilometri a nord del Po, 60 ad est di Milano e 52 a sud di Bergamo, pressoch\u00e9 al centro della Pianura Padana.\nStoria.\nL'etimologia del nome \u00e8 difficilmente ricostruibile: alcune fonti lo fanno risalire a \"tribulus\", cio\u00e8 erba selvatica cos\u00ec chiamata in latino e tipica delle paludi, altre invece a \"triticum\", una graminacea che ora \u00e8 conosciuta con il nome di granfarro, ma che in dialetto veneto chiamano, appunto, \"trigoli\". Secondo fonti di Trigolo il suo nome vuol dire tre piazze e tre vie. \nComunque sia, la toponomastica riconduce l'insediamento abitato alla terra, ad una terra scura e fertilissima, perfettamente irrigua, sia per natura che per l'intervento dell'uomo e che vanta primati di produttivit\u00e0 per ettaro.\nEpoca romana.\nI primi insediamenti risalgono all'epoca romana, in et\u00e0 repubblicana quando, terminate le guerre puniche e definitivamente archiviato il pericolo cartaginese, la Pianura Padana venne suddivisa dagli agrimensori romani in centurie perch\u00e9 fossero distribuite ai soldati veterani ed ai coloni che la volevano coltivare.\nIl territorio trigolese \u00e8 stato interessato da una prima centuriazione tra il 100 ed il 70 a.C., ma fu ridistribuito tra il 41 ed il 40 a.C., all'epoca del Secondo triumvirato, cio\u00e8 quando il territorio a nord di Cremona (centro della colonia) venne confiscato per essere distribuito ai veterani filo-cesariani della guerra civile.\nAncora oggi \u00e8 facilmente ricostruibile, attraverso la lettura dall'alto delle strade della campagna trigolese, la suddivisione romana: esse circoscrivono dei quadrati quasi perfetti di 711 metri per lato, delimitati dai cardi e dai decumani originali.\nIl territorio fu assai prospero durante il periodo imperiale, come testimoniano i numerosi reperti storici rinvenuti sia occasionalmente, quando un agricoltore cambiava l'aratro con un altro dal vomere pi\u00f9 profondo, sia con scavi specifici organizzati dal Gruppo Archeologico Trigolese verso la met\u00e0 degli anni ottanta, il territorio trigolese ha vissuto quasi quattro secoli di insediamenti romani in almeno cinque \"villae\", cio\u00e8 le cascine dell'epoca, alcune delle quali abitate da patrizi agiati e possessori di numerosi servi e schiavi, data la vastit\u00e0 delle fondazioni rinvenute.\nMedioevo.\nIl periodo di decadenza inizia, come per tutto il nord Italia, nella seconda met\u00e0 del IV secolo, dapprima con l'arrivo degli Unni di Attila, poi con le spaventose carestie che ne furono la conseguenza (soprattutto tra il 451 ed il 453).\nDopo alterne vicende, un periodo di tranquillit\u00e0 arriva con la presa di potere dei Franchi che, prima con Pipino il Breve e, poi, con Carlo Magno, avrebbero garantito al Sacro Romano Impero quella pace ormai dimenticata: la suddivisione dell'Impero in feudi, affidati agli uomini di fiducia dell'imperatore, vede Trigolo (citato per la prima volta con il suo nome in una pergamena del 919) ed il fertile territorio circostante assegnato ad Ambrogione de Trigulo, valvassino carolingio.\nTra l'alto ed il basso medioevo (cio\u00e8 dopo il 1.000) il nome del feudo trigolese che passa di mano in mano ritorna frequentemente, almeno fino al 1151, quando l'imperatore Federico I di Svevia scende in Italia ed assedia Crema, mettendo a ferro e fuoco anche le comunit\u00e0 circostanti.\nQuando Cremona si allea con l'imperatore, e contro i cremaschi, Trigolo viene utilizzato come avamposto militare e viene elevato al rango di \"borgo\", con diritto di erigere una torre, costruzione terminata dal signore locale, Otto di Roglerio, nel 1190.\nEssendo un luogo di frontiera non mancano scaramucce ed alterne ripicche: nel 1219 scoppia una piccola guerra con l'altra comunit\u00e0 di frontiera (ma di parte cremasca e quindi della parte opposta), Fiesco: sar\u00e0 fonte di inimicizia tra le due popolazioni, pur distanti solo quattro chilometri. Dal 1225, la divisione politica tra Guelfi e Ghibellini porta Trigolo ad essere devastato dai cremaschi e nasce l'esigenza di fortificare meglio il borgo, costruendo una cinta muraria quadrata, circondata da un fossato, ed ultimata per la fine del XIII secolo: Trigolo infatti non ha mai posseduto un castello vero e proprio, ma \u00e8 da identificarsi come \"borgo fortificato\" con un alto \"dongione\", cio\u00e8 una torre di avvistamento centrale.\nLa nascita degli Stati Regionali, con il prevalere della famiglia dei Visconti a Milano nel 1322, vede Trigolo ritornare ad essere un luogo di produzione agricola (insieme alle vicine comunit\u00e0, esso era il granaio del Ducato Milanese), oltre che di frontiera, con l'obbligo di mantenere la cinta fortificata in perfetto stato ed una quantit\u00e0 sufficiente di viveri sempre disponibili per le truppe ducali che pattugliano i confini: proprio per questo Trigolo viene elevato al rango di \"Podesteria\", con un proprio Podest\u00e0 nominato dal Duca ogni due anni.\nTrigolo resta milanese per tutto il periodo Visconteo - Sforzesco (cio\u00e8 fino alla fine del XV secolo, con la rottura della Pace di Lodi da parte di Ludovico Sforza detto \"il Moro\", il nuovo Duca di Milano), tranne i cinque anni di dominazione veneta, dal 1432 al 1437, quando viene conquistato da Francesco Gonzaga.\nEpoca moderna.\nLa lotta seguita al tradimento del \"Moro\", travalica i confini delle Alpi, scatenando una guerra tra Francia e Spagna combattuta nella terra padana: sar\u00e0 quest'ultima a prevalere, con imposizioni durissime di tasse e gabelle. Assai fitte sono le suppliche trigolesi conservate presso l'Archivio di Stato di Milano (citt\u00e0 dove risiedeva il Vicer\u00e9 di Spagna) per chiedere un sollievo fiscale e maggiori considerazioni ai problemi causati dalla siccit\u00e0 e dalla peste dilagante. Questi problemi si aggravano sempre pi\u00f9, tant'\u00e8 che il feudatario dell'epoca, Francesco Sfondrati, che aveva acquistato dalla Spagna il territorio trigolese per sfruttarlo, nel 1538 lo restituisce rendendosi conto di aver fatto un magro affare.\nUna nuova guerra tra Francia e Spagna, vede il prevalere di un'altra potenza, l'Austria, che nel 1706 pone le basi per un dominio forte nel nord Italia, interrotto solo dalle imprese napoleoniche a cavallo tra il XVIII ed il XIX secolo.\nOttocento.\nNapoleone, durante la Campagna d'Italia, accampa numerosi militari attorno a Trigolo, che acquistano dalla popolazione locale i viveri pagandoli con la loro moneta, il franco francese (tant'\u00e8 che ancora oggi i Trigolesi usano dire, per denaro, i \"fr\u00e0nc\"). Dopo il Congresso di Vienna e la conseguente restaurazione austriaca del 1815, prende il via il periodo risorgimentale: le Cinque Giornate milanesi del 1848 portano il re piemontese Carlo Alberto prima a Milano e, poi, a Crema.\nLa II Guerra d'Indipendenza (1859 - 1860) che porta l'Unit\u00e0 d'Italia, vede Trigolo riconfermato come Comune dal nuovo Governo Italiano, inquadrato con propri volontari e con il suo primo Caduto (1859), documentato, per l'indipendenza.\nNovecento.\nLa I Guerra Mondiale porta oltre 50 Caduti e la Seconda quasi altrettanti.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nGeografia antropica.\nUrbanistica.\nOggi Trigolo mantiene ancora la vocazione agricola originaria, anche se non \u00e8 pi\u00f9 da sola; insediamenti artigianali e piccolo industriali ne hanno mutato la fisionomia, il tempo ha alterato gli aspetti urbanistici, conservando solo gli edifici di culto pi\u00f9 antichi (il primo \u00e8 l'Oratorio dei Frati Disciplini, risalente al XV secolo), ma l'impianto medioevale non \u00e8 pi\u00f9 ben riconoscibile, se non per l'alta torre campanaria edificata sulle fondamenta del vecchio \"dongione\" ed ultimata nel 1870.\nLuoghi d'Interesse.\nIl complesso della Disciplina.\nComplesso monacale che al suo interno ospitava:\nAmministrazione.\nElenco dei sindaci dal 1985 ad oggi."}
{"id": "31017", "revid": "2176804", "url": "https://it.wikipedia.org/wiki?curid=31017", "title": "Vescovato (Italia)", "text": "Vescovato (\"Vescuv\u00e0t\" in dialetto cremonese, \"Vescua\u00e0t\" in dialetto vescovatino) \u00e8 un comune italiano di 3.926 abitanti della provincia di Cremona, in Lombardia.\nDivenne feudo imperiale dei Gonzaga alla fine del XIV secolo.\nStoria.\nFondazione e nome.\nNon c\u2019\u00e8 nulla di storicamente certo riguardo alla fondazione di Vescovato, l\u2019unico dato che si impone \u00e8 l\u2019origine del suo nome, dovuto a una permanenza in tempi Alto Medievali di uno o pi\u00f9; vescovi di Cremona a seguito di rovesci politici e militari. Tra le diverse ipotesi, sembra abbastanza convincente che il possesso delle terre di Vescovato, originariamente della Curia di Cremona, sia successivamente passato a feudatari laici, come i Dovara che le trasmisero in dote ai Gonzaga eredi di Filippino. Si pensa che Vescovato divenne possesso dei Gonzaga nel 1332, anno del matrimonio tra Filippino Gonzaga e Anna Dovara.\nGli anni dello sviluppo.\nDurante gli anni la parola \u201cVescovatino\u201d suonava come sinonimo di commerciante ambulante, incettatore girovago delle pi\u00f9 varie mercanzie, Vescovato aveva difatti conosciuto una crescita socio economica variegata e in continua crescita. La parentesi della \u201cprima guerra mondiale\u201d (1914-1918) interromper\u00e0 presto il positivo ciclo produttivo, che riprender\u00e0 al termine del conflitto. Il primo dopoguerra per Vescovato e Ca\u2019 de\u2019 Stefani sar\u00e0 uno dei periodi pi\u00f9 positivi e prosperi della sua storia, l\u2019indicatore demografico \u00e8 il pi\u00f9 significativo a riguardo: i dati del censimento del 1921 ci danno infatti un quadro demografico che non sar\u00e0 mai pi\u00f9 eguagliato con 2290 abitanti a Vescovato e 1886 a Ca\u2019 de\u2019 Stefani con un totale di ab. 4876 che rappresenta il massimo storico assoluto. Le nuove costruzioni industriali e la pi\u00f9 bella edilizia civile interessarono prevalentemente il territorio di Ca\u2019 de\u2019 Stefani. Dal punto di vista urbanistico fu notevole la bella realizzazione dell\u2019ampia via d\u2019ingresso al paese da Cremona, (attuale via Marchi) con notevoli edifici in stile \u201cLiberty\u201d e una schiera di assai decorose case e villette con il giardino. Tra il 1921 e il 1926 si ebbe il periodo di maggiore prosperit\u00e0 che la storia ricordi: oltre alla congiuntura agricola assai favorevole, con ottime rese di prodotti cerealicoli e lattiero-caseari, in questo periodo la produzione della seta raggiunge il suo apice. Nel corso degli anni trenta la produzione della seta continu\u00f2 tra alti e bassi, anche se era gi\u00e0 evidente la debolezza del settore incalzato dall\u2019invincibile concorrenza giapponese e cinese sui mercati internazionali. Tuttavia il quadro dell\u2019economia vescovatina dalla crisi del 1929 fino alla \u201cseconda guerra mondiale\u201d, si mantiene su livelli di discreto equilibrio. Alla manodopera femminile impiegata nelle filande, in continuo calo, non si trovano alternative, ma un\u2019agricoltura fiorente e tesa ad un costante miglioramento zootecnico e il correttivo tutto vescovatino del commercio dei prodotti delle lavorazioni agricole, e dell\u2019allevamento (oltre all\u2019incetta dei capelli, delle pelli di coniglio, del pelo bovino, delle setole suine, del piumino d\u2019oca, ecc.) con il sorgere di piccole lavorazioni a carattere familiare e il persistere della produzione dei laterizi nelle due notevoli fornaci esistenti, fanno s\u00ec che il quadro complessivo per tutto il ventennio fascista, risulti fiorente e positivo. Fino a tutta la \u201cseconda guerra mondiale\u201d il notevole nucleo degli addetti al commercio di Vescovato (come i \u201cgir\u00e0dour\u201d), sembra limitarsi a perpetuare di generazione in generazione, senza evolvere verso sbocchi produttivi moderni. Le filande e le fornaci erano l\u2019espressione di un\u2019imprenditoria di provenienza agricola, l\u2019unica all\u2019epoca, in grado di fornire i capitali necessari, legata ai cicli e agli andamenti stagionali, la meno adatta quindi a pensare a delle riconversioni, una volta esaurito un ciclo produttivo. Le fornaci pure lavorarono almeno stagionalmente fino a tutti gli anni \u201850-\u201860. Le particolari condizioni dell\u2019economia di guerra, sembrano favorire il commercio vescovatino con la rivalutazione di ogni genere di materiali di scarto tradizionalmente raccolti, nella contingenza di penuria autarchica di cui soffriva l\u2019economia dell\u2019intero Paese. Infine la debolezza delle infrastrutture sia di trasporto, sia di quelle creditizie assicurative (fino a dopo il 1946 esisteva un unico sportello bancario); e il ruolo non certo propulsivo delle Amministrazioni Comunali, completano un quadro che dietro l\u2019apparenza di vitalit\u00e0 e attivismo, \u00e8 invece stagnante e in piena recessione, tale da rendere molto arduo il passaggio sociale, culturale, ancora pi\u00f9 che economico, verso prospettive di produzione moderna. La lunga parentesi della \u201cseconda guerra mondiale\u201d congela questo assetto socio-economico, la cui precariet\u00e0 e difficolt\u00e0 emerger\u00e0 chiaramente alla fine del conflitto. \nInfrastrutture e trasporti.\nTra il 1889 e il 1955 la frazione Montanara ospit\u00f2 una stazione tranviaria lungo la tranvia Cremona-Ostiano che nel 1927 divenne localit\u00e0 di diramazione della linea Cremona-Asola; quest'ultima comprendeva altres\u00ec una seconda stazione in localit\u00e0 Ca' de' Sfondrati, mentre una terza stazione, posta lungo la linea di Ostiano, sorgeva in posizione pi\u00f9 centrale. Tali impianti erano in ultimo gestiti dalla societ\u00e0 Tramvie Provinciali Cremonesi."}
{"id": "31018", "revid": "57872", "url": "https://it.wikipedia.org/wiki?curid=31018", "title": "Rezzo", "text": "Rezzo (\"R\u00e8ssu\" in ligure) \u00e8 un comune italiano di 311 abitanti della provincia di Imperia in Liguria.\nGeografia fisica.\nIl comune \u00e8 ubicato in una conca della media valle della Giara, chiusa tra le cime montane del monte Prearba (1.446\u00a0m) e del monte Carpasina (1.415\u00a0m). Il territorio comunale culmina a nord-ovest con il monte Monega (1.882 m). Altre vette del territorio rezzese sono il Poggio d'Alpette (1729 m), la Rocca dell'Agnello (1729 m), il monte Bussana (1701 m), il Poggio di Buoi di Raxin (1700 m), la Cima di Donzella (1636 m), il Carmo di Brocchi (1610 m), il monte Arborea (1549 m), il Carmo dell'Omo (1520 m), il monte Bisciaire (1518 m), il monte Fenaira (1459 m), il monte Grande (1418 m), il monte Pizzo (1417 m), il monte Selle Valasse (1206 m), il monte Ciazza del Bausso (1128 m), il monte Aurigo (1122 m), il monte dell'Averna (1042 m), il monte Baraccone (860 m), il monte Crocetta (642 m). Il passo della Mezzaluna (1454 m s.l.m.) e il passo della Teglia (1390 m s.l.m.) permettono il collegamento di Rezzo con Molini di Triora.\nIl borgo, di struttura in stile medievale, \u00e8 posto su di un crinale elevato collegato alle due borgate lineari intermedie. Attorno al paese sono presenti le tipiche fasce dove sono presenti alcuni vigneti.\nFra i 900 e i 1.400 metri di altitudine \u00e8 presente una vasta area boschiva, composta da 534 ettari di ceduo composto e da 62 ettari di ceduo semplice, considerata la pi\u00f9 estesa della Liguria. Per secoli la faggeta ha costituito una notevole fonte di ricchezza per la popolazione per i suoi diversi usi quali legna, carbone, fibre di nocciolo, foglie secche e frutti del sottobosco.\nStoria.\nCome altri centri dell'alta valle Arroscia e della valle della Giara di Rezzo, i primi nuclei rurali dell'odierno territorio rezzasco sorsero in epoca preistorica. Tuttavia, le prime notizie certe e documentate sono risalenti al periodo medievale, quando Rezzo rientr\u00f2 tra i possedimenti feudali dei marchesi di Clavesana.\nNel XIV secolo questa parte del territorio fu interessato da una contesa tra i marchesi di Ceva, i Del Carretto e gli stessi Clavesana; fu Emanuele II di Clavesana a cedere, nel corso del 1385, parte del territorio a Genova per mettere fine al contenzioso. Un'altra parte del territorio fu comunque assegnata, per eredit\u00e0, ai marchesi carretteschi.\nUna nuova controversia tra marchesati interess\u00f2 ancora il territorio di Rezzo nel secolo successivo: il marchese Giovanni Pallavicino, in veste di governatore di Genova per conto della Signoria Sforzesca, concesse l'investitura al figlio di Emanuele II, Gaspare Clavesana, che acquist\u00f2 la met\u00e0 ancora in mano ai Del Carretto, portando cos\u00ec ad una nuova riunificazione dei possedimenti dei Clavesana in terra di Rezzo. La pi\u00f9 stabile dominazione della famiglia - sotto l'influenza della Repubblica di Genova - port\u00f2 non solo ad un proficuo sviluppo economico, ma anche architettonico del borgo con l'edificazione del palazzo residenziale, di nuove abitazioni attorno all'edificio, il restauro della locale parrocchiale di San Martino e alla costruzione di una nuova cappella.\nUna pace che fu interrotta nella seconda met\u00e0 del XVII secolo quando, dopo i primi scontri e passaggi di truppe nel 1625 degli eserciti genovesi e piemontesi, si scatenarono nel 1672 con l'assalto vittorioso al territorio di Pornassio (ultimo baluardo dei genovesi) e al medievale castello di Rezzo e al borgo stesso da parte del Reggimento Savoia e tre compagnie di soldati svizzeri. Gli abitanti rezzaschi tentarono una disperata e fiera resistenza asserragliandosi dentro al maniero del XII secolo, ma fu un tentativo inutile in quanto ben presto le forze del Ducato di Savoia occuparono pure questa parte del territorio tra saccheggi e razzie; lo stesso castello fu smantellato.\nFu il trattato di Vienna del 1735 ad assegnare il feudo di Rezzo al Regno di Sardegna, nella persona di Carlo Emanuele III di Savoia. I marchesi di Clavesana continuarono ad avere il vassallaggio sul borgo - con l'edificazione di un nuovo palazzo attiguo alla parrocchiale del paese - fino al 1784 quando venne concesso al nobile genovese Paolo Girolamo Pallavicino. Altri movimenti di truppe si registrarono nel corso della guerra di successione austriaca del 1747.\nCon la dominazione napoleonica furono istituite le tre principali municipalit\u00e0 di Rezzo, Cenova e Lavina che entrarono dal 1805 nei possedimenti del Primo Impero francese; i territori furono assoggettati al circondario di Porto Maurizio nella giurisdizione del Dipartimento di Montenotte dal 13 giugno 1805 al 1814.\nNel 1815 il territorio fu nuovamente inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861.\nDal 1859 al 1926 i territori dei tre comuni furono compresi nel V mandamento di Pieve di Teco del circondario di Porto Maurizio facente parte della provincia di Porto Maurizio (poi provincia di Imperia, dal 1923). Nel 1928 i due comuni di Cenova e di Lavina furono soppressi e incorporati come frazioni nella municipalit\u00e0 rezzasca.\nDal 1973 al 31 dicembre 2008 ha fatto parte della Comunit\u00e0 montana Alta Valle Arroscia e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma \u00e8 stato concesso con il decreto del Presidente della Repubblica datato al 12 marzo del 1959. \nMonumenti e luoghi d'interesse.\nArchitetture militari.\nAnticamente era presente a monte del borgo un castello del XIV secolo, andato poi distrutto a seguito dell'assedio piemontese del 1672. Ad oggi rimangono i pochi resti delle mura e due torri. Nel corso del XVII secolo i marchesi di Clavesana fecero erigere un nuovo castello - oggi trasformato in abitazione - in posizione strategica dominante l'abitato e l'intera valle. Del vecchio uso difensivo sono rimaste intatte le sale della cucina, il granaio, la cantina e il locale del corpo di guardia; nel sotterraneo del castello esiste ancora oggi la prigione con relativo passaggio segreto.\nAree naturali.\nNel territorio rezzasco \u00e8 presente il monte Carpasina, inserito quale sito di interesse comunitario (SIC) con Decreto Ministeriale del 25 marzo 2005, ai sensi della Direttiva 92/43/CEE (\"Direttiva Habitat\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Rezzo sono .\nQualit\u00e0 della vita.\nIl Comune di Rezzo ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito, oltre il capoluogo, dalle frazioni di Cenova, Lavina e parte di San Bernardo per una superficie territoriale di 37,37\u00a0km\u00b2.\nConfina a nord con i comuni di Montegrosso Pian Latte, Pornassio e Pieve di Teco, a sud con Molini di Triora, Montalto Carpasio, Borgomaro e Aurigo, ad ovest con Molini di Triora e ad est con Pieve di Teco.\nEconomia.\nLa principale risorsa economica del comune \u00e8 l'attivit\u00e0 legata all'agricoltura e sull'allevamento del bestiame. Tipica del territorio di Rezzo \u00e8 la produzione di canestri e cestini dal legname del nocciolo selvatico.\nInfrastrutture e trasporti.\nStrade.\nIl territorio di Rezzo \u00e8 attraversato principalmente da due arterie provinciali: la SP 17 che permette il collegamento con il comune di Molini di Triora tramite il passo della Teglia; la SP 18 per il territorio comunale di Pieve di Teco.\nAmministrazione.\nAltre informazioni amministrative.\nRezzo fa parte dell'Unione dei comuni dell'Alta Valle Arroscia."}
{"id": "31019", "revid": "1444396", "url": "https://it.wikipedia.org/wiki?curid=31019", "title": "Volongo", "text": "Volongo (\"Ul\u00f2nch\" in dialetto bresciano) \u00e8 un comune italiano di 463 abitanti della provincia di Cremona, in Lombardia. Assieme a Ostiano \u00e8 uno dei due municipi della provincia cremonese ad estendersi a settentrione del fiume Oglio. Dal 1785 al 1817 venne aggregato al vicino comune di Ostiano. Mentre fino al 1872 faceva parte della provincia di Brescia.\nIl comune di Volongo \u00e8 compreso all'interno del Parco dell'Oglio sud.\nGeografia fisica.\nIl territorio di Volongo \u00e8 sostanzialmente pianeggiante e di carattere prevalentemente agricolo. Sul territorio ha avuto in passato notevole importanza la coltivazione del lino e del riso, grazie alla grande disponibilit\u00e0 idrica apportata dai due vicini fiumi e dai canali da essi derivati. Oltre alle coltivazioni principali vi erano colture secondarie come quella del gelso allo scopo della bachicoltura ossia l'allevamento del baco da seta. Attualmente il territorio di Volongo risulta essere protetto a livello regionale, in quanto rientrante all'interno del Parco di interesse regionale dell'Oglio sud.\nIdrografia.\nIl centro abitato ad oriente \u00e8 bagnato dal fiume Gambara il cui percorso confluisce nell'Oglio poco pi\u00f9 a sud. Quest'ultimo fiume delimita il confine del territorio comunale con quello del vicino comune di Pessina Cremonese.\nOrigine del nome.\nRiguado alla provenienza del nome vi sono diverse ipotesi, una della quali, ipotizza che sia in riferimento al territorio dove l'abitato sorge. Probabilmente in passato si presentava come un ambiente acquitrinoso e paludoso e questo fa pensare che il nome derivi da un antico \u201c\"Vadum Longum\"\u201d ossia guado lungo, generato dall'alveo di fiume lungo che in questo caso \u00e8 il fiume Gambara.\nStoria.\nResti antichi sono riscontrabili in epoca romana, dove probabilmente vi era un importante presidio militare. Intorno all'anno mille l'abitato nell'ambito delle campagne di bonifica della pianura padana il territorio di volongo entra a far parte dell'\u2019orbita del Monastero Benedettino di Leno.\nSuccessivamente nell'epoca comunale ne prese possesso Pandolfo Malatesta che al tempo governava il territoriod i Brescia.\nAl Malatesta segui il controllo del ducato di Milato sotto la guida dei Visconti, all'espandersi del marchesato di Mantova Volongo entr\u00f2 a far parte dei domini dei Gonzaga i quali ne mantennero il controllo sino al 1707.\nA fine ottocento nascono nel paese due pioniere dell'educazione dell\u2019infanzia e della pedagogia, le sorelle Agazzi: Rosa Agazzi (1866-1951)\nCarolina Agazzi (1870-1945). A loro \u00e8 dedica la Scuola Materna comunale Agazziana, edificata in loro memoria nel 1950.\nSociet\u00e0.\nLingue e dialetti.\nNel territorio di Volongo, accanto all'italiano, \u00e8 parlata la Lingua lombarda prevalentemente nella sua variante di dialetto bresciano."}
{"id": "31020", "revid": "57872", "url": "https://it.wikipedia.org/wiki?curid=31020", "title": "Riva Ligure", "text": "Riva Ligure (\"Riva\" e, anticamente, \"Riva de Taggia\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nIl territorio comunale \u00e8 situato sulla costa della Riviera di Ponente, lungo il torrente Caravello. Tra le vette del territorio rivese il monte Grange (200 m).\nIl clima, quindi, \u00e8 mediterraneo con temperature pari a quelle della vicina Santo Stefano al Mare e di Sanremo: l'abitato di Riva Ligure non risente infatti delle brezze fredde della valle Argentina che investono Taggia e la vicina localit\u00e0 balneare di Arma. Si tratta in assoluto del clima pi\u00f9 mite presente nella regione Liguria, con 1050 Gradi giorno.\nStoria.\nAlcuni rinvenimenti preistorici sul monte Grange, posto al confine occidentale del territorio comunale, hanno fatto presupporre agli storici che questa zona fosse gi\u00e0 abitata - o conosciuta - dall'Et\u00e0 del bronzo e solo in epoca romana la popolazione si spinse sulla costa.\nDal 1029, o dopo il 1049, a seguito della donazione della marchesa Adelaide di Susa, pass\u00f2 ai monaci benedettini del principato monastico di Villaregia di Santo Stefano al Mare, dipendente dall'abbazia di Santo Stefano di Genova. Essi diedero il via alle prime coltivazioni della terra; la zona si estendeva per molti ettari, dall'attuale comune di Santo Stefano al Mare fino al fossato detto dei Casai in territorio rivese, nella quale si procedette alla seminatura degli ortaggi e dei cereali nonch\u00e9 la vigna.\nI monaci si scontrarono pi\u00f9 volte con i signori locali dei feudi vicini come i marchesi di Clavesana, signori feudali di Taggia, o i Lengueglia rivendicanti i diritti dei borghi di Cipressa e Terzorio. Secondo un documento datato al 1217 fu un abate del monastero di Santo Stefano a promuovere la prima carta statutaria della Liguria di ponente.\nNel corso del XIV secolo la popolazione si spinse maggiormente sulla costa fondando nuove comunit\u00e0, tra cui quella di Riva. La famiglia Doria divenne in questo secolo proprietaria dell'intera zona detta Villeregia, antica zona dove i benedettini iniziarono la loro opera di coltivazione, che fu poi ceduta al Comune di Genova nel 1353 da Nicol\u00f2 Doria; la Repubblica di Genova sottopose l'abitato di Riva nella neo costituita podesteria di Taggia.\nIntorno al XV secolo Riva di Taggia, cos\u00ec fu denominata dopo l'annessione del borgo nel territorio taggese, fu un importante e il principale scalo marittimo della stessa Taggia, grazie ai numerosi cantieri navali e altre attivit\u00e0 legate al mare. Nella seconda met\u00e0 del XVI secolo le frequenti invasioni dei pirati barbareschi, cinque gli sbarchi e gli assalti dal 1551 al 1562, porteranno allo spopolamento del borgo rivese causando inevitabilmente l'abbandono dello scalo marinaro.\nNel XVIII secolo iniziarono i primi scontri con il \"capoluogo madre\" di Taggia, e pi\u00f9 volte la comunit\u00e0 di Riva chiese in questo secolo al governo genovese di rendersi autonoma. Nel 1714 \u00e8 attestata la presenza di Elisabetta Farnese, promessa sposa a Filippo V di Spagna, che fu ospite della famiglia taggese dei Lombardi presso il loro palazzo \"di campagna\" (l'attuale palazzo municipale rivese).\nCon la caduta della Repubblica di Genova, sul finire del 1797, e la conseguente istituzione della napoleonica Repubblica Ligure, il territorio di Riva divenne municipalit\u00e0 autonoma che fu inquadrata nel cantone di Taggia nella giurisdizione delle Palme, con capoluogo Sanremo. Dal 1805, con il passaggio della Repubblica Ligure nel Primo Impero francese, rientr\u00f2 nel circondario di Porto Maurizio del Dipartimento di Montenotte.\nFu annesso al Regno di Sardegna nel 1815 dopo il congresso di Vienna del 1814, a seguito della caduta di Napoleone Bonaparte. Facente parte del Regno d'Italia dal 1861, dal 1859 al 1926 il comune di Riva (poi denominato Riva Ligure, dal 1863) fu compreso nel V mandamento di Santo Stefano al Mare del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nCon regio decreto del 1928 l'ente fu soppresso per l'istituzione del comune di Riva Santo Stefano che riun\u00ec i quattro precedenti comuni di Riva Ligure, Santo Stefano al Mare, Pompeiana e Terzorio; quest'ultimi si ricostituirono nel 1947, mentre al 1954 risale la definitiva soppressione del comune di Riva Santo Stefano e la ricostituzione dei due enti odierni.\nNel secondo dopoguerra, durante il boom economico, l'espansione dell'abitato sub\u00ec una veloce crescita grazie alla sviluppata economica legata alla floricoltura e al turismo vacanziero; fu inoltre meta di immigrati meridionali specie provenienti dalla Calabria, dall'Abruzzo e dalla Puglia.\nMonumenti e luoghi d'interesse.\nArchitetture militari.\nTorre barbaresca.\nLa costruzione di una torre d'avvistamento si rese necessaria a causa delle frequenti invasioni dei pirati barbareschi nel XVI secolo. Ogni invasione terminava quasi sempre con violente razzie se non il rapimento degli stessi abitanti o l'incendiare delle abitazioni. Inizialmente le risorse economiche del borgo non permisero l'immediata costruzione di una postazione difensiva o di avvertimento, aggravate dal pagamento di diverse tasse per la costruzione delle mura della vicina Taggia.\nNel 1546 Taggia accett\u00f2 la cessazione dei contributi rivesi, a patto che si procedesse alla costruzione di una fortificazione sul posto mettendo cos\u00ec in sicurezza la costa. Intorno al 1559 l'introito di una tassa sulla scrittura dei documenti nel borgo di Triora permise l'inizio dei lavori che procedettero molto lentamente.\nPochi anni dopo l'imponente fortezza \u00e8 completata e adatta al servizio di avvistamento in mare.\nReperti archeologici.\nCosta Balenae.\nL'allargamento della strada carrozzabile litoranea ha permesso tra il 1839 e il 1840 il ritrovamento di alcune tracce archeologiche nell'area dell'antica Costa Balenae di Capo Don. Altri scavi archeologici sono stati effettuati negli anni 1923, 1937 e nel 1943, e proprio in questo anno risale la scoperta di un antico pavimento a mosaico, demolito in seguito per la costruzione delle barriere difensive lungo la costa; nuovi scavi pi\u00f9 recenti sono stati compiuti nel 1982, nel 1987, e dal 2009 al 2016.\nIl termine Costa Balenae, secondo quanto riportato dagli storici, \u00e8 presente in molte carte ed itinerari geografici risalenti all'Impero romano e molto probabilmente riferito ad un centro di appoggio, identificato vicino all'approdo fluviale del torrente Argentina, alla viabilit\u00e0 imperiale romana lungo la costa della riviera ponentina. Il toponimo potrebbe derivare dalla divinit\u00e0 ligure Bellenus, ma ancora oggi non esistono fonti precise sul reale significato del nome.\nNegli scavi sono state rinvenuti i resti dell'antico edificio di culto paleocristiano (met\u00e0 VI secolo) con annesso battistero; quest'ultimo presenta una vasca internamente ottagonale ed esternamente polilobata molto simile a quella del battistero di Albenga (SV). La navata nord della chiesa venne usata a scopo funerario, con utilizzo anche di sarcofagi in pietra del Finale.\nScavi condotti dal Pontificio Istituto di Archeologia Cristiana - dal 2009 al 2016 (le ricerche sono ancora in corso) - hanno confermato la continuit\u00e0 di vita dell'insediamento dal IV al X secolo d.C.: dopo esso fu sostituito da un monastero benedettino alle dipendenze di Genova.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Riva Ligure sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nLa principale risorsa economica del comune \u00e8 legata soprattutto al turismo vacanziero, specie nel periodo estivo. Anticamente l'agricoltura costituiva una forte rendita economica grazie alla coltivazione dei fiori, tra questi i garofani e le margherite; Riva Ligure \u00e8 stato, altres\u00ec, un importante centro per la floricoltura di serra e all'aperto.\nInfrastrutture e trasporti.\nStrade.\nIl territorio comunale di Riva Ligure \u00e8 attraversato principalmente dalla strada statale 1 Via Aurelia che permette il collegamento con Taggia, ad ovest, e Santo Stefano al Mare ad est.\nFerrovie.\nFino al 2001 la localit\u00e0 era servita dalla stazione di Santo Stefano-Riva Ligure, ubicata nel territorio comunale di Santo Stefano al Mare, che venne soppressa in tale anno dopo lo spostamento della linea ferroviaria Genova-Ventimiglia pi\u00f9 a monte.\nPiste ciclabili.\nIl territorio comunale di Riva Ligure \u00e8 attraversato dalla pista ciclabile della Riviera Ligure, lunga 24\u00a0km, che da ovest verso est collega i vari comuni costieri di Ospedaletti, Sanremo, Taggia, Riva Ligure, Santo Stefano al Mare, Cipressa, Costarainera e San Lorenzo al Mare lungo il vecchio tracciato della ferrovia Genova-Ventimiglia.\nAmministrazione.\nAltre informazioni amministrative.\nRiva Ligure fa parte dell'Unione dei comuni Villaregia, di cui ospita la sede."}
{"id": "31021", "revid": "287204", "url": "https://it.wikipedia.org/wiki?curid=31021", "title": "Voltido", "text": "Voltido (\"Vult\u00e9ed\" in dialetto cremonese) \u00e8 un comune italiano di 343 abitanti della provincia di Cremona, in Lombardia."}
{"id": "31022", "revid": "57872", "url": "https://it.wikipedia.org/wiki?curid=31022", "title": "Rocchetta Nervina", "text": "Rocchetta Nervina (\"A Rochetta\" in ligure) \u00e8 un comune italiano di 291 abitanti della provincia di Imperia in Liguria.\nGeografia fisica.\nTerritorio.\nIl borgo medievale di Rocchetta Nervina \u00e8 adagiato sul pendio del monte Terca (1070 m), sulla confluenza del rio Oggia con il torrente Barbaira, in val Nervia. Altre vette del territorio rocchettino sono la Colletta Lunga (1340 m), il monte Paganaia (1340 m) e il monte Albano (1053 m).\nIl comune \u00e8 situato a soli 13\u00a0km dalla costa, alle spalle di Ventimiglia. Questo favorisce il clima, con temperature quasi costanti durante tutto l'anno su valori tardo primaverili.\nIl suo territorio \u00e8 crocevia tra l'Alta Via dei Monti Liguri e il sentiero Balcone, collegante Sanremo con le citt\u00e0 francesi di Nizza e Mentone.\nStoria.\nStudi effettuati sul territorio hanno permesso il ritrovamento di reperti dell'epoca preromana sul monte Abellio. La vetta montana prende il nome dal dio onorato dalle popolazioni celtiche e liguri originarie del luogo. Durante l'epoca romana il borgo conobbe una fiorente attivit\u00e0 economica, legato al commercio e alla produzione agricola dei servi e dei coloni. Sono state rinvenute, in certe aree, monete romane di varie epoche raffiguranti imperatori romani quali Gordiano II e Gordiano III.\nLe prime notizie documentabili su Rocchetta Nervina risalgono per\u00f2 al 1186 quando, in un manoscritto medievale, e sotto la dominazione dei conti di Ventimiglia, si cita il borgo di \"Castrum Barbairae\", dal nome del rio Barbaira. Nel documento si apprende di una ribellione degli stessi abitanti contro il signore del luogo, Enrichetto dei conti di Ventimiglia, che costretto alla fuga si rifugi\u00f2 nel proprio castello.\nGi\u00e0 alle dipendenze del distretto di Saorgio il territorio rocchettino pass\u00f2 dal 1342 sotto la signoria dei Doria, nel Marchesato di Dolceacqua. Nei trent'anni che vanno dal 1348 al 1378 rappresaglie, incendi e scorrerie dominarono il borgo a causa dei conflitti tra il Ducato di Savoia, i Doria e gli abitanti di Rocchetta; tra gli episodi di rilievo avvenuti nella contea rocchettina \u00e8 documentato nel 1360 la devastazione compiuta dal \"tiranno di Dolceacqua\" Imperiale Doria.\nTornato alle dipendenze dei Savoia, nel 1559 fu unito nuovamente al marchesato dolceacquino durante la signoria di Stefano Doria. Dal 1723 il territorio di Rocchetta fu compreso nella contea di Nizza e dal 1729 nella provincia di Sospello. Nel 1732 il vassallaggio su Rocchetta Nervina pass\u00f2 ai Perrucca.\nNel 1793 entr\u00f2 a far parte del cantone di Perinaldo (distretto di Mentone) nel dipartimento francese delle Alpi Marittime. Dal 1805 con il Primo Impero francese Rocchetta Nervina rest\u00f2 nello stesso cantone (con il capoluogo trasferito a Dolceacqua), ma pass\u00f2 nel nuovo distretto di Sanremo dello stesso dipartimento francese, esteso all'Est per annessione di una parte della Repubblica Ligure.\nCon la caduta di Napoleone Bonaparte, e secondo le disposizioni del congresso di Vienna del 1814, la costituita municipalit\u00e0 di Rocchetta Nervina pass\u00f2 sotto il Regno di Sardegna. Facente parte del Regno d'Italia dal 1861, dal 1859 al 1926 il territorio fu compreso nel III mandamento di Dolceacqua del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nNel 1862 con regio decreto assunse la denominazione di Rocchetta Nervina.\nDal 1973 al 30 aprile 2011 ha fatto parte della Comunit\u00e0 montana Intemelia.\nMonumenti e luoghi d'interesse.\nArchitetture militari.\nNel territorio sono presenti i ruderi del castello comitale, costruito dalla famiglia Doria.\nSulla vetta del monte Abelliotto \u00e8 ubicata la batteria di Monte Abelliotto, costruita nel 1931 dal Regno d'Italia quale opera difensiva del cosiddetto Vallo Alpino del Littorio.\nAree naturali.\nIl monte Abellio \u00e8 un sito di interesse comunitario (SIC) istituito con Decreto Ministeriale del 25 marzo 2005, ai sensi della Direttiva 92/43/CEE (\"Direttiva Habitat\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Rocchetta Nervina sono .\nGeografia antropica.\nIl territorio comunale \u00e8 costituito dal solo capoluogo per una superficie territoriale di 15,29\u00a0km\u00b2.\nConfina a nord con il comune francese di Saorgio, a sud con Dolceacqua, ad ovest con Breglio (F) e ad est con Pigna, Isolabona, Apricale e Dolceacqua.\nEconomia.\nL'economia del borgo si basa principalmente sull'attivit\u00e0 agricola, pi\u00f9 specificatamente alla produzione di olio di oliva, vini pregiati e la floricoltura. Nel periodo estivo l'economia del paese va a puntare sul turismo, specialmente di persone provenienti da paesi del Nord Europa.\nInfrastrutture e trasporti.\nStrade.\nIl territorio comunale di Rocchetta Nervina \u00e8 attraversato principalmente dalla strada provinciale 68 che gli permette il collegamento con Dolceacqua, a sud, e Pigna a nord.\nAmministrazione.\nAltre informazioni amministrative.\nRocchetta Nervina fa parte dell'Unione dei comuni delle Valli Nervia e Roja.\nSport.\nTradizionale attivit\u00e0 sportiva di Rocchetta Nervina \u00e8 il gioco del balun, ossia del pallone elastico. Ogni anno, nel periodo estivo, viene organizzato un torneo cui partecipano diverse squadre dell'entroterra imperiese."}
{"id": "31026", "revid": "1543377", "url": "https://it.wikipedia.org/wiki?curid=31026", "title": "Bertonico", "text": "Bertonico (\"Bert\u00f9noch\" o \"Bert\u00fcnegh\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nIn epoca romana da Bertonico passava la diramazione secondaria della \"via Mediolanum-Placentia\" che si staccava da \"Laus Pompeia\" (Lodi Vecchio) e che raggiungeva Cremona. \nBertonico appartenne al vescovo di Lodi (XI secolo) e, grazie al diploma concesso dall'imperatore Federico Barbarossa del 1159, al monastero di San Pietro in Ciel d'Oro, finch\u00e9 Bernab\u00f2 Visconti la concesse nel 1359 agli ospedali del Brolo e di Santa Caterina di Milano. Nel 1458 pass\u00f2 all'Ospedale Maggiore di Milano, per poi subire le comuni sorti lombarde dalla fine del Settecento in poi. In et\u00e0 napoleonica (1809-16) al comune di Bertonico fu aggregata Vinzasca, ridivenuta autonoma con la costituzione del Regno Lombardo-Veneto.\nSimboli.\nStemma\nGonfalone\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Bertonico in totale sono 148, pari al 12,80% della popolazione. Tra le nazionalit\u00e0 pi\u00f9 rappresentate troviamo:\nCultura.\nIstruzione.\nBertonico \u00e8 sede della Scuola dell'Infanzia e Scuola Primaria \"Antonella Mascheroni\", facente parte dell'Istituto Comprensivo R. Fusari Castiglione d'Adda\nArte.\nPresso l'Arsenale dell'Ospedale Maggiore di Milano, \u00e8 organizzata da diversi anni la rassegna artistica Naturarte, manifestazione iniziata per far conoscere il lavoro realizzato da Giuliano Mauri alle e poi proseguita con mostre d\u2019arte legate ai temi della natura.\nGeografia antropica.\nSecondo l'ISTAT, il territorio comunale comprende il centro abitato di Bertonico e le localit\u00e0 di Cascina Brusada, Cascina Ceradello-Colombina, Cascina Gora, Cascina Monticelli, Cascina Piva e Cascina Taccagna.\nEconomia.\nL'attivit\u00e0 prevalente \u00e8 quella agricola, che conta la presenza di quasi una ventina di aziende, con produzione per lo pi\u00f9 di cereali e foraggi.\nDiffuso \u00e8 l'allevamento, sia di bovini da carne e da latte, sia di suini.\nLa manodopera non impiegata in agricoltura gravita su Milano, Lodi e altri centri dell'hinterland, dato che non sono praticamente presenti industrie.\nDal 1970 fino ai primi anni 80 era presente una raffineria di petrolio della Gulf Oil Corporation in un'area al confine tra i comuni di Bertonico e Turano Lodigiano.\nNegli ultimi anni l'attenzione dell'opinione pubblica \u00e8 attirata su un progetto di insediamento di una centrale a turbogas per la produzione di energia elettrica nella zona dell'ex raffineria.\nLe modalit\u00e0 con le quali l'impresa promotrice, la Sorgenia del Gruppo CIR, ha ottenuto un'autorizzazione di massima in sede governativa ha suscitato forti polemiche e l'avversione politica di molte Amministrazioni locali del lodigiano.\nNonostante le polemiche la centrale, la seconda nel Lodigiano dopo quella di Tavazzano-Montanaso, \u00e8 entrata ufficialmente in funzione nel febbraio 2011. Ci\u00f2 rappresenter\u00e0 sicuramente un evento di forte peso per l'economia e l'ambiente del comune di Bertonico.\nAmministrazione.\nSegue un elenco delle amministrazioni locali."}
{"id": "31027", "revid": "547992", "url": "https://it.wikipedia.org/wiki?curid=31027", "title": "San Bartolomeo al Mare", "text": "San Bartolomeo al Mare (\"San Bertom\u00ea\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nSan Bartolomeo al Mare \u00e8 situato sulla Riviera di Ponente, occupando la parte inferiore della valle Steria, all'estremit\u00e0 orientale della Riviera dei Fiori nella provincia imperiese. Assieme ad altri sette comuni \u00e8 compresa nel comprensorio del Golfo dianese.\nStoria.\nAlcuni ritrovamenti databili all'epoca romana presso l'agglomerato urbano della Rovere, soprattutto i resti di un fabbricato con grandi locali e reperti e oggetti in ceramica, nonch\u00e9 le tracce di sepolture tardo romane, sembrerebbero far riferimento ai resti di una mansione romana denominata \"Lucus Bormani\" che venne distrutta tra il I e il II secolo.\nI vari borghi costituenti l'odierno territorio sanbartolomeese, la cui storia \u00e8 associabile agli eventi storici che caratterizzarono le valli del Dianese, subirono a partire dal 300 a.C. le invasioni e scorrerie dei Celti, e durante le guerre puniche la vallata si schier\u00f2 nettamente verso i Cartaginesi.\nCompreso in seguito nei territori dell'Impero romano accrebbe di importanza grazie alla costruzione, nel 13 a.C., della via Julia Augusta.\nCome altri paesi della Liguria fu insidiata dapprima dai Barbari e dai pirati saraceni in seguito. Nel corso del XV secolo si un\u00ec agli altri comuni costieri nella pregiata raccolta del corallo rosso costituendo, nel Cinquecento, l'Impresa di Bosa; i \"corallini\" di Cervo, Diano e San Bartolomeo organizzarono una piccola flotta navale con il compito di proteggere i prodotti esportati che facilmente finivano nelle mani dei pirati.\nTerritorialmente San Bartolomeo fu, insieme ai paesi circostanti, dominio dei marchesi di Clavesana fino al terzo decennio del Trecento, poi dei Del Carretto marchesi di Savona e signori del Finale fino al 1382, quindi della Repubblica di Genova.\nCaduta la repubblica genovese, la nuova municipalit\u00e0 di San Bartolomeo rientr\u00f2 dal 2 dicembre 1797 nella Repubblica Ligure. Dal 28 aprile del 1798 fece parte del V cantone, capoluogo Cervo, della Giurisdizione del Capo delle Mele e dal 1803 centro principale della Giurisdizione degli Ulivi. Annesso al Primo Impero francese dal 13 giugno 1805 al 1814 fu inserito nel Dipartimento di Montenotte.\nNel 1815 San Bartolomeo fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1923 il territorio - denominato come San Bartolomeo del Cervo - fu compreso nel II mandamento di Diano Marina del circondario di Porto Maurizio facente parte della provincia di Porto Maurizio (poi provincia di Imperia, dal 1923).\nIl Reale Decreto n. 2769 del 6 dicembre 1923 stabil\u00ec la soppressione della municipalit\u00e0 sanbartolomeese in favore del suo accorpamento nel comune di Diano Marina; un successivo decreto reale - il n. 1533 del 7 agosto 1925 - decret\u00f2 il passaggio di San Bartolomeo del Cervo nel ricostituito comune di Cervo. Al 1947 risale l'istituzione del comune di San Bartolomeo del Cervo che, con il D.P.R. n. 768 del 1 giugno 1968, assume la definitiva denominazione di San Bartolomeo al Mare.\nSimboli.\nLo stemma \u00e8 stato concesso con il decreto del Presidente della Repubblica datato al 19 gennaio 1999. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a San Bartolomeo al Mare sono , cos\u00ec suddivisi per nazionalit\u00e0, elencando per le presenze pi\u00f9 significative:\nIstituzioni, enti e associazioni.\nSul territorio comunale opera dal 1981 il \"Circolo Culturale C\u00e0 de Pui\u00f6\", associazione che vede nella diffusione della cultura locale, nella salvaguardia dell'ambiente naturale e delle testimonianze storico-artistiche il suo principale fine.\nCultura.\nEventi.\nLa fiera della Rovere o fiera della candelora \u00e8 una delle fiere pi\u00f9 antiche del Ponente ligure, che ha sempre visto una notevole frequentazione di popolani provenienti dai territori circostanti e dal basso Piemonte. Da secoli essa si svolge annualmente nei giorni 2 e 3 febbraio nelle aree pubbliche limitrofe al santuario di Nostra Signora della Rovere, dove nella stessa data viene solennemente festeggiata la solennit\u00e0 della Purificazione. In questo grande mercato all'aperto si trova esposto e si vende di tutto, dagli animali domestici e da lavoro alle sementi, alle piante, ai prodotti agricoli, nonch\u00e9 ad oggetti di artigianato e antiquariato.\nGeografia antropica.\nIl territorio comunale \u00e8 costituito, oltre dal capoluogo San Bartolomeo al Mare, dalla frazione Chiappa e dagli agglomerati urbani di Pojolo, della Rovere e di Pairola, per una superficie territoriale di 10,85\u00a0km\u00b2. Fanno altres\u00ec parte della circoscrizione comunale le storiche borgate di San Simone, Richieri, Molino del Fico, Rocca, Steri, Tre Molini e Freschi, Ca' de Conti, Ca' de Calvi, Viali, San Biagio, San Rocco, Case Battine, Case Bosiai.\nConfina a nord con il comune di Villa Faraldi, a sud con \u00e8 bagnato dal mar Ligure, ad ovest con Diano San Pietro, Diano Castello e Diano Marina e ad est con Andora (SV) e Cervo.\nEconomia.\nSan Bartolomeo al Mare \u00e8 una cittadina turistica e la sua economia \u00e8 basata principalmente sul turismo vacanziero. I frantoi sono in aumento come il recupero di uliveti della zona che producono un olio di oliva \nInfrastrutture e trasporti.\nStrade.\nIl territorio di San Bartolomeo al Mare \u00e8 attraversato principalmente dalla strada statale 1 Via Aurelia che permette il collegamento stradale con Cervo, ad est, e Diano Marina sul versante opposto. Altra arteria provinciale \u00e8 la SP 34 che dal centro cittadino congiunge l'omonimo svincolo sull'autostrada A10.\nFerrovie.\nFino al dicembre 2016 nel territorio comunale di Cervo era attiva la stazione di Cervo-San Bartolomeo, fermata ferroviaria a servizio della cittadina sulla linea Genova-Ventimiglia.\nAmministrazione.\nAltre informazioni amministrative.\nSan Bartolomeo al Mare fa parte dell'Unione dei comuni del Golfodianese e i suoi Borghi, di cui ospita la sede."}
{"id": "31028", "revid": "122776565", "url": "https://it.wikipedia.org/wiki?curid=31028", "title": "Boffalora d'Adda", "text": "Boffalora d'Adda (\"Bufal\u00f2ra\" in dialetto lodigiano, e semplicemente Boffalora fino al 1863) \u00e8 un comune italiano di abitanti della provincia di Lodi in Lombardia.\nStoria.\nNel Medioevo appartenne al Vescovo di Lodi, nel 1600 Boffalora fu feudo della famiglia Destrieri; nel 1632 il feudo pass\u00f2 al marchese Lancellotto Corrado di Lodi; nel 1662 il feudo divenne contea a favore di Alfonso Corrado ed infine, nel 1762, la contea stessa venne conferita ai Barattieri.\nIn et\u00e0 napoleonica (1809-16) Boffalora fu frazione della citt\u00e0 di Lodi, recuperando l'autonomia con la costituzione del Regno Lombardo-Veneto.\nNel 1816 Boffalora fu inserita nel VII distretto, quello di Pandino, della provincia di Lodi e Crema, allora costituitasi; alla cessazione di questa nel 1859, il paese risult\u00f2 situato nella provincia di Milano (circondario di Lodi).\nNel 1863 Boffalora assunse il nome ufficiale di \"Boffalora d'Adda\", per distinguersi da altre localit\u00e0 omonime.\nNel 1978, a Boffalora d'Adda, in pieno centro abitato, in seguito a degli scavi \u00e8 emerso un corredo costituito da una croce d'oro e ornamenti di uno scudo. A Boffalora esisteva certamente anche un monastero, nel quale vivevano le monache di clausura dell'Ordine dei Servi di Maria Vergine dello Spasimo, osservanti le regole di Sant'Agostino. Per la sua posizione strategica fu teatro di notevoli fatti d'arme. Tracce dell'antico castello si trovano nel cortile di un'azienda agricola.\nNon \u00e8 certa la provenienza del nome del paese, e ci sono tre interpretazioni accreditate: dalla parola di origine tedesca \"Wulfhari\"; dalla fusione delle parole \"Boffa l'Ora\", o \"Boffa l'Aura\" che significa \"Soffia il vento\"; dalla deformazione delle parole tardo-latine \"Bufalus Ora\", \"Zona dei bufali\".\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Boffalora d'Adda in totale sono 138, pari all'8,64% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo l'ISTAT, il territorio comunale comprende il centro abitato di Boffalora d'Adda e la localit\u00e0 di Roncadello.\nEconomia.\nCirca il 50% della forza lavoro si sposta a Lodi o nel capoluogo lombardo, mentre il rimanente \u00e8 occupato nell'agricoltura e nell'industria.\nLe principali risorse agricole sono difatti costituite da colture di cereali, foraggi e allevamento, sfruttate da alcune aziende.\nNell'ambito del secondario, sono presenti un'industria del settore elettrico e una trafileria.\nAmministrazione.\nSegue un elenco delle amministrazioni locali."}
{"id": "31029", "revid": "122776606", "url": "https://it.wikipedia.org/wiki?curid=31029", "title": "Borghetto Lodigiano", "text": "Borghetto Lodigiano (\"Burgh\u00e9t\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nIn epoca romana nel territorio del comune era presente il centro abitato di \"Tres Tabernae\", da cui passava la \"via Mediolanum-Placentia\", che metteva in comunicazione \"Mediolanum\" (Milano) con \"Placentia\" (Piacenza) passando da \"Laus Pompeia\" (Lodi Vecchio).\nIn passato i due nuclei che ora compongono l'abitato, Fossadolto (\"Fossato Alto\") e Borghetto, avevano vita autonoma. Il primo, feudo del capitolo milanese (XI secolo), fu al centro di aspre lotte tra i Torriani e i Visconti (XII e XIV secolo), appartenne ai Rho nel 1481, ma nel 1633 era ancora libero comune.\nIn et\u00e0 napoleonica (1809-16) al comune di Borghetto fu aggregata Graffignana, ridivenuta autonoma con la costituzione del Regno Lombardo-Veneto.\nNel 1863 Borghetto assunse il nome ufficiale di \"Borghetto Lodigiano\", per distinguersi da altre localit\u00e0 omonime.\nMonumenti e luoghi d'interesse.\nNell'abitato si distingue, quasi isolato nella piazza principale, palazzo Rho, costruzione tardogotica in cotto (XV secolo), attuale sede del Comune. Il Palazzo all'ultimo piano ospita il Piccolo Museo dei Lavori Umili.A fianco sorge la parrocchiale di San Bartolomeo, trasformata dal restauro ottocentesco.Da ricordare ancora la villa Rho Confalonieri Belgioioso e la villa Ghisalberti Nocca a Vigarolo.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune di Borghetto Lodigiano in totale sono 635. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo l'ISTAT, il territorio comunale comprende il centro abitato di Borghetto Lodigiano, le frazioni di Casoni, Fornaci, Pantiara e Vigarolo, e le localit\u00e0 di Barazzina I, Barazzina II, Barbavara, Ca' de' Lunghi, Cascinetta, Ca' Tavazzi, Monteguzzo, Panigada, Prevede, Propio, Regona e Viganone.\nEconomia.\nL'economia locale \u00e8 rappresentata per buona parte ancora dall'agricoltura.\nAssai numerose sono infatti le aziende, per lo pi\u00f9 a conduzione familiare, che si occupano di allevamento (bovino e suino) e della coltura di cereali e foraggi.\nNel territorio operano anche alcune industrie, tra cui spicca la laminazione dell'alluminio. Tuttavia \u00e8 presente il pendolarismo su Lodi e Milano.\nAmministrazione.\nSegue un elenco delle amministrazioni locali."}
{"id": "31031", "revid": "123366908", "url": "https://it.wikipedia.org/wiki?curid=31031", "title": "Borgo San Giovanni", "text": "Borgo San Giovanni (fino al 1929 \"Cazzimani\", dal 1929 al 1947 \"Borgo Littorio\"; \"Casimani\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nAttestata per la prima volta nel 1034 come \"Cozemano\", nel Medioevo il territorio fu in parte feudo dell'arcivescovo Ariberto d'Intimiano. Poi, dal 1648, appartenne interamente ai Masserani.\nNel 1865 al comune di Cazzimani vennero aggregati i comuni di Ca' dell'Acqua e Guazzina.\nSi chiam\u00f2 Cazzimani (da \"Ca' de Zimani\") fino al 1929, quando assunse la nuova denominazione di \"Borgo Littorio\".\nDopo la seconda guerra mondiale, nel 1947, il nome fu mutato in \"Borgo San Giovanni\", dal nome del santo patrono parrocchiale.\nMonumenti e luoghi d'interesse.\nLa chiesa parrocchiale di Borgo San Giovanni \u00e8 stata eretta in stile neogotico.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Borgo San Giovanni in totale sono 213, pari al 10,79% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo lo statuto comunale, il territorio comunale comprende, oltre al capoluogo, le frazioni di Ca' dell'Acqua, Domodossola, Domodossolina e Sacchelle, le cascine Ca' de Geri, Colombera, Frandellona e Rita, e agglomerati e case sparse.\nSecondo l'ISTAT, il territorio comunale i centri abitati di Borgo San Giovanni e Domodossola, e i nuclei abitati di Ca' de' Geri e Case Nuove.\nEconomia.\nL'agricoltura e l'allevamento del bestiame (suini e bovini) sono ancora settori economici attivi. Tuttavia Borgo San Giovanni vanta una discreta presenza industriale.\nSi assiste comunque ad un pendolarismo su Milano e Lodi.\nAmministrazione.\nSegue un elenco delle amministrazioni locali."}
{"id": "31032", "revid": "57872", "url": "https://it.wikipedia.org/wiki?curid=31032", "title": "San Biagio della Cima", "text": "San Biagio della Cima (\"San Gi\u00e0ixu\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nIl territorio di San Biagio della Cima \u00e8 disposto lungo il crinale che discende dal monte Santa Croce (356 m), la \"Cima\" alla quale farebbe riferimento il toponimo. Il torrente Verbone \u00e8 il principale affluente del territorio sanbiagino.\nStoria.\nLa comunit\u00e0 e il villaggio di San Biagio vengono citati per la prima volta nel 1259. Amministrativamente fu dominio feudale dei Conti di Ventimiglia e, successivamente, sotto la diretta dipendenza del Comune di Ventimiglia.\nNel 1686 fu ufficialmente riconosciuta dalla Repubblica di Genova la Magnifica Comunit\u00e0 degli Otto Luoghi: Bordighera, Borghetto San Nicol\u00f2, Camporosso, San Biagio della Cima, Sasso, Soldano, Vallebona e Vallecrosia si smarcarono dal controllo comunale ventimigliese in una sorta di piccolo territorio indipendente, ma sotto il patronato di Genova e tale rimase sino alla caduta della repubblica nel XVIII secolo.\nCon la dominazione napoleonica la comunit\u00e0 di San Biagio rientr\u00f2 nel cantone di Bordighera nella giurisdizione delle Palme, con Sanremo come capoluogo; nel 1803 pass\u00f2 nell'XI cantone della Roja nella giurisdizione degli Ulivi (capoluogo Oneglia). Dal 1805, con il passaggio della Repubblica Ligure nel Primo Impero francese, San Biagio rientr\u00f2 nel cantone bordigotto del Dipartimento delle Alpi Marittime. Fu annesso al Regno di Sardegna nel 1815 dopo il Congresso di Vienna del 1814, a seguito della caduta di Napoleone Bonaparte. Facente parte del Regno d'Italia dal 1861, dal 1859 al 1926 il territorio fu compreso nel I mandamento di Bordighera del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nCon regio decreto del 1862 assume l'attuale denominazione di San Biagio della Cima.\nNel 1923 il comune viene soppresso e unito al comune di Vallecrosia; nel 1925 l'ente sanbiagino viene ricostituito. Nel 1928 riceve il territorio dell'ex comune di Soldano, quest'ultimo poi nuovamente separato da San Biagio della Cima e ricostituito nel 1946.\nDal 1973 al 30 aprile 2011 ha fatto parte della Comunit\u00e0 montana Intemelia.\nMonumenti e luoghi d'interesse.\nArchitetture civili.\nIn via Provinciale 37 si trova l'abitazione che fu dello scrittore Francesco Biamonti, centro di documentazione gestito dall'Associazione Amici di Francesco Biamonti. Dal 2016 \u00e8 nato nel paese il Parco Biamonti, un ente che fa capo al Comune e all'Associazione Amici di Francesco Biamonti, e che allestito un sistema interattivo segnaletico dei vari luoghi del borgo e delle campagne circostanti legati alla vita e alle opere dello scrittore.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a San Biagio della Cima sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito dal solo capoluogo per una superficie territoriale di 4,31\u00a0km\u00b2.\nConfina a nord con il comune di Dolceacqua, a sud con Vallecrosia, ad ovest con Camporosso, e ad est con Perinaldo, Soldano, Vallebona e Vallecrosia.\nEconomia.\nNei secoli scorsi la principale attivit\u00e0 economica del borgo fu per lo pi\u00f9 legata all'attivit\u00e0 agricola e vinicola; diffusa infatti fu la produzione del vino Rossese, oggi integrata con l'avviata attivit\u00e0 della floricoltura.\nInfrastrutture e trasporti.\nStrade.\nIl territorio comunale di San Biagio della Cima \u00e8 attraversato principalmente dalla strada provinciale 59 che permette il collegamento con Vallecrosia, a sud, e con Soldano a nord.\nMobilit\u00e0 urbana.\nLa mobilit\u00e0 urbana di San Biagio della Cima \u00e8 garantita dalla linea Ventimiglia-Camporosso-Vallecrosia-Vallecrosia Alta-San Biagio della Cima-Soldano-Perinaldo.\nAmministrazione.\nGemellaggi.\nSan Biagio della Cima \u00e8 gemellata con:"}
{"id": "31033", "revid": "122776689", "url": "https://it.wikipedia.org/wiki?curid=31033", "title": "Brembio", "text": "Brembio (\"Br\u00e9mbi\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nDi origine romana, appartenne al Monastero di San Pietro in Ciel d'Oro di Pavia (725), alla chiesa di \"Santa Maria di Lodi\" e, in seguito, divenne feudo di varie famiglie lodigiane.\nIn et\u00e0 napoleonica (1809-16) al comune di Brembio fu aggregata C\u00e0 del Bosco, ridivenuta autonoma con la costituzione del Regno Lombardo-Veneto e quindi aggregata definitivamente nel 1837.\nSimboli.\nStemma\nMonumenti e luoghi d'interesse.\nA \"Monasterolo\" si trovano i resti di un monastero benedettino (972), ormai alterati da aggiunte successive. Furono eretti nel 1731, ad opera dei \"Gerolomini di Ospedaletto\", la parrocchiale di \"Santa Maria Nascente\" e quello che sarebbe poi diventato \"Palazzo Andreani\".\nAl Seicento risale invece la \"Cascina Palazzo\".\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Brembio in totale sono 324, pari al 12,40% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo lo statuto comunale, possiedono lo \"status\" di frazione le localit\u00e0 di C\u00e0 de Folli e C\u00e0 del Parto.\nSecondo l'ISTAT, il territorio comunale comprende il centro abitato di Brembio e le localit\u00e0 di Ca' de' Folli, Ca' del Bosco, Ca' del Parto, Cascina Sabbiona, Dossi, Lovera, Loverola e Monasterolo.\nEconomia.\nL'agricoltura \u00e8 ancora attivit\u00e0 diffusa (mais e frumento), cos\u00ec come l'allevamento (suini e bovini), in numerose aziende per lo pi\u00f9 a conduzione familiare.\nNon essendovi industria, \u00e8 da ricordare la presenza di alcune aziende artigiane che operano nei settori meccanico ed alimentare.\nInfrastrutture e trasporti.\nStrade.\nBrembio \u00e8 posta all'incrocio di alcune strade provinciali, dirette verso Ossago, Secugnago, Zorlesco e Livraga.\nVerso sud-ovest, il territorio comunale \u00e8 lambito dall'Autostrada del Sole.\nFerrovie.\nIl territorio comunale, lambito verso nord dalla ferrovia Milano-Bologna, \u00e8 servito dalla stazione di Secugnago, raggiungibile attraverso un percorso ciclabile.\nA sud del centro abitato, affiancata all'Autostrada del Sole, transita la linea ad alta velocit\u00e0.\nAmministrazione.\nSegue un elenco delle amministrazioni locali.\nGemellaggi.\nBrembio \u00e8 gemellata con:"}
{"id": "31034", "revid": "1516566", "url": "https://it.wikipedia.org/wiki?curid=31034", "title": "Camairago", "text": "Camairago (\"Camir\u00e0gh\" in dialetto lodigiano) \u00e8 un centro abitato del comune italiano di Castelgerundo, di cui \u00e8 la sede.\nStoria.\nDi antica origine, appartenne all'arcivescovo di Milano Ariberto d'Intimiano, ai Visconti e ai Borromeo (1440), che ricostruirono il castello, dopo le distruzioni causate dalle lotte comunali tra Milano e Lodi.\nFortificata da Marco Antonio Colonna (1521), soffr\u00ec l'occupazione dei Lanzichenecchi diretti a Mantova (1621).\nIn et\u00e0 napoleonica (1809-16) Camairago fu frazione di Cavacurta, recuperando l'autonomia con la costituzione del Regno Lombardo-Veneto.\nIl nome antico, di epoca alto-medievale, era \"Camariaco\" che deriva da Camerte Camairago, ritenuto l'effettivo fondatore.\nNel 2016 si \u00e8 avviato il percorso di fusione con il comune di Cavacurta e si \u00e8 concretizzato con la vittoria del \"s\u00ec\" nel referendum del 22 ottobre 2017.\nSimboli.\nLo stemma e il gonfalone di Camairago erano stati concessi con decreto del presidente della Repubblica del 4 settembre 1997.\nMonumenti e luoghi d'interesse.\nL'abitato conserva il castello dei Borromeo, edificato su un preesistente fortilizio medievale e il Santuario della Madonna della Fontana eretto in antichit\u00e0 alla Vergine Maria. La storia narra di una fonte, tuttora esistente, di acqua miracolosa che in passato ha guarito storpi e ammalati.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Camairago in totale sono 81, pari al 12,79% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo l'ISTAT, il territorio comprende il centro abitato di Camairago e le localit\u00e0 di Bosco Valentino e Mulazzana.\nEconomia.\nL'agricoltura rappresenta la maggiore attivit\u00e0 economica locale, con la coltivazione di mais e foraggi e l'allevamento di suini e bovini. Anche se alcune di queste aziende agricole hanno una certa dimensione, tuttavia notevole \u00e8 il pendolarismo su Milano e altri centri.\nQuasi assente l'attivit\u00e0 industriale, si conta invece qualche impresa artigiana.\nAmministrazione.\nSegue un elenco delle amministrazioni locali."}
{"id": "31036", "revid": "122776710", "url": "https://it.wikipedia.org/wiki?curid=31036", "title": "Casaletto Lodigiano", "text": "Casaletto Lodigiano (\"Casal\u00e8tt\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nAppartenne ai Masserati e in seguito ai conti Lurani.\nIn et\u00e0 napoleonica (1809-16) Casaletto fu frazione di Salerano, recuperando l'autonomia con la costituzione del Regno Lombardo-Veneto.\nNel 1863 il comune di Casaletto assunse la nuova denominazione di \u00abCasaletto Lodigiano\u00bb, per distinguersi da altre localit\u00e0 omonime.\nNel 1870 al comune di Casaletto Lodigiano vennero aggregati i comuni di Gugnano e Villarossa.\nA partire dagli anni settanta del XX secolo il territorio ha conosciuto una forte espansione edilizia, particolarmente nella frazione di Mairano.\nSimboli.\nStemma\nGonfalone\nMonumenti e luoghi d'interesse.\nLe chiese parrocchiali di Casaletto, Gugnano e Mairano sono le principali testimonianze artistiche del territorio.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Casaletto Lodigiano in totale sono 135, pari al 5,36% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo lo statuto comunale, il territorio comunale comprende, oltre al capoluogo, le frazioni di Gugnano e Mairano, e gli agglomerati, cascine e case sparse di Beccalz\u00f9, Bernareggia, Guado, Guardarotta, Livelli, Molino del Guado, Moncucca, Orsolina, Porticone, Stazione, Torre, Villaggio De Gasperi e Villarossa.\nSecondo l'ISTAT, il territorio comunale comprende il centro abitato di Casaletto Lodigiano, le frazioni di Gugnano e Mairano, e le localit\u00e0 di Beccalz\u00f9, Guado, Moncucca, Stazione e Cascina Villarossa.\nEconomia.\nL'economia locale si basa principalmente sull'agricoltura, che conta un buon numero di aziende, con produzione di mais, grano e foraggi e l'allevamento di numerosi capi di bovini da latte.\nAnche gli altri settori, tuttavia, sono presenti: artigianato, commercio e anche industria, con piccole imprese nei settori estrattivo e manifatturiero.\nCi\u00f2 nonostante, la forza lavoro non \u00e8 tutta occupata nel territorio comunale, dando luogo al fenomeno del pendolarismo.\nAmministrazione.\nSegue un elenco delle amministrazioni locali.\nInfrastrutture e trasporti.\nFra il 1881 e il 1931 la localit\u00e0 Mairano ospit\u00f2 una fermata della tranvia Melegnano-Sant'Angelo Lodigiano."}
{"id": "31037", "revid": "1702319", "url": "https://it.wikipedia.org/wiki?curid=31037", "title": "Casalmaiocco", "text": "Casalmaiocco (\"Casalmai\u00f2cch\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nDatato per la prima volta il 10 giugno 1210 in un documento di riscossione feudale da parte del Vescovo di Lodi con il nome di \"Casale de Alamaniis\", il nome antico del comune deriva per certo dal \"casale\" della famiglia \"Maiocchi\" che nel 1417 divenne proprietaria feudo fino al 1627 anno in cui il feudo venne ceduto alla famiglia del marchese Cesare Brivio.\nEvento storico degno di nota \u00e8 che nel 1515 Casalmaiocco fu uno degli sfondi della Battaglia di Marignano o detta anche \" dei Giganti \", quando i Francesi di Francesco I sconfissero gli Svizzeri ed ottennero la supremazia nel Ducato di Milano.\nSecondo lo studioso Cesare Amelli lo stesso Francesco I per un certo periodo della battaglia soggiorn\u00f2 proprio a Casalmaiocco.\nL'ultima famiglia possedente del feudo di Casalmaiocco sar\u00e0 quella dei conti Biglia, originaria di Milano, fino al 1782.\nFino al 1723 le comunit\u00e0 di Casalmaiocco, Cologno e Cascina Buttintrocca furono autonome ed indipendenti, da quanto si attesta in vari documenti databili tra il 1723 e il 1755, ma dal 1757 Casalmaiocco venne aggregato a Cologno. Dopo l'Unit\u00e0 d'Italia, il comune di \"Cologno ed Uniti\" assunse la nuova denominazione di \"Casalmaiocco\".\nSimboli.\nLo stemma del Comune di Casalmaiocco \u00e8 stato concesso con decreto del Presidente della Repubblica del 12 ottobre 1993.\nLa casa rappresenta il \"casale\" della famiglia Maiocchi, feudataria della zona nel XV secolo, dal quale deriva la nuova denominazione di Casalmaiocco che venne assunta dal comune di Cologno ed Uniti dopo l'Unit\u00e0 d'Italia.\nMonumenti e luoghi d'interesse.\nDa ricordare la chiesa parrocchiale di \"San Martino Vescovo\" del XVIII secolo, poi rimaneggiata.\nDegni di nota l'antico palazzo seicentesco dei marchesi Brivio, Signori di Casalmaiocco e l'antica dimora dei nobili Sempreri - Del Poggio, sempre del '600, oggi residenze private.\nIl comune \u00e8 attraversato dal Cavo Marocco, un canale artificiale e in parte naturale, costruito tra il 1805 e il 1817, che nasce da risorgive a Gardino di Rossate, frazione di Comazzo, e riceve la maggior parte delle sue acque dal Colatore Addetta da dove ha inizio il suo corso artificiale. Questo cavo attraversando il territorio lodigiano prima ed il pavese poi, confluisce direttamente nel fiume Po creando nel territorio un sistema idrico di canali di oltre 100 Km di lunghezza al fine di garantire apporto idrico alle risaie della Provincia di Pavia.\nSociet\u00e0.\nEtnie e minoranze straniere.\nAl 1\u00ba gennaio 2018 gli stranieri residenti nel comune di Casalmaiocco in totale sono 221, pari al 6,9% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo l'ISTAT, il territorio comunale comprende il centro abitato di Casalmaiocco e la frazione di Cologno.\nAltre localit\u00e0.\nDegne di nota sono la Cascina Buttintrocca, menzionata per la prima volta nel 1657, in un atto notarile nel quale venne infeudata alla famiglia del ricco proprietario milanese Giovanni Maria Buttintrocchi, come rimborso di un debito, dal governo spagnolo. Troviamo infine nel territorio comunale la Cascina Gerunda.\nEconomia.\nL'agricoltura \u00e8 ancora fiorente e produce cereali e foraggi, utilizzati per l'allevamento di bovini e suini.\nSignificativa la presenza di insediamenti industriali, operanti nel settore metalmeccanico, logistico e della lavorazione delle materie plastiche.\nSono presenti anche alcune imprese artigiane, con varie specializzazioni. Anche se si assiste al fenomeno del pendolarismo su Milano, Casalmaiocco non ha subito fenomeni di spopolamento; si registrano al contrario nuovi insediamenti edilizi e produttivi.\nInfrastrutture e trasporti.\nIl territorio del comune di Casalmaiocco \u00e8 situato in una zona crocevia d'importanti strade: la via Emilia strada di grande importanza che dista soli due chilometri dal comune, nella zona occupata dal comune di Sordio, la via Pandina, che collega Melegnano a Pandino e passa all'interno del comune, delimitandone il confine nord presso Madonnina, Cascina Buttintrocca e Cologno. Questa strada fu costruita dopo la met\u00e0 del XIV secolo, quando Bernab\u00f2 Visconti, allora signore di Milano e Lodi, decise per necessit\u00e0 di collegare i due castelli di Melegnano e Pandino con un tracciato rettilineo che permettesse di raggiungerli nel minore tempo possibile. Infine la SP 159 \"Sordio-Bettola\" ,che delimita il confine ovest del comune, la quale mette in collegamento i comuni dell'alto lodigiano e del sud-milanese.\nDista circa 1,5\u00a0km dalla Stazione di San Zenone al Lambro posto lungo la Ferrovia Milano-Bologna\nAmministrazione.\nSegue un elenco delle amministrazioni locali."}
{"id": "31039", "revid": "1543377", "url": "https://it.wikipedia.org/wiki?curid=31039", "title": "Caselle Landi", "text": "Caselle Landi (\"Cas\u00e9li\" in dialetto lodigiano) \u00e8 un comune italiano di abitanti della provincia di Lodi in Lombardia.\nGeografia fisica.\nIl comune di Caselle Landi occupa una superficie di circa sulla riva sinistra del fiume Po; originariamente collocato sulla sponda opposta, il paese venne spostato alla fine del '500 tramite la canalizzazione dell'ansa superiore del Po in direzione sudest.\nNonostante quest'opera, fa ancora parte del comune una porzione di territorio sulla sponda destra del Po, tra i comuni di Piacenza e Caorso; a segnare il confine con quest'ultimo \u00e8, per poco pi\u00f9 di un chilometro, il torrente Nure.\nNel territorio comunale \u00e8 presente il \"Pozzuolo\", piccolo lago formato dalle acque provenienti dal fiume Po e situato nelle immediate vicinanze del corso d'acqua.\nStoria.\nOriginariamente collocato sulla sponda destra del fiume Po e sottoposto al dominio piacentino, il paese venne fondato con il nome di Caselle Vecchie, poi modificato in Caselle del Po. L'originale nome Caselle Vecchie trae le sue origini dalle lotte intercorse tra galli e romani nei territori situati tra Piacenza e Cremona tra il terzo ed il secondo secolo avanti Cristo: con la definitiva vittoria romana avvenuta nel 191 a.C., vennero identificate le prime capanne della zona, chiamate \"caselle\"; quegli insediamenti furono poi identificati col nome \"Caselle Vecchie\" poich\u00e9, accanto ad essi, erano sorti altri insediamenti pi\u00f9 recenti.\nA partire dal 1262 la famiglia nobile piacentina dei Landi divenne feudataria della zona.\nDurante il dominio dei Landi venne costruito un castello medievale, detto \"castello vecchio\", che venne, poi, adibito a residenza nel corso del Cinquecento.\nNel 1590 i conti Cristoforo e Manfredino Landi, in qualit\u00e0 di possessori del privilegio feudale sulla zona, constatata la difficolt\u00e0 di difendere il territorio e il porto fluviale dalle piene del fiume Po, stante la mancanza di un vero e proprio argine, decisero di canalizzare l'ansa superiore del Po in direzione sudest in modo da spostare il territorio di Caselle sulla sponda sinistra del fiume. Il progetto venne curato dagli ingegneri Alessandro Bolzoni e Scipione Dattari ed i lavori iniziarono a partire dal 1593. Il ramo morto del fiume Po rimase un'area paludosa fino all'Ottocento. Nonostante lo spostamento sulla sponda opposta del Po, il comune rimase inizialmente feudo della famiglia Landi e parte integrante del Ducato di Parma e Piacenza.\nAdiacente al castello vecchio, nel corso del Seicento, fu costruito un altro castello, comunemente chiamato \"palazzo nuovo\" per ordine di Felice Landi. Inizialmente progettato con l'intento di destinarlo al servizio del Sacro Ordine di Malta, il palazzo rimase, invece, in possesso dei Landi.\nCaselle Landi rimase parte del Piacentino fino al 1798 quando, in seguito alla rettifica del confine di stato sul Po, divenne parte del distretto di Codogno del dipartimento dell'Alto Po Il passaggio venne, poi, confermato definitivamente con il congresso di Vienna. Negli anni successivi la storia di Caselle Landi \u00e8 legata a quella di Milano; nel 1859, dopo la seconda guerra d'indipendenza entr\u00f2 a far parte del regno d'Italia. Nel 1860 si svolsero le prime elezioni amministrative, a cui segu\u00ec la nomina, da parte del re Vittorio Emanuele II di Giovanni Spingardi a primo sindaco di Caselle Landi.\nIl 1\u00ba aprile 1945, la cascina Punte Alte, abitata dai coniugi Campagnoli, il cui figlio Silvano, disertore della Guardia Nazionale Repubblicana e partigiano della divisione Val d'Arda, nel Piacentino era da poco rientrato a casa per le festivit\u00e0 pasquali, venne circondata dalle Brigate Nere provenienti dai paesi vicini, tra cui Codogno e comandate da Alessandro Midali. Dopo un breve scontro a fuoco, il partigiano venne scovato ed ucciso nel granaio, mentre successivamente vennero uccisi anche il fratello sedicenne Lino, il padre Pietro e la madre Teresa Berselli, che pure si trovava in stato di gravidanza. Venne, in seguito, ucciso anche il mezzadro Luigi Losi che era riuscito, nel frattempo, a portare in salvo con il suo calesse i suoi figli e gli altri figli dei Campagnoli e che era tornato presso la cascina per chiedere che fosse preservato il bestiame.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune di Caselle Landi in totale sono 103, pari al 6.70% della popolazione.\nDi seguito sono indicate le nazionalit\u00e0 pi\u00f9 rappresentate con il valore assoluto degli abitanti e l'incidenza percentuale sul totale:\nGeografia antropica.\nFrazioni.\nIl territorio comunale comprende il centro abitato di Caselle Landi e le frazioni di: Mezzanone, Gerrone, di Bruzzelle e le localit\u00e0 di Cascina Oratorio, Isola e Piardello.\nGerrone al censimento del 21 ottobre 2001 contava abitanti, mentre Bruzzelle ne contava 92.\nEconomia.\nL'attivit\u00e0 economica prevalente all'interno del comune di Caselle Landi \u00e8 l'agricoltura, attivit\u00e0 alla quale \u00e8 destinata la maggior parte della superficie comunale, con l'unica eccezione del centro abitato del capoluogo, la cui superficie \u00e8 occupata in gran parte a fini residenziali. Nonostante l'attivit\u00e0 agricola continui ad occupare gran parte del territorio comunale, essa ha conosciuto a partire dalla seconda met\u00e0 del XX secolo, momento fino al quale era stata sostanzialmente l'unica attivit\u00e0 di rilievo a livello comunale, a cui si affiancavano con un ruolo marginale attivit\u00e0 edili legate all'estrazione della sabbia dal fiume Po e attivit\u00e0 di autotrasporti, un consistente ridimensionamento in termini di posi di lavoro creati, questo ha portato all'abbandono di diverse strutture in precedenza impiegate a supporto dell'attivit\u00e0 agricola. Tra le colture pi\u00f9 diffuse si trovano cereali e foraggi, oltrech\u00e9 pioppeti nelle zone di golena, mentre l'allevamento si concentra su bovini da latte e suini con attivit\u00e0 di scala industriale.\nNel territorio comunale non sono presenti attivit\u00e0 di tipo artigianale e/o produttivo di particolare rilievo Sono, comunque, presenti alcune attivit\u00e0 impegnate nel settore meccanico, tessile, degli imballaggi e della lavorazione della plastica. Infine, \u00e8 presente una certa componente di pendolarismo originata dalla perdita di centralit\u00e0 dell'attivit\u00e0 agricolo-rurale che caratterizzava l'economia comunale, nonch\u00e9 alla posizione defilata rispetto alle principali direttrici autostradali e ferroviarie e a poli aggregatori di rilievo. Questo ha contribuito, a partire dal secondo dopoguerra, anche a una consistente riduzione del numero di residenti e delle attivit\u00e0 commerciali e produttive presenti nel comune.\nInfrastrutture e trasporti.\nIl territorio casellese \u00e8 attraversato dalla strada provinciale 116 Codogno-Meleti che, partendo da Codogno, attraversa i centri di San Fiorano, Santo Stefano Lodigiano e Caselle Landi per, poi, immettersi sulla strada provinciale 27 tra Meleti e Castelnuovo Bocca d'Adda e dalla strada provinciale 195 Cornovecchio-Caselle Landi che si dirama dalla strada provinciale 27 nei pressi di Cornovecchio e si immette nella strada provinciale 116 a Caselle Landi.\nAmministrazione.\nSegue un elenco delle amministrazioni locali."}
{"id": "31040", "revid": "1543377", "url": "https://it.wikipedia.org/wiki?curid=31040", "title": "Caselle Lurani", "text": "Caselle Lurani (\"Le Cas\u00e8le\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nAppartenne ai Visconti, che la concessero in signoria ai Trivulzio (XIV secolo), cui subentrarono i \"Lurani\" (1647). Nel 1691 divenne contea.\nIn et\u00e0 napoleonica (1809-16) al comune di Caselle fu aggregata Marudo, ridivenuta autonoma con la costituzione del Regno Lombardo-Veneto.\nNel 1863 il comune di Caselle assunse la nuova denominazione di \u00abCaselle Lurani\u00bb, per distinguersi da altre localit\u00e0 omonime.\nIl nome antico deriva dai \"Lurani\", signori del luogo.\nSimboli.\nStemma:\nGonfalone:\nMonumenti e luoghi d'interesse.\nPrincipali testimonianze artistiche sono il castello, poderosa costruzione trasformata nella seconda met\u00e0 del Seicento in residenza signorile (Palazzo Lurani) e la parrocchiale di Santa Caterina, di origine cinquecentesca.\nNotevole la chiesa della Nativit\u00e0 di Maria a Calvenzano.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Caselle Lurani in totale sono 359, pari al 12,14% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo lo statuto comunale, il territorio comunale comprende, oltre al capoluogo, le frazioni di Calvenzano, Cusanina, Grugnetto e Pozzobonella, e gli \"agglomerati, cascine e case sparse\" Lurani, Moschinone, Del pozzo, San Gabriele e San Geminiano.\nSecondo l'ISTAT, il territorio comunale comprende il centro abitato di Caselle Lurani, la frazione di Calvenzano, e le localit\u00e0 di Grugnetto e Pozzobonella.\nEconomia.\nL'agricoltura ha tuttora una parte rilevante, con la presenza di qualche grande azienda, ma l'economia di Caselle Lurani poggia anche su alcune industrie e imprese artigiane, specialmente nei settori meccanico, alimentare e del legno.\nTuttavia la maggior parte della popolazione attiva trova lavoro nel capoluogo lombardo.\nInfrastrutture e trasporti.\nFra il 1881 e il 1931 la localit\u00e0 Cusanina ospit\u00f2 una fermata della tranvia Melegnano-Sant'Angelo Lodigiano.\nAmministrazione.\nSegue un elenco delle amministrazioni locali."}
{"id": "31042", "revid": "2164596", "url": "https://it.wikipedia.org/wiki?curid=31042", "title": "Castelnuovo Bocca d'Adda", "text": "Castelnuovo Bocca d'Adda (IPA: , \"Casteln\u00f6u\" in dialetto lodigiano) \u00e8 un comune italiano di abitanti della provincia di Lodi in Lombardia.\nGeografia fisica.\nTerritorio.\nCastelnuovo Bocca d'Adda \u00e8 situata nel basso lodigiano, in prossimit\u00e0 della confluenza del fiume Adda nel Po, in localit\u00e0 Brevia. Dista una quarantina di chilometri dal capoluogo provinciale, Lodi.\nIl centro abitato \u00e8 circondato da aree rurali e costeggiato dai due fiumi e da vari canali.\nNel mondo della pesca d'acqua dolce Castelnuovo \u00e8 conosciuta per la pesca dei barbi che popolano il tratto basso dell'Adda. A Castelnuovo Bocca d'Adda, inoltre, vi \u00e8 l'ultimo sbarramento sul fiume che determina una zona di pesca molto ricca.\nStoria.\nPopolata dalla popolazione celtica dei \"Galli Insubri\" e fortificata dai Romani nel 223 a.C. (Polibio, Storie), fu contesa in epoca comunale per la sua posizione intermedia tra Piacenza e Cremona.\nNel XVI secolo, seppur da sempre inclusa nella diocesi di Lodi, era compresa nel contado di Cremona probabilmente perch\u00e9 conquistata militarmente nel Medioevo da tale citt\u00e0 per la sua posizione fluviale, e dopo diverse vicende divenne feudo prima dei Fieschi (1477) e poi degli Stanga (XVI secolo).\nNel 1786, con la suddivisione della Lombardia austriaca in province, torn\u00f2 alla provincia di Lodi, seguendo da allora le sorti del territorio lodigiano.\nIn et\u00e0 napoleonica (1809) al comune di Castelnuovo Bocca d'Adda furono aggregate Bonissima (\"Bonisima ex Piacentino\", oggi cascina molto vicino al Po semidistrutta dalla piena del 1823 insieme alla cascina Stanga), Maccastorna, Mezzanino e Meleti; Maccastorna e Meleti riacquistarono l'autonomia con la costituzione del Regno Lombardo-Veneto (1816).\nIl nome antico del paese deriva dal castello un tempo esistente, e dalla posizione del paese, alla confluenza dell'Adda nel Po. In base ai recenti studi dello storico castelnovese Gianantonio Pisati \u00e8 stato possibile mettere in evidenza come in una pergamena del 1133 (edita da Ettore Falconi e conservata presso l'archivio della chiesa di S. Agata di Cremona) compaia per la prima volta il toponimo \"Castelnuovo\" accompagnato dalla determinazione \"della Badessa\", in quanto tutto il paese costituiva parte dei domini del monastero della S. Resurrezione e dei SS. Fabiano, Sisto e Bartolomeo di Piacenza fin dall'879 d.C.\nSempre Pisati ha posticipato la data tradizionale secondo la quale la determinazione geografica \"Bocca d'Adda\" compariva nel 1139 (sia G. Agnelli [Lodi e il suo territorio, 1917] che don P. Rinaldi [Castelnuovo Bocca d'Adda attraverso i secoli, 1971] si fidarono dell'asserzione dell'Astegiano senza andare a controllare l'originale): solo nel 1185-1189 (pergamena databile in base alla durata dell'incarico del podest\u00e0 di Cremona nominato nel documento), infatti, si dice espressamente \"Rationes Communis Cremone in Castronovo Boca Adue\".\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Castelnuovo Bocca d'Adda in totale sono 106, pari al 6,20% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo l'ISTAT, il territorio comunale comprende il centro abitato di Castelnuovo Bocca d'Adda e la localit\u00e0 di Sant'Antonio-Falcone.\nMeteorologia.\nA Castelnuovo Bocca d'Adda \u00e8 attiva una stazione meteo gestita in collaborazione con il Centro Meteorologico Lombardo.\nEconomia.\nIl quadro economico \u00e8 dominato dall'agricoltura, con allevamenti di bovini e suini e coltura di mais.\nCi sono anche alcune industrie e alcune imprese artigianali, anche se la maggioranza della popolazione attiva \u00e8 occupata a Codogno e a Milano.\nAmministrazione.\nSegue un elenco delle amministrazioni locali."}
{"id": "31043", "revid": "1543377", "url": "https://it.wikipedia.org/wiki?curid=31043", "title": "Castiglione d'Adda", "text": "Castiglione d'Adda (\"Casti\u00f2n\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nIn epoca romana da Castiglione d'Adda passava la diramazione secondaria della \"via Mediolanum-Placentia\" che si staccava da \"Laus Pompeia\" (Lodi Vecchio) e che raggiungeva Cremona.\nPossesso del vescovo di Lodi, intorno al 1000, fu coinvolta in epoca medievale nelle dispute tra milanesi e lodigiani. Data in feudo ai Fissiraga nel 1389, successivamente appartenne ai Fieschi, ai Pallavicino di Busseto e, dal 1581 al 1602, ai conti Serbelloni. Nel 1863 Castiglione assunse il nome ufficiale di \"Castiglione d'Adda\", per distinguersi da altre localit\u00e0 omonime.\nIl nome antico deriva da \"castrum legionis\" (accampamento), o \"castrum Stiliconis\" (da Stilicone, generale).\nNel febbraio del 2020, Castiglione d\u2019Adda \u00e8 stato uno dei comuni epicentro della Pandemia di Covid-19.\nMonumenti e luoghi d'interesse.\nLa principale testimonianza artistica \u00e8 il Castello (poi palazzo Pallavicino Serbelloni), a pianta rettangolare con torrioni angolari e facciata cinquecentesca a bugnato.\nDa ricordare la parrocchiale dell'Assunta (del XVI secolo, con restauri ottocenteschi) e la chiesa della Beata Vergine Incoronata, del XV secolo, ma con rifacimenti successivi, il cui bellissimo campanile \u00e8 dotato di 5 campane in tonalit\u00e0 di Si2 Maggiore fuse nel 1972 dalla ditta Paolo Capanni di Castelnovo ne' Monti in provincia di Reggio Emilia e restaurate pochi anni fa da una ditta ligure che attualmente gestisce il controllo elettronico delle campane e degli orologi,\nSociet\u00e0.\nEtnie.\nAl 31 dicembre 2008 gli stranieri residenti nel comune di Castiglione d'Adda sono, in totale, 284, pari al 5,87% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo l'ISTAT, il territorio comunale comprende il centro abitato di Castiglione d'Adda e la localit\u00e0 di Cascinette.\nEconomia.\nLa popolazione non ha subito particolari variazioni numeriche, e la forza lavoro, pur avendo buone possibilit\u00e0 locali di impiego, incrementa un certo pendolarismo su Milano e Codogno.\nLa tradizione agricola \u00e8 ancora viva, caratterizzata dalla coltura di mais e foraggi, alla quale si affianca l'allevamento di bovini da latte che forniscono la \"Polenghi\" di Lodi e la \"Centrale del Latte di Milano\". Anche il settore industriale \u00e8 presente, con industrie meccaniche e delle confezioni. Si contano inoltre alcune imprese artigiane, in particolare edili.\nAmministrazione.\nSegue un elenco delle amministrazioni locali."}
{"id": "31046", "revid": "57872", "url": "https://it.wikipedia.org/wiki?curid=31046", "title": "San Lorenzo al Mare", "text": "San Lorenzo al Mare (\"San Loenso\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nIl comune \u00e8 un piccolo borgo costiero della Riviera di Ponente che, con una superficie di poco pi\u00f9 di un chilometro quadrato, \u00e8 il comune pi\u00f9 piccolo della provincia di Imperia e dell'intera regione, ma il sesto nella classifica provinciale per l'alta densit\u00e0 della popolazione sparsa nel territorio comunale.\nOggi l'odierno abitato si estende lungo il torrente San Lorenzo, sia nell'area costiera che in quella collinare, ricordando dall'alto la forma di un'ancora diviso in due distinti nuclei urbani.\nStoria.\nLa nascita del piccolo borgo collinare \u00e8 legata ai fatti storici che nel XII secolo cambiarono i territori feudali della zona ponentina ligure. I signori locali, i Lengueglia, cedettero infatti il territorio feudale di Pietrabruna a Porto Maurizio e i signori di quest'ultima decisero allora di edificare un nuovo nucleo urbano sulla sponda sinistra del rio San Lorenzo. Nacquero cos\u00ec due distinti borghi: il primo, sulla riva destra, rimase di propriet\u00e0 dei Lengueglia e dei monaci benedettini del principato monastico di Villaregia di Santo Stefano al Mare, dipendente dall'abbazia di Santo Stefano di Genova; il secondo divenne propriet\u00e0 dei signori di Porto Maurizio.\nIl borgo costiero si svilupp\u00f2 nell'area adiacente al rio San Lorenzo, chiamato anticamente \"Aqua Sancti Laurentii\", dove alla foce potevano approdare le navi e le imbarcazioni usate dagli abitanti per la pesca. Proprio dalla foce del San Lorenzo nel 1284 partirono su una galea 62 marinai per appoggiare la Repubblica di Genova nella battaglia della Meloria contro la flotta navale pisana.\nVerso la met\u00e0 del XVI secolo entrambe le localit\u00e0, poste in pratica una davanti all'altra, subirono le incursioni dei pirati saraceni, che devastavano e depredavano i borghi e villaggi della Liguria. Il primo passo verso l'unificazione dei due paesi avvenne nel 1749, dopo l'occupazione austriaca delja Liguria, quando i due borghi vennero unificati in un'unica comunit\u00e0 religiosa.\nCon la caduta della repubblica genovese sul finire del 1797, i due borghi furono uniti in un'unica municipalit\u00e0, compresa nel cantone di Porto Maurizio nella giurisdizione degli Ulivi. Dal 1805, con il passaggio della Repubblica Ligure nel Primo Impero francese, San Lorenzo rientr\u00f2 nel circondario di Porto Maurizio, del Dipartimento di Montenotte. Fu annesso al Regno di Sardegna nel 1815 dopo il congresso di Vienna del 1814. Facente parte del Regno d'Italia dal 1861, dal 1859 al 1926 il territorio fu compreso nel VI mandamento portorino del circondario di Porto Maurizio facente parte della provincia di Nizza (poi provincia di Porto Maurizio e, dal 1923, di Imperia). Nel 1862 assunse l'odierna denominazione di San Lorenzo al Mare.\nNel 1872 il nucleo urbano fu raggiunto dalla linea ferroviaria Genova-Ventimiglia che, con la precedente costruzione di un ponte nel 1831 sul torrente San Lorenzo, permise un pi\u00f9 rapido collegamento con gli altri paesi costieri della Riviera dei Fiori.\nNel 1928 al comune di San Lorenzo al Mare fu aggregato il soppresso comune di Civezza, ente che torn\u00f2 ad una propria autonomia amministrativa nel 1946.\nSimboli.\nLo stemma \u00e8 stato concesso con il decreto n\u00b0 4250 del Presidente della Repubblica, datato 7 settembre 1987. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a San Lorenzo al Mare sono .\nQualit\u00e0 della vita.\nLa localit\u00e0 ha ottenuto dal 2013 dalla FEE-Italia (Foundation for Environmental Education) il conferimento della \"Bandiera blu\" per la qualit\u00e0 delle sue spiagge e per la qualit\u00e0 dei servizi del porto turistico (\"Marina di San Lorenzo\").\nGeografia antropica.\nIl territorio comunale \u00e8 costituito dal solo capoluogo comunale, per una superficie territoriale di 1,29\u00a0km\u00b2.\nConfina a nord con il comune di Civezza, a sud \u00e8 bagnato dal mar Ligure, ad ovest confina con Cipressa e Costarainera e ad est con Imperia.\nEconomia.\nLe principali risorse economiche del comune sono, oltre al turismo vacanziero, l'attivit\u00e0 vinicola, specie nella produzione del Vermentino, e la floricoltura.\nInfrastrutture e trasporti.\nStrade.\nIl territorio comunale di San Lorenzo al Mare \u00e8 attraversato dalla strada statale 1 Via Aurelia, che permette il collegamento con Imperia, ad est, e Costarainera, verso occidente. La provinciale 44 consente di raggiungere con il territorio di Civezza.\nFerrovie.\nPrima dello spostamento a monte della linea ferroviaria Genova-Ventimiglia negli anni 2000, il territorio era servito dalla soppressa stazione di San Lorenzo al Mare, condivisa con Cipressa.\nLa stazione \u00e8 attualmente chiusa, in attesa di essere riutilizzata per altri scopi, ed il tracciato della vecchia linea ottocentesca, molto spettacolare e panoramico perch\u00e9 proprio sul mare, \u00e8 gi\u00e0 stato riutilizzato verso Ospedaletti per far parte della pista ciclabile della Riviera Ligure.\nPiste ciclabili.\nIl territorio comunale di San Lorenzo al Mare \u00e8 attraversato dalla pista ciclabile della Riviera Ligure, lunga 24\u00a0km, che da ovest verso est collega i vari comuni costieri di Ospedaletti, Sanremo, Taggia, Riva Ligure, Santo Stefano al Mare, Cipressa, Costarainera e San Lorenzo al Mare lungo il vecchio tracciato della ferrovia Genova-Ventimiglia.\nAmministrazione.\nAltre informazioni amministrative.\nSan Lorenzo al Mare fa parte dell'Unione dei comuni della Valle del San Lorenzo, di cui ospita la sede."}
{"id": "31048", "revid": "33689", "url": "https://it.wikipedia.org/wiki?curid=31048", "title": "DOS (disambigua)", "text": ""}
{"id": "31049", "revid": "125300175", "url": "https://it.wikipedia.org/wiki?curid=31049", "title": "Ariccia", "text": "Ariccia (: ) \u00e8 un comune italiano di abitanti della citt\u00e0 metropolitana di Roma Capitale nel Lazio.\nAnticamente chiamata \"Riccia\" o \"La Riccia\" o semplicemente '\"A Riccia\" nei dialetti dei Castelli Romani) \nAriccia \u00e8 una delle localit\u00e0 pi\u00f9 conosciute e popolari dei Castelli Romani, sia per la rilevanza turistica del complesso monumentale chigiano e per l'importanza storica ed architettonica delle opere del Bernini che per l'importanza religiosa del santuario di Santa Maria di Galloro.\nGeografia fisica.\nTerritorio.\nIl territorio comunale di Ariccia, con un'ampiezza di 18,59\u00a0km\u00b2, \u00e8 il decimo comune per estensione dei Castelli Romani. Una prima misurazione del territorio ariccino venne eseguita su commissione dei Chigi non appena essi entrarono in possesso del feudo, nel febbraio 1662. Nel catasto Gregoriano (1835) il territorio di Ariccia era calcolato in 914 rubbia, una quarta e tre scorzi, che, calcolando 1,848438 ettari come superficie corrispondente ad 1 rubbio, equivalgono a circa 16.90\u00a0km\u00b2 correnti.\nIl territorio ariccino, come quello dell'intera area dei Colli Albani, \u00e8 stata soggetto tra i 600.000 ed i 20.000 anni fa circa all'attivit\u00e0 vulcanica del Vulcano Laziale. Il suolo \u00e8 dunque composto in massima parte di materiale vulcanico, ed abbondano rocce caratteristiche come il peperino, la pietra sperone del Tuscolo ed il tufo.\nIl vasto cratere ovale di Vallericcia, che occupa la maggior parte del territorio comunale, secondo la \"Carta Geologica d'Italia\" redatta dal Servizio Geologico d'Italia \u00e8 classificata come zona \"av\" (\"tufiti alluvio-lacustri; [...] arenarie straterellate entro depressioni crateriche (Prata Porci, Ariccia) con \"Bos taurus\" L., \"Cervus elaphus\" L. e avifauna \"Gyps\" a Valle Marciana; prodotti del dilavamento entro valli radiali, provenienti dalle formazioni vulcaniche del Vulcano Laziale\". Le alture del centro storico e di Colle Pardo ai confini con Genzano di Roma sono classificate come \"sc\" (\"scorie solidificate senza stratificazione, in ammassi e tumuli; lapilli pi\u00f9 o meno stratificati nella parte superiore dei coni; \"Sperone\" Auct.: scorie caotiche in grossi banchi\"). con inserimenti di \"\u03b2\" (\"agglomerati lavici, intercalati in ammassi polimorfici, fino a colate leucitiche\").\nI due profondi valloni che corrono ai lati dell'abitato storico sono classificati come \"dt\", \"detriti di falda, conoidi\". I bordi del cratere di Vallericcia sono invece composti da \"v\", ovvero \"manifestazioni eruttive finali. Brecce piroclastiche d'esplosione con lapilli, proiettili leucocratici, ultrafemici, pirosseniti biotitiche, pi\u00f9 xenoliti di lave leucitiche e del substrato, facies cineritiche superiormente straterellate, in strati e banchi pi\u00f9 o meno consolidati (\"Peperino\" Auct.) rapidamente assottigliatosi allontanandosi dai centri d'emissione\", quindi da peperini emessi dallo stesso cratere di Vallericcia. Infine, c'\u00e8 da notare come la porzione di Vallericcia adiacente alle alture di Galloro sia zona \"se\" (\"scorie e lapilli giallastri sciolti, talora agglomerati, scoriette e lapilli stratificati\").\nIl resto del territorio \u00e8, come la maggior parte dell'area nord-occidentale dei Colli Albani, composto da terreni classificati come \"v\", ovvero peperini emessi dal cratere formato dal Lago Albano.\nIdrografia.\nAnticamente la depressione di Vallericcia era occupata, almeno parzialmente, da un lago vulcanico, simile ai due vicini laghi vulcanici Albano e di Nemi. L'ipotesi sarebbe confermata dalla periodica ricomparsa di un bacino lacustre nella parte pi\u00f9 depressa della valle, nella localit\u00e0 dall'emblematico nome di Pantanelle: un lago o pantano compare menzionato in diversi atti notarili del 1223, del 1462 e del 1630, mentre lo storico e canonico settecentesco Emanuele Lucidi afferma che il 17 gennaio 1793 con grande sorpresa degli ariccini comparve un laghetto in Vallericcia, originato dall'intasamento di alcuni canali di scolo e sgombrato il 4 febbraio dello stesso anno. Per evitare l'allagamento della valle, gi\u00e0 in et\u00e0 antica fu scavato un sistema di canali di scolo nella valle che portavano tutti ad un emissario posto in localit\u00e0 Ginestreto, che liberava le acque verso il mar Tirreno in direzione sud-ovest: alcuni eruditi sei e settecenteschi sostennero che queste acque formavano il leggendario fiume Numico, che bagnava Lavinium, antica capitale latina fondata da Enea ed identificata comunemente con Pratica di Mare. In Vallericcia sfocia anche l'emissario del lago di Nemi, scavato anch'esso in et\u00e0 antica ma non accomunabile con la perfetta tecnica costruttiva dell'emissario del lago Albano.\nIn territorio ariccino non scorrono corsi d'acqua notevoli, ma ai margini settentrionali ai confini con Rocca di Papa ed Albano Laziale, presso l'antico castello di Malafitto, si trovano le omonime sorgenti (565 ), che alimentano storicamente Ariccia dal 1614 ed Albano Laziale dal 1607: fin dall'et\u00e0 romana, inoltre, queste sorgenti erano note e l'acqua captata per l'approvvigionamento della villa di Domiziano a Castel Gandolfo e, successivamente, dei Castra Albana.\nOrografia.\nLa localit\u00e0 Montagnanello, ai margini meridionali del territorio comunale ai confini con Aprilia, si trova a 131 , altitudine minima del territorio ariccino, mentre Fontana di Papa \u00e8 a 190\u00a0m s.l.m.: proseguendo in direzione nord, Ginestreto \u00e8 a 290\u00a0m s.l.m. e Vallericcia \u00e8 ad un'altitudine minima di 284\u00a0m s.l.m. e massima di 318\u00a0m s.l.m. (lo sbocco dell'emissario del lago di Nemi \u00e8 a 290\u00a0m s.l.m.).\nIl centro storico \u00e8 posto a 412\u00a0m s.l.m. (altitudine di palazzo Chigi), mentre il santuario di Santa Maria di Galloro \u00e8 a 429\u00a0m s.l.m. e la parte pi\u00f9 alta di parco Chigi \u00e8 a 490\u00a0m s.l.m., ai confini con la localit\u00e0 Selvotta di Albano Laziale. Monte Gentile \u00e8 a 580\u00a0m s.l.m., cima pi\u00f9 elevata del territorio ariccino: l'altura di Malafitto, ai confini settentrionali con Rocca di Papa, infatti non supera i 565 .\nClima.\nDal punto di vista climatico il territorio rientra nel dominio del clima temperato mediterraneo con inverni miti, temperature autunnali superiori a quelle primaverili, estati ventilate. Nell'area dei Colli Albani, dunque anche ad Ariccia, si presenta il fenomeno detto \"stau\", che consiste nella riduzione del vapore acqueo nelle nuvole man mano che il terreno si alza. Perci\u00f2 la piovosit\u00e0 maggiore si avr\u00e0 sulle prime alture dei colli, rivolte verso il mare, verso sud sud-ovest, e la minore verso nord.\nAriccia, trovandosi sulla traiettoria delle correnti umide tirreniche, risulta discretamente piovosa con 900\u00a0mm annui di precipitazioni. I venti spirano prevalentemente da sud e da ovest, pi\u00f9 raramente da nord e da est.\nNormalmente la zona \u00e8 battuta da venti di scirocco e libeccio, ma talvolta compare anche il ponentino, vento caratteristico della zona di Roma. Durante l'inverno invece si ha la presenza di tramontana e grecale, il primo proveniente dalla vasta pianura dell'Agro Romano.\nL'estate \u00e8 calda e asciutta, l'inverno mite e piovoso senza, in genere, che vengano raggiunte temperatura eccessivamente basse. Ad Ariccia nevica piuttosto raramente e solo in presenza di un freddo generalizzato marcato. In estate le temperature possono raggiungere i 35\u00a0\u00b0C con punte di 37\u00a0\u00b0C in casi rari. \nI dati seguenti si riferiscono all'anno 2008 e sono stati rilevati presso la stazione meteorologica di Genzano di Roma situata nella frazione di Landi, a quota 210 :\nOrigini del nome.\nIl poeta latino Publio Ovidio Nasone nel libro XV vv. 536-546 de \"Le metamorfosi\" racconta come il figlio del mitico fondatore e primo re di Atene Teseo, Ippolito, dovette fuggire dalla Grecia dopo essere stato accusato di incesto con sua madre Fedra, e si rifugi\u00f2 perci\u00f2 in Italia dove venne accolto dalla dea Artemide nel suo bosco sacro sito in Lazio presso il lago di Nemi sui Colli Albani: la dea cambi\u00f2 nome ad Ippolito chiamandolo Virbio (in lingua latina probabilmente \"vir bis\", \"due volte uomo\", l'uomo nato due volte). La tradizione vuole che Virbio sia stato il fondatore di \"Aricia\", il cui toponimo deriverebbe dal nome della moglie indigena del fondatore, chiamata appunto Aricia.\nIn alternativa, lo storiografo latino Gaio Giulio Solino al capitolo VII del suo \"Collectanea rerum memorabilia\" sostiene che la citt\u00e0 venne fondata da alcuni Siculi comandati da un certo Archiloco, dal quale deriverebbe il toponimo della citt\u00e0.\nStoria.\n\"Aricia\" venne fondata in epoca imprecisata, senz'altro prima di Roma: l'erudito seicentesco Filippo Cluverio ipotizza (non si sa con quali fondamenti) la data del 2752 a.C., mentre la tradizione antica ha fatto risalire la fondazione della citt\u00e0 al figlio del mitico fondatore di Atene Teseo, Ippolito detto Virbio, o al comandante siculo Archiloco. In seguito \"Aricia\" fu un'importante citt\u00e0 della Lega Latina, teatro nel 505 a.C. della battaglia di Aricia; nel 338 a.C., infine, disciolta definitivamente la Lega Latina, \"Aricia\" ottenne la cittadinanza romana.\nIl territorio aricino fu attraversato a partire dal 312 a.C. dalla via Appia Antica, ed \"Aricia\" era la prima \"mansio\" (\"stazione di sosta\") lungo la via Appia provenendo da Roma. La decadenza della citt\u00e0 \u00e8 probabilmente da collocare dopo il sacco di Roma del 410 da parte dei Visigoti di Alarico, anche se la vita cittadina continu\u00f2 fino alla met\u00e0 del V secolo.\nCon il progressivo abbandono di \"Aricia\" and\u00f2 consolidandosi il nuovo abitato posto sul colle dell'antica acropoli aricina, e del moderno centro storico: alla fine del X secolo l'abitato risulta sotto il dominio dei Conti di Tuscolo, come gran parte dei Colli Albani. Dopo la caduta in disgrazia dei Conti di Tuscolo e la distruzione della loro roccaforte, \"Tusculum\", nel 1191, il feudo di Ariccia fu governato dalla famiglia Malabranca, che era probabilmente un ramo della famiglia dei Conti di Tuscolo originario di Velletri. Ad ogni modo, nel 1223 i Malabranca vendettero il feudo a papa Onorio III per 2000 provisini, ed Ariccia rimase probabilmente sotto il possesso della Camera Apostolica bench\u00e9 sia stata occupata brevemente \"manu militari\" dalla famiglia Savelli, che per legittimare il proprio possesso sul feudo millantarono una donazione del 964 fatta dall'imperatore Ottone I di Sassonia in favore di Virginio Savelli.\nNel Trecento Ariccia fu praticamente spopolata, e nel 1399 il \"tenimentum Ritiae\" risulta annesso alla castellan\u00eca di Genzano di Roma, anch'essa possedimento della Camera Apostolica. Nel Quattrocento si perdono le tracce del feudo, che nel 1463 risulta sotto il \"pieno dominio\" dell'abbazia di Santa Maria di Grottaferrata. Il cardinale Giuliano della Rovere, eletto nel 1503 papa Giulio II, abate commendatario dell'abbazia criptense, nel 1473 sigl\u00f2 con Mariano Savelli la permuta del \"\"castrum dirutum\" di \"Ritiae\" con le case in rovina, Vallericcia e tutte le attinenze e dipendenze in cambio del Borghetto di Grottaferrata: iniziava cos\u00ec la dominazione feudale dei Savelli su Ariccia.\nMariano Savelli, nell'atto di permuta, si impegn\u00f2 \"ad costruendum [castrum Ritiae], aedificandum, reparandum\"\" (\"alla costruzione [del castello di Ariccia], edificazione, riparazione\"): ed in effetti nel corso del Cinquecento la popolazione di Ariccia aument\u00f2 fino a poco meno di 800 unit\u00e0, superando addirittura la popolazione della vicina Albano Laziale, sede vescovile suburbicaria. Nel 1610 Paolo e Caterina Savelli firmarono e si impegnarono a rispettare gli \"Statuti\" della Comunit\u00e0 ariccina.\nIl 15 maggio 1633 venne solennemente consacrato il santuario di Santa Maria di Galloro, retto dal 1631 dalla Congregazione Vallombrosana, ad oltre dieci anni dal ritrovamento della miracolosa immagine della Madonna di Galloro.\nI Savelli, che si trovavano in cattive condizione economiche, furono costretti a vendere il feudo ariccino ai Chigi nella persona del cardinale Flavio Chigi, che agiva anche a nome dei fratelli Agostino e Mario e dello zio papa Alessandro VII: la vendita fu conclusa il 20 luglio 1661 per la somma di 358.000 scudi pontifici. L'antica casata dei Savelli si estinse con lo sfortunato Giulio Savelli, che oberato dai debiti fu costretto a vendere il feudo di Albano Laziale alla Camera Apostolica nel 1697. I Chigi non tardarono a beneficare Ariccia con la loro munificenza: nel 1662 Alessandro VII autorizz\u00f2 la fiera di Galloro, e tra il 1661 ed il 1665 fu completata la costruzione della collegiata di Santa Maria Assunta, di palazzo Chigi e degli altri edifici del complesso monumentale chigiano di piazza di Corte. Inoltre, i Chigi si impegnarono nella costruzione della chiesa sconsacrata di San Nicola di Bari con l'attiguo collegio dei padri dottrinari (gi\u00e0 presenti ad Ariccia per l'istruzione superiore dei fanciulli dal 1638) e nell'ampliamento del parco Chigi e del santuario di Santa Maria di Galloro, con la costruzione dell'ultima campata e della cupola rivestita di piombo. Molti di questi lavori di abbellimento del feudo ariccino furono eseguiti da Gian Lorenzo Bernini, e la collegiata costituisce un esempio paradigmatico dell'architettura barocca: altre opere minori, come la chiesa sconsacrata di San Nicola ed il parco Chigi, furono eseguite rispettivamente dal fratello di Gian Lorenzo, Luigi Bernini, e da Carlo Fontana.\nDopo la turbolenta parentesi della Repubblica Romana (1798-1799) e dell'occupazione napoleonica, nel 1816 i Chigi rinunciarono al dominio feudale su Ariccia, pur conservandovi tutte le loro propriet\u00e0.\nPapa Pio VI si era interessato al ripristino della via Appia, ed aveva avviato la bonifica delle Paludi Pontine fino a Terracina a questo scopo: l'opera, incominciata da papa Pio VI nel 1777, fuportata a termine entro il 1780: alla medioevale via postale corriera tra Roma e Napoli passante per Marino, Nemi e Velletri si sostitu\u00ec nuovamente la pi\u00f9 rettilinea via Appia. L'evento pose le basi per lo sviluppo commerciale di Albano Laziale, Ariccia e Genzano di Roma, a scapito di Marino che finora era stata la stazione di posta privilegiata sulla via postale. Il tracciato originario della strada, tuttavia, per arrivare da Albano a Genzano evitava Ariccia con un lungo giro attorno a Vallericcia, per evitare i forti dislivelli in entrata ed in uscita. Fu papa Gregorio XVI che, per ovviare all'inconveniente, incominci\u00f2 la costruzione dei ponti di San Rocco e di Galloro e pose le basi per la costruzione del ponte di Ariccia, iniziato nel 1847 e completato nel 1854 sotto il regno di papa Pio IX.\nNel 1897 i contadini di Albano Laziale ed Ariccia organizzarono una delle prime invasioni di terre del Lazio, occupando alcuni terreni a Santa Palomba e Cancelliera: nell'aprile dello stesso anno la lega contadina ariccina sollev\u00f2 il problema delle case, che a dire delle stesse autorit\u00e0 locali esisteva, poich\u00e9 c'era una sproporzione di rapporto tra le case abitate e gli abitatori: sicch\u00e9 si registrarono occupazioni delle seconde case e dei villini utilizzati dalla media borghesia per le vacanze estive, cos\u00ec numerosi ad Ariccia e nei dintorni.\nIl fascismo ebbe difficolt\u00e0 ad insediarsi ai Castelli Romani, e spesso dovette valersi di personaggi \"riciclati\" dal partito socialista, popolare o repubblicano: in reazione alle violenze fasciste a Genzano, Ariccia e Rocca di Papa si costituirono nuclei di \"Arditi del Popolo\", ben presto sciolti dall'inettitudine delle stesse forze anti-fasciste.\nDopo la marcia su Roma (28 ottobre 1922) i fascisti presero baldanza, ed il 1\u00ba novembre assaltarono simultaneamente i municipi di Ariccia, Frascati, Monte Compatri e Rocca di Papa, ma riuscirono ad ottenere subito solo le dimissioni della giunta repubblicana di Ariccia guidata da Ubaldo Mancini. Bench\u00e9 i fascisti avessero dato pessima prova di s\u00e9 con l'occupazione violenta del municipio, della palestra comunale e addirittura del cinema parrocchiale, i repubblicani ariccini pensarono di allearsi con loro: in seguito tuttavia i repubblicani ariccini si pentirono della scelta, e Vezio Mancini, figlio dell'ex-sindaco Ubaldo, fu iscritto al casellario politico centrale come \"antifascista irriducibile\". Il \"gagliardetto\" di Ariccia venne inaugurato solo il 21 gennaio 1923.\nDurante la seconda guerra mondiale, il centro storico fu bombardato per la prima volta il 1\u00ba febbraio 1944: durante la guerra i tedeschi fecero saltare il ponte di Ariccia e fu distrutto l'adiacente torrione dell'aggiunta settecentesca di palazzo Chigi.\nConseguentemente alla distruzione del ponte venne realizzato un ponte provvisorio parallelo che attravers\u00f2, scempiandolo, il parco Chigi per quasi tutta la sua lunghezza. Il ponte fu ricostruito dopo la seconda guerra mondiale, ma \u00e8 crollato nuovamente nel 1967: ricostruito, nel 2009 l'amministrazione comunale ha lanciato l'allarme per la stabilit\u00e0 del viadotto, gravato dal traffico pesante in transito sulla via Appia Nuova, ed ha promosso la pedonalizzazione del ponte e di piazza di Corte creando una tangenziale alternativa, proposta che ha scatenato vivaci polemiche tra i residenti nell'area proposta per il passaggio della tangenziale.\nSimboli.\nOriginariamente, la Comunit\u00e0 ariccina utilizzava come proprio stemma solo le lettere \"AR\" inscritte in una circonferenza: poi il 4 agosto 1613 un pubblico consiglio decret\u00f2 di utilizzare come stemma l'immagine di una donna \"moglie del re stesso edificatore di questa Terra anticamente citt\u00e0 detta Aritia\". Lo stemma raffigurerebbe la leggendaria Aricia, moglie dell'altrettanto leggendario fondatore di \"Aricia\" Ippolito detto Virbio. Tuttavia, gi\u00e0 nel Settecento si era persa memoria di ci\u00f2, e si pensava che la donna rappresentata nello stemma fosse in realt\u00e0 la ninfa Egeria, mitologica compagna del secondo re di Roma Numa Pompilio, legata al lago di Nemi, presso cui la dea Diana avrebbe concesso alla ninfa affranta di ritirarsi dopo la morte di Numa, tramutandola in una fonte d'acqua.\nLa descrizione ufficiale redatta dalla Regia Commissione Araldica il 25 marzo 1939 opta per la ninfa Egeria, e cos\u00ec descrive lo stemma comunale:\nPur tuttavia, il colore porpora nel quale \u00e8 avvolta la Divinit\u00e0 femminile, e la prevalenza assoluta del culto di Anna Perenna, celebrato alle idi di marzo, e annoverato da Ovidio (nei Fasti) tra i massimi culti della Latinitas, lascia oggettivamente propendere per l'identificazione con la Diva Anna, sorella di Didone.\nIl gonfalone comunale invece \u00e8 cos\u00ec descritto nello statuto comunale:\nIl motto contenuto nello stemma, \u00e8 (\"universit\u00e0 della nobile ed antica terra di Ariccia\").\nMonumenti e luoghi d'interesse.\nArchitetture militari.\nSono stati rinvenuti diversi tratti delle mura difensive dell'antica \"Aricia\", sia dalla parte dell'acropoli (due cortine parallele in blocchetti di peperino con terrapieno interno) che dalla parte di Vallericcia (muratura in opera quadrata). Le mura antiche, gi\u00e0 esistenti nel V secolo a.C., vennero probabilmente rifatte nel III secolo a.C. (con l'inclusione del sobborgo cresciuto nel frattempo lungo la via Appia Antica) e nel II secolo a.C. con la costruzione di una porta d'accesso verso sud-est: tuttavia alla fine del periodo repubblicano la loro efficienza doveva essere gi\u00e0 stata compromessa da nuove costruzione civili addossate alle mura stesse.\nL'abitato moderno di Ariccia non \u00e8 dotato di alcuna opera difensiva, ma semplicemente circondato da case sufficientemente protette dal forte pendio del colle, almeno su tre lati. Due erano le porte d'accesso al paese:\nAltre fortificazioni minori insistenti sul territorio ariccino sono l'antico castello di Malafitto, ai confini settentrionali del comune presso il convento di Santa Maria \"ad Nives\" di Palazzolo, menzionato per la prima volta nel 1294 e passato in propriet\u00e0 delle famiglie Conti, Savelli e Chigi e le torri di Cancelliera e Montagnano.\nA dire dell'erudito settecentesco Emanuele Lucidi un tempo anche Castel Savello sarebbe stato sottoposto alla giurisdizione ariccina, ma esso risulta incluso nel territorio comunale di Albano Laziale.\nAltro.\nIl complesso monumentale chigiano di piazza di Corte, denominata piazza della Repubblica, \u00e8 una delle pi\u00f9 importanti attrazioni turistiche dei Castelli Romani, luogo conosciutissimo anche grazie a numerosi film e videoclip e simbolo del comune. Sulla piazza, rettangolare, si aprono la collegiata di Santa Maria Assunta ed i casini laterali che ne rappresentano la continuazione visiva orizzontalmente (Gian Lorenzo Bernini, 1663-1665), palazzo Chigi e porta Napoletana (Gian Lorenzo Bernini e Carlo Fontana 1661-1672, espanso per volere di Augusto Chigi nel 1740), e le pittoresche anche se snaturanti aggiunte ottocentesche del ponte di Ariccia (Giuseppe Bertolini 1847-1854) e del ponte di San Rocco. La piazza si articola come un triangolo il cui vertice \u00e8 posto all'interno del cortile di palazzo Chigi, in direzione del parco Chigi.\nSiti archeologici.\nIl sito archeologico pi\u00f9 importante del territorio comunale sarebbe rappresentato dall'area della citt\u00e0 latina e poi romana di \"Aricia\", situato nell'area di Vallericcia pi\u00f9 prossima all'attuale centro abitato: il sito archeologico tuttavia non \u00e8 ben determinato, e parte dei reperti rinvenuti \u00e8 andata perduta in tre secoli di scavi accidentali o programmati.\nL'area dell'antica citt\u00e0 doveva estendersi probabilmente anche sull'attuale centro storico, poich\u00e9 nel 1892 furono rinvenuti alcuni tratti delle mura a nord-est in blocchi parallelepipedi in peperino oltre porta Napoletana, in via Antonietta Chigi. Altri tratti di mura sono stati rinvenuti in Vallericcia sul lato sud-ovest dell'abitato: a sud-est, lungo la via Appia Antica, si apre una porta ad arco a tutto sesto larga 4.30 metri frutto di un rifacimento delle mura del II secolo a.C.. Lungo l'antico tracciato della via Appia si trovava probabilmente la parte pi\u00f9 vitale dell'antica citt\u00e0: vi si trovano infatti i resti della \"mansio\", la \"stazione di sosta\" posta ad un giorno di viaggio da Roma, comunemente chiamati \"l'Osteriaccia\", e a 60 metri a nord della \"regina viarum\" i resti di un tempio tuscanico di et\u00e0 repubblicana largo circa 15 metri per 18, databile al II secolo a.C. Il rudere pi\u00f9 notevole dell'antica citt\u00e0 \u00e8 la sostruzione della via Appia, che permetteva alla strada di superare il forte dislivello tra Vallericcia e Colle Pardo verso l'attuale Genzano di Roma: dell'opera, realizzata in \"opus quadratum\" riempito di \"opus caementicium\", restano solo 198 metri di lunghezza per un'altezza massima di 11.5 metri dei 231 metri di lunghezza e 13 di altezza originari.\nFuori dall'area dell'antica citt\u00e0, sono state ritrovate due ville romane, la prima scavata nel 1919 in localit\u00e0 Quarto Le Cese, presso Fontana di Papa, e la seconda nel 1976 in localit\u00e0 Monte Gentile, quest'ultima attribuita all'imperatore Vitellio. Inoltre, in localit\u00e0 Casaletto, presso Cecchina, nel 1927 furono rinvenuti diversi busti fittili femminili.\nAree naturali.\nUna piccola parte del territorio comunale di Ariccia \u00e8 inclusa nel perimetro del Parco Regionale dei Castelli Romani, ente di tutela ambientale regionale istituito nel 1984 dalla Regione Lazio nell'area dei Colli Albani. In origine, l'intero territorio comunale era situato all'interno del parco (legge regionale n\u00ba 2 del 13 gennaio 1984), ma gi\u00e0 il 28 settembre 1984 le aree assegnate al parco furono drasticamente ridotte, per ovvi motivi legati all'espansione edilizia futura dei centri abitati inclusi. Gli attuali confini del parco, stabiliti nel 1998, sono pi\u00f9 vasti dei confini precedenti.\nLa principale area di verde pubblico \u00e8 il parco Chigi, la tenuta di caccia dei Chigi attigua a palazzo Chigi dal 1988 acquisita dal Comune di Ariccia. L'estensione attuale dell'area verde \u00e8 di ventotto ettari, ma all'inizio dell'Ottocento aveva raggiunto l'estensione massima di 274 ettari.\nLa particolarit\u00e0 del parco Chigi \u00e8 che la scrupolosa tutela esercitata dai Chigi ha evitato (fino al secondo dopoguerra) la contaminazione tra l'originaria flora dei Colli Albani (formata da querce, tigli ed aceri) ed il castagno, introdotto per ragioni economiche tra il Seicento ed il Settecento. , il parco si presenta caratterizzato in gran parte come un bosco di lecci e latifoglie.\nSociet\u00e0.\nEtnie e minoranza straniere.\nNegli ultimi anni si \u00e8 assistito ad un netto aumento della popolazione di cittadinanza non italiana residente ad Ariccia. Al 31 dicembre 2007 essa ammontava a individui, pi\u00f9 del doppio rispetto a quella del 2003. Degli stranieri residenti, 466 erano maschi e 656 femmine; i minorenni erano 232, di cui 149 nati in Italia; le famiglie con almeno un elemento straniero erano 565, di cui 411 con almeno il capofamiglia straniero.\nSecondo i dati ISTAT, al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa lingua italiana \u00e8 l'unica lingua ufficiale di Ariccia, dato che non esistono sul territorio presenze di stanziamenti tali da giustificare l'esistenza di una minoranza linguistica. Il dialetto ricciarolo \u00e8 uno dei dialetti dei Castelli Romani afferenti al gruppo dei dialetti mediani: tuttavia \u00e8 sempre meno parlato a causa dell'attuale tendenza generale all'espansione del dialetto romanesco un po' in tutta l'area metropolitana di Roma e soprattutto nel quadrante meridionale della provincia di Roma.\nReligione.\nOrmai \u00e8 pacificamente accertato che l'evangelizzazione dell'area albana e tuscolana \u00e8 stata molto antica e fu probabilmente condotta personalmente da san Pietro apostolo e san Paolo di Tarso. La tradizione anzi afferma che proprio presso \"Aricia\" si svolse l'episodio narrato dagli Atti degli Apostoli dello scontro tra san Pietro e Simon Mago.\nIl territorio comunale \u00e8 ripartito in tre parrocchie: la parrocchia della collegiata di Santa Maria Assunta, con circa 7500 abitanti, il santuario di Santa Maria di Galloro, accorpata alla parrocchia della collegiata, con circa 3000 abitanti, e la parrocchia della chiesa di Santa Maria Assunta a Fontana di Papa, con circa 2500 abitanti.\nInoltre, nel territorio ariccino si trovano le case di riposo e di meditazione delle Maestre Pie Venerini e dei padri gesuiti, uno studentato delle Serve del Sacro Cuore di Ges\u00f9 e dei Poveri, una scuola dell'infanzia retta dalle Suore Serve di Maria Santissima Addolorata. e le case generalizie delle Religiose Francescane di Sant'Antonio. e delle Suore Missionarie del Catechismo.\nAd Ariccia \u00e8 attiva una Chiesa Cristiana Evangelica Battista, fondata nel novembre del 1948, chiesa membro dell'Unione Cristiana Evangelica Battista d'Italia.\nDal periodo medioevale al Seicento \u00e8 attestata la presenza ad Ariccia di una comunit\u00e0 ebraica. Il canonico e storico ariccino Emanuele Lucidi ipotizza che i primi ebrei giunsero ad \"Aricia\" dopo la morte di Simon Mago, che secondo la leggenda mor\u00ec in citt\u00e0 per le ferite riportate a Roma nella sfida di levitazione con san Pietro. Nell'archivio della Basilica di Santa Maria in Via Lata a Roma il Lucidi vide un atto di donazione del 1235, da parte di una \"Ebrea vidua religiosa\" alla Chiesa di San Nicola in Ariccia. Nonostante la bolla \"Hebraeorum gens\", promulgata da papa Pio V nel 1569, ordinasse l'allontanamento delle comunit\u00e0 ebraiche da tutte le citt\u00e0 dello Stato della Chiesa (eccetto Roma, Ancona ed Avignone), sembra che ad Ariccia la comunit\u00e0 ebraica continu\u00f2 a risiedere fino all'inizio del Seicento.\nIl 14 dicembre 1597 il cardinale Silvio Savelli e sua cognata Artemisia Savelli tennero a battesimo nella Collegiata di Santa Maria Assunta \"Lucia figliuola d'Isacco hebreo, di Lucia sua consorte\". Un atto di successione del 1603, controfirmato dal governatore di Ariccia, viene firmato \"actum in domi sopradicti Moisi in Aricia\": dunque gli ebrei continuavano a possedere beni ad Ariccia, come confermato da una deposizione del 1608, fatta da \"Belladonna uxor Rubini de Castro Cynthiani hebrea\", dalla quale emerge che l'ebreo Elia Capone non solo possedeva una casa di propria abitazione ad Ariccia, ma affittava un'altra casa ad altri ebrei. Infine, il Lucidi afferma che ancora alla fine del Settecento presso il ghetto di Roma alcuni ebrei venivano chiamati \"dell'Ariccia\" per cognome, cognome del resto piuttosto diffuso.\nIstituzioni, enti e associazioni.\nL'ospedale specializzato regionale \"Luigi Spolverini\", struttura specializzata per la cura dei motulesi, \u00e8 stato fondato nel 1909 con i contributi della principessa Antonietta Chigi: nel 1936 l'ospedale divent\u00f2 il principale centro di riferimento nazionale per la cura della poliomielite.\nNel 2013 sono iniziati in localit\u00e0 Fontana di Papa i lavori per la costruzione del Policlinico dei Castelli Romani che andr\u00e0 a servire, date le grandi dimensioni, l'intera area dei castelli romani e dell'agro comprese Pomezia, Ardea e Aprilia. Per questo la realizzazione del policlinico prevederebbe la chiusura di tre ospedali castellani, il \"San Giuseppe\" di Albano Laziale, lo storico \"Spolverini\" di Ariccia ed il \"De Sanctis\" di Genzano di Roma, e la revisione dei trasporti con l'apertura di una stazione del treno a Montegiove e linee bus da tutti castelli e da Ardea fino a Fontana di Papa.\nAlla fine del 2018, il Policlinico dei Castelli Romani, \u00e8 stato inaugurato e ha ricevuto il primo paziente.\nQualit\u00e0 della vita.\nIl reddito medio dichiarato \"pro capite\" nel comune di Ariccia ammonta a 21.215 euro (2005): il 19% della popolazione dichiara tra 10.000 e 15.000 euro (per un importo percentuale dell'10%), il 21% tra 15.000 e 20.000 (per un importo percentuale del 15%), il 17% tra 20.000 e 26.000 (per un importo percentuale di 17%), solo l'1.1% della popolazione dichiara oltre 100.000 euro (per un importo percentuale dell'8%) e lo 0.7% meno di 1000 euro (per un importo percentuale pari allo 0%).\nCultura.\nIstruzione.\nBiblioteche.\nIl Comune di Ariccia \u00e8 uno dei sedici comuni aggregati nel Sistema Bibliotecario dei Castelli Romani, che si ripropone di creare una rete tra le biblioteche dei Castelli Romani. Presso il centro storico di Ariccia \u00e8 attivo da alcuni anni un \"Punto Prestito Interbibliotecario Comunale\", che ha sede presso il centro Informagiovani e permette di consultare il catalogo \"on-line\" di tutte le biblioteche della zona.\nInoltre, nel novembre 2002 il SBCR ha firmato una convenzione con il Circolo Didattico di Ariccia per aprire al pubblico la \"Biblioteca Scolastica \"Pinocchio\"\".\nPresso Palazzo Chigi inoltre \u00e8 conservata la \"Biblioteca Chigi\", che raccoglie interessanti opere settecentesche e introvabili copie di opere di storiografia locale.\nIl canonico ariccino Emanuele Lucidi, autore delle \"Memorie storiche dell'illustrissimo municipio ora terra dell'Ariccia, e delle sue colonie di Genzano e Nemi\", afferma che i documenti comunali pi\u00f9 antichi che era riuscito a reperire risalivano al 1602: tuttavia solo in una seduta del consiglio comunale del 24 novembre 1647 venne stabilito di creare un archivio comunale e di raccogliere tutti questi documenti e le deliberazioni reperibili all'interno di un unico locale, decisione messa in atto solo nel 1652.\nInoltre, presso la collegiata di Santa Maria Assunta \u00e8 conservato l'archivio capitolare.\nRicerca.\nIl \"Liceo classico statale sperimentale James Joyce\" invia ogni anno una selezione di studenti meritevoli del quarto anno a fare uno \"stage\" presso i Laboratori Nazionali di Fisica di Frascati, dove i ragazzi entrano in contatto con l'ambiente della ricerca ad alto livello sotto la guida di tecnici e ricercatori.\nUniversit\u00e0.\nAd Ariccia ha sede una \"Universit\u00e0 popolare della Terza Et\u00e0\", ubicata presso porta Napoletana, accanto a Palazzo Chigi. Tra i corsi che vi si svolgono ci sono \"Storia dell'Arte\", \"Storia Contemporanea\" e \"Geografia\". L'istituzione culturale ha il patrocinio del Comune di Ariccia.\nMusei.\nIl polo museale pi\u00f9 importante di Ariccia \u00e8 il complesso monumentale di Palazzo Chigi, dal 1988 di propriet\u00e0 comunale, all'interno del quale sono ospitati diversi percorsi museali.\nLa pi\u00f9 importante raccolta museale del palazzo \u00e8 la \"Collezione Chigi\", composta da dipinti, sculture, decorazioni, arredi e suppellettili raccolte nel palazzo dai principi Chigi nei quattrocento anni della loro permanenza nella residenza. Tra la fine degli anni novanta e il Duemila la collezione Chigi si \u00e8 arricchita di nuove opere d'arte, radunate nell'autunno 2007 nel \"Museo del Barocco\", composto dalla \"Collezione Fagiolo\" -raccolta dal critico d'arte Maurizio Fagiolo dell'Arco- e dalle donazioni di Luigi Koelliker.\nStampa.\nAd Ariccia sono diffusi giornali locali a pagamento, il pi\u00f9 diffuso \u00e8 \"Nuovo Oggi Castelli\". Numerosi anche i giornali locali \"free-press\", tra cui \"Cinque Giorni\", stampato a Colleferro e che \u00e8 molto diffuso nel quadrante meridionale della provincia di Roma. Altri giornali \"free-press\" sono \"Controluce\", stampato a Frascati, \"La Voce dei Castelli\", stampato a Marino, e la rivista \"Vivavoce\", organo del \"Sistema Bibliotecario dei Castelli Romani\".\nAd Ariccia viene stampata da alcuni anni la rivista \"Castelli Romani: vicende - uomini - folclore\", fondata a Roma nel 1956 dal \"romanista\" Vincenzo Misserville.\nL'amministrazione comunale di Ariccia pubblica dal 2006 \"Aricia\", organo ufficiale \"free-press\" del Comune di Ariccia. Le parrocchie della collegiata di Santa Maria Assunta e del santuario di Santa Maria di Galloro invece hanno un loro proprio organo ufficiale \"free-press\", \"7 giorni\", con uscita a cadenza domenicale.\nTelevisione.\nCome i colleghi del cinema, anche i registi del piccolo schermo hanno spesso girato intere \"fiction\" o piccole scene di esse ad Ariccia. \u00c8 il caso della serie televisiva \"Orgoglio\", prodotta dalla Titanus e da Rai Fiction per la regia di Maria Venturi: la maggior parte delle scene sono girate tra Palazzo Chigi, il Parco Chigi e piazza di Corte.\nAriccia inoltre \u00e8 stata sede di numerose riprese per le tre stagioni della serie televisiva \"Caterina e le sue figlie\" con Virna Lisi e Iva Zanicchi, andate in onda dal dicembre 2005 e il marzo 2010.\nArte.\nTra il maggio e l'ottobre 2008 il Comune di Ariccia ha patrocinato l'iniziativa \"Il perCorso dell'Arte\", organizzata dall'omonima associazione lungo il rinnovato corso Giuseppe Garibaldi: l'evento consiste in un'esposizione di opere d'arte all'aperto, con la presenza di artisti ed artigiani all'opera.\nTeatro.\nPresso l'auditorium della sede centrale del Liceo Linguistico e delle Scienze Umane \"James Joyce\" si tiene ogni anno una rassegna teatrale molto ricca composta sia da spettacoli interpretati da alunni della scuola stessa e di altre scuole del territorio che da spettacoli interpretati da attori professionisti. Tra gli altri, si sono esibiti presso il Joyce Ulderico Pesce e Rolando Ravello. Gli eventi teatrali in questione sono patrocinati dal Comune di Ariccia e dalla Provincia di Roma.\nNell'estate 2008 il Comune di Ariccia ha organizzato l\"Estate Teatrale Ariccina\", con la partecipazione di professionisti del teatro. Inoltre, nel novembre dello stesso anno \u00e8 stato inaugurato uno spazio teatrale comunale nella chiesa sconsacrata di San Nicola di Bari.\nCinema.\nL'architettura della scenografica piazza di Corte con gli edifici che vi prospettano, la verticalit\u00e0 del ponte di Ariccia o il vasto panorama che si gode dal centro storico hanno attirato nel corso degli anni numerosi registi e \"troupe\" da tutto il mondo. La \"location\" ha fatto da sfondo al film \"Buonasera, signora Campbell\", anche se Ariccia veniva presentata con il nome di finzione di \"San Forino\".\nIl film pi\u00f9 celebre girato in parte ad Ariccia \u00e8 \"Il Gattopardo\" (1963), per la regia di Luchino Visconti: tuttavia la scena probabilmente pi\u00f9 nota del film, quella del ballo, \u00e8 stata girata negli ambienti di Palazzo Valguarnera-Gangi a Palermo, mentre gran parte degli esterni furono girati nell'appositamente restaurata residenza palermitana di villa Boscogrande. La scena pi\u00f9 importante girata negli interni di palazzo Chigi \u00e8 stata quella del dialogo tra Burt Lancaster ed Alain Delon (quello del \"se vogliamo che tutto rimanga com'\u00e8, bisogna che tutto cambi \").\nFra i registi che hanno girato ad Ariccia, vanno ricordati Renato Castellani con \"Due soldi di speranza\" (1952), Nanni Loy con \"Un giorno da leoni\" (1961), Daniele Segre con \"Partitura per volti e voci\" (1991) e Tonino Cervi con \"L'avaro\" (1989), film che aveva Alberto Sordi come protagonista.\nNel 2018 il regista Giovanni Veronesi gira alcune scene del film \"Moschettieri del Re - La penultima missione\" all'interno di Palazzo Chigi.\nMusica.\nNella piazza principale di Ariccia \u00e8 stato girato quasi interamente il video musicale del brano \"I Belong to You\" cantato dalla celebre Pop-Star Anastacia e dal cantante italiano Eros Ramazzotti.\nDal 2008 Palazzo Chigi ospita la sede del \"Gran Ballo Nazionale delle Debuttanti\", iniziativa patrocinata dalla Presidenza del Consiglio dei ministri, dal Ministero per i Beni e le Attivit\u00e0 Culturali e dagli enti locali.\nNel 2016 la cantante Emma Marrone gira il suo videoclip della canzone \"Il paradiso non esiste\" all'interno di Parco Chigi.\nCucina.\nLa cucina ariccina non si distingue di molto dalla cucina romana, ma il prodotto culinario pi\u00f9 conosciuto del comune \u00e8 la porchetta, affiancata da altri prodotti meno caratteristici come il vino bianco, la mozzarella di bufala. Ariccia \u00e8 anche uno dei pochi comuni dei Castelli Romani dove ancora esistono in gran numero le caratteristiche fraschette, che attirano un gran numero di frequentatori da Roma e dall'area castellana.\nGeografia antropica.\nUrbanistica.\nIl centro storico di Ariccia ha una forma vagamente tondeggiante, a somiglianza dell'altopiano su cui si trova. In et\u00e0 antica \u00e8 verosimile che in questo sito sorgesse l'acropoli di \"Aricia\", oppure un insediamento di et\u00e0 pre-romana che poi gradatamente \"scivol\u00f2\" verso Vallericcia attirato dalla via Appia Antica. Lo sviluppo dell'abitato come lo conosciamo inizi\u00f2 alla fine del Quattrocento: il centro del paese, indicato dalla collegiata e dal palazzo baronale, doveva trovarsi in prossimit\u00e0 dell'attuale porta Romana. In seguito all'abbandono di questa porta decretato per ragioni di sicurezza in occasione della guerra di Castro (1641-1649) \u00e8 plausibile che l'abitato inizi\u00f2 ad espandersi verso nord-est lungo la direttrice di corso Giuseppe Garibaldi, al termine del quale i Savelli gi\u00e0 alla fine del Cinquecento si erano fatti costruire un palazzo presso porta Napoletana (che divent\u00f2 in seguito palazzo Chigi).\nMa fu dopo l'acquisto del feudo da parte dei Chigi nel 1661 che inizi\u00f2 il vero sviluppo urbanistico di Ariccia in senso moderno: Gian Lorenzo Bernini progett\u00f2 la scenografia barocca di piazza di Corte, ed incaric\u00f2 il fratello Luigi Bernini di chiudere il rettilineo di corso Garibaldi con la progettazione della chiesa sconsacrata di San Nicola di Bari. La disposizione berniniana di piazza di Corte, che divent\u00f2 il centro religioso e politico del paese, fu in parte modificata con il raddoppiamento di palazzo Chigi nel 1740, la risistemazione dell'aspetto dei casini e del portico d'ingresso della collegiata ad opera di Sigismondo Chigi nel 1771 e soprattutto con la rottura dell'isolamento di Ariccia attraverso il ponte di San Rocco ed il ponte di Ariccia (1847-1854).\nUna nuova espansione dell'abitato si ebbe all'inizio del Novecento, con la costruzione di villini residenziali di villeggiatura, e poi nel secondo dopoguerra, con la nascita di aree residenziali medio-borghesi. Il piano regolatore generale del comune fu approvato dalla Regione Lazio il 22 luglio 1977.\nSport.\nCalcio.\nL'Ariccia Calcio \u00e8 stata costituita nel 1988 in seno alla Polisportiva Comunale. La squadra \u00e8 affiliata alla Societ\u00e0 Sportiva Lazio, e nell'ottobre 1995 gli allievi provinciali classe 1995 della squadra sono stati sponsorizzati dai due calciatori biancocelesti Tommaso Rocchi e Gaby Mudingayi.\nCalcio a 5.\nAll'interno della Polisportiva Comunale, \u00e8 operativa l'associazione sportiva Futsal Ariccia Calcio a 5. Un'altra realt\u00e0 ariccina per il calcio a 5 \u00e8 stata la Carlisport Calcio a 5, attiva sempre all'interno della Polisportiva Comunale e arrivata a conquistare la promozione in Serie A2 prima di essere assorbita dalla Cogianco Genzano Futsal.\nPallavolo.\nL'Ariccia Volley Club, rappresentativa locale nella pallavolo, venne promossa in Serie A maschile FIPAV nel 1973/1974 sotto la gestione del presidente Giovanni Cianfanelli e del General Manager Renato Ammannito, che non esitarono a portare ad Ariccia alcuni grandi campioni internazionali come Mario Mattioli, Erasmo Salemme ed il leggendario Kirk Kilgour: la compagine ariccina cos\u00ec vinse un titolo nazionale nel 1974/1975, e nel 1975/1976 venne trasferita a Roma diventando l'Accademia dello Sport Roma.\nDal 1986/1987 \u00e8 operativa (dal 1988 all'interno della Polisportiva Comunale) l'associazione sportiva Libertas Volley Ariccia. Nel campionato 2008/2009, la Libertas Ariccia milita in Serie C maschile ed in Serie C femminile.\nScherma.\nIl Club Scherma Ariccia, inserito nella realt\u00e0 della Polisportiva Comunale, nasce nel 1997. Il Club in poco pi\u00f9 di dieci anni ha vinto quindici titoli nazionali, due Coppe Italia e quarantanove titoli regionali. inoltre vanta ben quattro atleti nelle squadre nazionali juniores ed uno in quella maggiore.\nRugby.\nUna delle societ\u00e0 non pi\u00f9 ospitate nella realt\u00e0 della Polisportiva Comunale \u00e8 l'A.S.D. Ariccia Rugby, che ha militato nelle stagioni dal 1993 al 2009 nel campionato di Serie C maschile, nel quale oggi \u00e8 presente come A.S.D Campoleone Lanuvio Rugby."}
{"id": "31050", "revid": "57872", "url": "https://it.wikipedia.org/wiki?curid=31050", "title": "Santo Stefano al Mare", "text": "Santo Stefano al Mare (\"San Steva\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nTerritorio.\nIl territorio comunale santostefanese si estende lungo la costa della Riviera di Ponente.\nClima.\nLa particolare posizione geografica favorisce un clima eccezionalmente mite, con temperature che durante l'inverno non scendono mai sotto gli 0\u00b0 e d'estate molto raramente superano i 30\u00b0.\nStoria.\nIl borgo fu un antico fondo dell'Impero romano denominato Porciana e divenne in seguito un importante feudo di Adelaide di Susa, chiamato anticamente Villaregia.\nFin dall'epoca longobarda nel territorio vi operavano i monaci colombaniani dell'abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, di cui facevano parte l'abbazia di San Dalmazzo di Pedona presente nell'opera di evangelizzazione nelle valli, ed anche sulle coste con il monastero di san Martino dell'isola Gallinara di Albenga e l'abbazia di Lerino, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di oliveti (fra cui la cultivar di oliva taggiasca), vigneti, castagneti, mulini, frantoi, etc.. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio dalla marittima ligure lungo le valli appenniniche verso la pianura con scambi di merci varie come olio, sale, legname, carne, etc..\nSi ebbe quindi la fondazione monastica dell'antico \"Fundus Porcianus\", documentato ancora nell'atto del 1029 che ne conferma il possesso assieme a Villa Regia come feudo regio. Pochi anni dopo, nel 1049, Adelaide di Susa don\u00f2 il borgo, che in seguito divenne il principato monastico di Villaregia (con i feudi di Cipressa, Pompeiana, Riva Ligure, Terzorio, Taggia, parte di Castellaro, Civezza, Costarainera, Pietrabruna e di San Lorenzo al Mare), ai monaci benedettini dell'abbazia di Santo Stefano di Genova (dipendente sempre dall'abbazia di Bobbio); santo che diede definitivamente il nome alla cittadina favorendo cos\u00ec lo sviluppo economico e culturale.\nNel 1284 partecip\u00f2 al fianco della Repubblica di Genova - inviando un nocchiero con venti vogatori - nella vittoriosa battaglia della Meloria contro la flotta navale di Pisa per la supremazia commerciale genovese nel mar Mediterraneo. Pochi anni dopo partecip\u00f2, sempre alleandosi con la repubblica genovese, alla conquista di Cagliari nel 1290 inviando cinque combattenti.\nSi sottomise ufficialmente al governo della repubblica genovese nel 1353 ottenendo la nomina di due consoli eletti dal popolo sanstevano, lasciando inoltre invariato il precedente statuto comunale. A seguito delle numerose invasioni e scorribande dei pirati saraceni - tra queste nel 1544 ad opera di Aly Amat - il borgo marinaro fu dotato di notevoli torri per la difesa e avvistamento del territorio. Una di queste torri, dalle forme ennagonali e risalente al 1566, \u00e8 dal 1987 sede del municipio.\nCon la caduta della repubblica genovese, sul finire del 1797, e la conseguente istituzione della napoleonica Repubblica Ligure, il territorio di Santo Stefano divenne municipalit\u00e0 autonoma che fu inquadrata nel cantone di Taggia nella giurisdizione delle Palme, con capoluogo Sanremo. Dal 1805, con il passaggio della Repubblica Ligure nel Primo Impero francese, rientr\u00f2 nel circondario di Porto Maurizio del Dipartimento di Montenotte.\nFu annesso al Regno di Sardegna nel 1815 dopo il congresso di Vienna del 1814, a seguito della caduta di Napoleone Bonaparte. Facente parte del Regno d'Italia dal 1861, dal 1859 al 1926 il comune di Santo Stefano al Mare fu compreso nel V mandamento omonimo del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nNel 1923 le fu aggregato il soppresso comune di Castellaro, poi ricostituito nel 1925.\nCon regio decreto del 1928 i comuni soppressi di Pompeiana, Riva Ligure, Santo Stefano al Mare, Terzorio furono riuniti nel costituito comune di Riva Santo Stefano; nel 1947 Pompeiana e Terzorio furono distaccati da Riva Santo Stefano, comune che definitivamente venne soppresso nel 1954 con la separazione in due distinti ed attuali enti municipali.\nSimboli.\nLo stemma \u00e8 stato concesso con il decreto del presidente della Repubblica datato al 20 gennaio 1961.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Santo Stefano al Mare sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera blu per la qualit\u00e0 delle sue spiagge e per la qualit\u00e0 dei servizi del porto turistico (\"Marina degli Aregai\").\nCultura.\nEventi.\nOgni due anni si tiene l'infiorata, tipica festa paesana e legata all'alta floricoltura, sostentamento per molti abitanti; la festa viene organizzata usualmente nel mese di maggio.\nGeografia antropica.\nIl territorio comunale \u00e8 costituito dal capoluogo comunale e dal nucleo di Aregai per una superficie territoriale di 2,69\u00a0km\u00b2.\nConfina a nord con i comuni di Pompeiana e Terzorio, a sud \u00e8 bagnato dal mar Ligure, ad ovest con Riva Ligure e Pompeiana e ad est con Cipressa.\nEconomia.\nLe principali risorse economiche del comune sono le attivit\u00e0 legate al turismo vacanziero e all'agricoltura, specie la floricoltura.\nInfrastrutture e trasporti.\nStrade.\nIl territorio di Santo Stefano al Mare \u00e8 attraversato principalmente dalla strada statale 1 Via Aurelia che permette il collegamento stradale con Riva Ligure, ad ovest, e Cipressa ad est.\nFerrovie.\nIn passato Santo Stefano al Mare era attraversato dalla linea ferroviaria Genova-Ventimiglia e aveva una propria stazione. Il tracciato originario \u00e8 stato spostato pi\u00f9 a monte e il percorso, sgomberato, \u00e8 stato adibito a pista ciclabile. Questa pista - denominata Pista ciclabile della Riviera Ligure - parte dalla vicina San Lorenzo al Mare e attraversa Santo Stefano, Taggia e raggiunge Sanremo.\nPiste ciclabili.\nIl territorio comunale di Santo Stefano al Mare \u00e8 attraversato dalla pista ciclabile della Riviera Ligure, lunga 24\u00a0km, che da ovest verso est collega i vari comuni costieri di Ospedaletti, Sanremo, Taggia, Riva Ligure, Santo Stefano al Mare, Cipressa, Costarainera e San Lorenzo al Mare lungo il vecchio tracciato della ferrovia Genova-Ventimiglia."}
