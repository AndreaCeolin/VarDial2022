{"id": "31786", "revid": "2027619", "url": "https://it.wikipedia.org/wiki?curid=31786", "title": "Vernio", "text": "Vernio \u00e8 un comune italiano sparso di abitanti, il pi\u00f9 settentrionale della provincia di Prato. \u00c8 situato presso la grande curva del fiume Bisenzio, e comprende le valli del Torrente Fiumenta, del Carigiola (entrambi affluenti del Bisenzio) e la parte iniziale della valle del Setta, affluente del Reno. Il territorio comunale \u00e8 attraversato perci\u00f2 dallo spartiacque appenninico. Nel territorio comunale si trova, immediatamente a nord della stazione, l'imbocco meridionale della Grande Galleria dell'Appennino posta sulla linea ferroviaria Bologna-Firenze.\nGeografia fisica.\nIl territorio comunale si estende in prossimit\u00e0 dello spartiacque dell'Appennino Tosco-Emiliano, che viene superato dalla parte di territorio che si estende a nord della frazione di Montepiano.\nL'area \u00e8 a rischio sismico e la localit\u00e0 di Vernio fu l'epicentro di un terremoto verificatosi il 25 ottobre 1843, che raggiunse la magnitudo 5,22 della Scala Richter ed il VII grado della Scala Mercalli.\nPresso i confini comunali nord-orientali \u00e8 ubicata la stazione meteorologica di Cottede, attiva dal 1938 e gestita dal Servizio Idrometeorologico dell'ARPA Emilia-Romagna, i cui dati termopluviometrici sono forniti anche al Servizio Idrologico Regionale della Toscana. Altre stazioni meteorologiche attive nel territorio comunale sono quella termopluviometrica di Vernio Sant'Ippolito, attiva dal 1999 e gestita dall'ARSIA, e quella pluviometrica di Vernio del Servizio Idrologico Regionale della Toscana.\nStoria.\nIl territorio presso il fiume ospitava un accampamento invernale romano (\"castra hiberna\", da cui deriva il nome di Vernio). Di questo periodo era testimone un ponte romano nell'abitato di Mercatale, distrutto durante la seconda guerra mondiale. Nel XII secolo il feudo di Vernio pass\u00f2 in eredit\u00e0 dai Cadolingi ai conti Alberti di Prato, che qui vi si ritirarono dopo il 1107. Passata nel XIII secolo ai Bardi, la contea rimase indipendente fino al 1798, quando venne abolita da Napoleone. Dopo il Congresso di Vienna pass\u00f2 sotto il Granducato di Toscana. Prerogativa della Contea di Vernio, una volta passata sotto il dominio dei Conti Bardi \u00e8 stata l'autonomia amministrativa rispetto a Firenze in quanto le tasse venivano pagate direttamente all'Imperatore a Vienna, questa autonomia \u00e8 decaduta soltanto con l'Unit\u00e0 d'Italia. Zona di brigantaggio e contrabbando in quanto confinava a nord con lo Stato Pontificio, ha subito scorribande e saccheggi da eserciti stranieri. Famosa \u00e8 rimasta l'invasione spagnola del 1512, che provoc\u00f2 una grande carestia a causa della quale i Conti Bardi distribuirono alla popolazione stremata dalla fame farina di castagne, stoccafisso, baccal\u00e0 e aringhe. Da qui \u00e8 nata la \"Societ\u00e0 della Miseria\" che rievoca ogni anno questo avvenimento la cui ricorrenza era il mercoled\u00ec delle ceneri, da qualche anno spostata alla prima domenica di Quaresima.\nFamoso personaggio di Vernio \u00e8 Vitale da Rimochi, soprannominato il \"Diavolo di Rimondeto\", sospesa tra realt\u00e0 e leggenda, la sua storia parla della difesa di una coppia di giovani sposi costretti dal Conte all'osservanza dello Ius primae noctis finita con l'uccisione del Conte e la fuga a Roma del Diavolo di Rimondeto al servizio dell'antipapa. Si dice sia morto da vecchio nella Badia di Montepiano dove aveva vissuto gli ultimi anni della sua vita come fra Pietro.\nMonumenti e luoghi d'interesse.\nArchitetture civili.\nMulin de' Fossi.\nIl Mulin de' Fossi, \u00e8 un mulino idraulico costruito nel 1885 da Pietro Cecconi; appartiene ancora ai suoi discendenti, fu ristrutturato nel 1935 ed \u00e8 tuttora in attivit\u00e0. \u00c8 situato nel Comune di Vernio lungo la SRT 325, tra la frazione di San Quirico e Sasseta. \u00c8 alimentato con l'acqua del torrente Fiumenta che confluisce in un bottaccio. Gli alberi di trasmissione e i ritrecini furono realizzati da Elio Tarocchi e il mulino, ancora oggi, mantiene la sua antica predisposizione con quattro macine in pietra, la pi\u00f9 antica delle quali fu realizzata 120 anni fa.\nIl Palazzo comunale invece, del XVII secolo, fu fatto costruire dai conti Bardi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 433 persone (190 maschi e 243 femmine).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nAccademia de' Bardi.\nL'Accademia de' Bardi \u00e8 stata fondata nel 2010 da Alessandro Magini, Roberto Marchi e un gruppo di soci tra i quali il Comune di Vernio, che vi \u00e8 rappresentato dal Sindaco. Prosegue le attivit\u00e0 iniziate nel 1999, sotto il nome di Centro Bardi, e opera nei settori della cultura, dell'arte, della musica, del teatro. Ha come scopo quello di coniugare la tradizione culturale umanistica con la realt\u00e0 e l'arte contemporanea, ispirandosi all'impostazione che il Conte di Vernio, Giovanni Maria Bardi, dette alla sua Camerata dei Bardi. L'Accademia ha sede nel Casone dei Bardi a San Quirico di Vernio, in locali messi a disposizione dall'Amministrazione Comunale.\nL'Organo Traeri nell'Oratorio Bardi.\nNell'oratorio annesso al Casone dei Bardi si trova un organo storico \u2013 datato 1699 e attribuito agli organari Francesco e Domenico Traeri \u2013 recentemente restaurato dal laboratorio di Riccardo Lorenzini. L'organo viene normalmente utilizzato per rassegne concertistiche, incisioni discografiche e manifestazioni artistiche curate da Alessandro Magini e dall'Accademia de' Bardi, nell'ambito dei programmi culturali del Comune di Vernio, della Provincia di Prato e della Regione Toscana.\nLo strumento \u00e8 collocato in cantoria, al di sopra della porta d'ingresso dell'oratorio. Vi si accede mediante una scala interna, a chiocciola, in pietra serena. Le fonti archivistiche attestano che la cantoria era stata progettata per accogliere uno strumento fin dall'epoca in cui fu costruito l'edificio [\u2026]. Il corpo fonico e la complessa macchina (somiere, trasmissioni, etc.) sono contenute in parte nell'interdosso della grande finestra che si apriva sull'aula, ed in parte all'interno della pregevole cassa lignea che le fu addossata. Nella stanza adiacente, al di sopra del vestibolo, sono collocati i mantici ed il loro meccanismo di alzata. Le dimensioni della cassa, assieme all'articolato rilievo dei piani in aggetto ed alla notevole altezza dell'architrave, suggeriscono che essa non fu concepita per l'oratorio. Il nucleo centrale del prospetto, delineato da una cornice rettangolare, ripropone al suo interno i moduli compositivi che caratterizzano lo stile dei Traeri: partizione in tre campate a cuspide mediante paraste a forma di pilastrini con capitelli ionici sormontati da mensole a modiglione; riquadri riempiti con elaborati intagli a motivi fitoformi al di sopra delle cuspidi laterali (elementi che rievocano l'ordine superiore su cui erano disposti gli \u201corganetti morti\u201d delle facciate rinascimentali). Nel suo insieme l'impianto si attarda ancora, al volgere del XVII secolo, nella rielaborazione manieristica del repertorio classico e rinascimentale (pilastri scanalati, architrave, capitelli ionici, modiglioni etc.) e ripropone, ancorch\u00e9 nelle sue linee essenziali e in scala ridotta, il disegno della cassa dell'organo che Baldassarre Malamini costru\u00ec per il duomo di Modena nel 1595. Al diverso stile che caratterizzer\u00e0 il XVIII secolo, sembrano invece preludere gli elaborati intagli del grande fastigio che culmina l'architrave, con il sinuoso volgere dei \u201cnastri\u201d intrecciati, a tratti bruscamente interrotto da spigolose inversioni. Un grande cartiglio, predisposto come campo delle armi, ma vuoto, corona l'intera struttura. La cassa \u00e8 dipinta a tempera con motivi decorativi e specchiature a finto marmo su fondo verde chiaro ed \u00e8 arricchita da una doratura originale a foglia. La facciata dispiega in mostra 17 canne di stagno del Principale (da Re2 a Fa#3), distribuite in tre cuspidi (5+7+5) e sostenute da legature trasversali riccamente intagliate e dorate [\u2026]. La tastiera \u00e8 composta da 45 tasti con estensione da Do1 a Do5 e prima ottava corta, collegata alla pedaliera [\u2026]. La meccanica di registrazione \u00e8 composta da sette leve di noce, con movimento orizzontale, a bilancia, incolonnate a destra della tastiera.\nGeografia antropica.\nFrazioni.\nSan Quirico (capoluogo del Comune), Mercatale, Montepiano, Sant'Ippolito, Cavarzano, Sasseta, Terrigoli-Le Confina - Principali nuclei abitati nei pressi delle frazioni: (S.Quirico: Celle, Ceraio, Segalari, Rimondeto, Rimochi, case Pezzoli)-(Mercatale: Poggiole,Le Piana, Costozze,La Valle)-(S.Ippolito: Morandaccio, Castagneta)-(Montepiano: La Storaia, Risubbiani,La Badia, Castagnaccio)-(Cavarzano: Gagnaia, Trebbio, Mezzacosta, Collina, Bettarello, Acquasanta, Tozzini, Cava)-(Sasseta: La Rocca, Luciana, Gorandaccio, Casigno)- (Terrigoli-Le Confina: Gavazzoli, Saletto).\nSan Quirico.\n\u00c8 il capoluogo del comune. Diversi i nuclei abitati ad esso collegati:\nCelle, Ceraio, al di sotto del quale si \u00e8 sviluppato la nuova sede scolastica di Vernio, Segalari, Rimondeto, Rimochi, Case Pezzoli.\nMercatale.\nDiversi i nuclei abitati collegati a questa frazione, che \u00e8 la pi\u00f9 grande del Comune di Vernio:\nMontepiano.\nPrincipali nuclei abitati: La Storaia, Risubbiani, La Badia, Castagnaccio. La Storaia \u00e8 un piccolo paese che si trova 2 kilometri a nord di Montepiano. Risubbiani si trova sulla SP36 che collega Barberino di Mugello con Montepiano. La Badia dista 1 kilometro da Montepiano; in questo piccolo paese si trova l'Abbazia di Santa Maria.\nCastagnaccio \u00e8 un piccolo nucleo abitato attraversato da una strada vicinale.\nSant'Ippolito.\nL'abitato sorse intorno ad una delle pi\u00f9 antiche pievi della Val di Bisenzio. Il paese \u00e8 conosciuto anche col \"soprannome\" di \"San Poto\", ed i suoi abitanti vengono per questo definiti \"sampotini\".Da evidenziare la Biblioteca popolare \"Francesco Petrarca\" edificio risalente al XV secolo, fondata da Ferdinando Ricci.\nLa frazione si trova in collina ad un'altezza di circa 415 m s.l.m. comprende circa 800 abitanti.\nPrincipali nuclei abitati: Morandaccio, Castagneta\nCavarzano.\n\u00c8 una frazione che si trova a monte di Mercatale di Vernio, ad una altitudine sul livello marino di oltre 600 m. I residenti non sono numerosi (226 secondo in censimento del 2001), ma d'estate si riempie di villeggianti arrivando a quadruplicare. Vi si trovano la chiesa di San Pietro a Cavarzano, due bar e una Pro Loco. Quest'ultima costituisce il centro promotore di importanti iniziative sociali, culturali e turistiche.\nLa frazione si divide in varie localit\u00e0:\nDal paese si possono intraprendere passeggiate lungo sentieri boschivi, incontrando ruscelli (come \"Ri' Maggiori\"), ammirando la fauna (non rari si trovano cervi, caprioli e cinghiali) e la flora. Proseguendo verso nord, a circa 7\u00a0km, si pu\u00f2 raggiungere il luogo che storicamente era deputato alla pastura estiva, detta \"Alpe di Cavarzano\", situata ad un'altitudine di 1010 m, dalla quale si pu\u00f2 salire fino alla cima del monte della Scoperta (a 1278 m) punto pi\u00f9 alto della provincia di Prato.\nSasseta.\nSasseta \u00e8 un piccolo borgo situato sulla ex provinciale 325, non lontano dal capoluogo di comune (san Quirico) e dal confine con l'Emilia-Romagna. \u00c8 abitata da circa 200 persone ma che durante il periodo estivo aumentano notevolmente. Non ci sono grandi luoghi di interesse a Sasseta se non la nuova chiesa di San Michele arcangelo costruita negli anni '50 del '900. Recentemente \u00e8 stata abbellita con un'enorme opera pittorica che ricopre tutta la parete absidale della chiesa, il famoso crocifisso bianco. Altro edificio di culto \u00e8 l'antica chiesa dedicata alla Madonna della neve, patrona del paese che viene celebrata nel periodo estivo con processioni e feste. Questo luogo \u00e8 particolare perch\u00e9 ci fa capire che Sasseta era un borgo importante nel passato dato che poteva usufruire di una chiesa propria, sinonimo di autonomia territoriale.\nSasseta \u00e8 immersa nel verde e permette di poter compiere splendide passeggiate tra i boschi grazie ai molti sentieri che si sono creati nel tempo, i quali rendono pi\u00f9 agile le camminate. Nella parte finale di Sasseta (i Cioni) \u00e8 possibile trovare un sentiero in ottime condizioni che porta ad un piccolo tabernacolo (\"forca\"), ma la cosa importante \u00e8 che continuando a camminare si raggiunger\u00e0 quello che era il vecchio mulino di Sasseta, oggi diventato un'abitazione privata. In questa zona di paese ci sono molti sentieri del CAI che permettono di raggiungere il paese successivo, Montepiano, ma anche quello praticamente adiacente, Luciana.\nQuesto piccolo paesino in passato era molto popolato tanto che possedeva una propria scuola elementare in localit\u00e0 La Chiesina, di cui esiste tuttora la struttura.\nPrincipali nuclei abitati: Capannone, Chiesina, Cioni, La Rocca, Luciana, Gorandaccio, Casigno.\nIl Casigno e Gorandaccio sono localit\u00e0 abitate da circa 10 residenti cadauna, arroccati sulla cima di una collina ricca di vigneti, alberi da frutta e castagni. In auto sono accessibili dall'abitato di Sasseta, oppure, da strada pedonale, che dal centro del comune di Vernio, sale sulla collina, passando per la frazione La Rocca o su per il crinale(per quanto riguarda Il Casigno. Dal Casigno si gode di un ottimo panorama sulla vallata di Vernio. A La Rocca si trova l'omonimo castello, ricco di storia.\nTerrigoli-Le Confina.\nPrincipali nuclei abitati: Saletto, Borsano\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31789", "revid": "1718925", "url": "https://it.wikipedia.org/wiki?curid=31789", "title": "Periodo della tavola periodica", "text": "Nella tavola periodica degli elementi, un periodo \u00e8 una riga della tavola periodica. Il periodo \u00e8 anche il numero di livelli.\nIl massimo numero quantico principale (n) che \u00e8 posseduto da elettroni di un dato elemento stabilisce a quale periodo appartiene. \nOgni livello elettronico (eccetto il primo) \u00e8 diviso in pi\u00f9 sottolivelli, che al crescere del numero atomico vengono riempiti grosso modo in quest'ordine:\n 1s \n 2s 2p \n 3s 3p \n 4s 3d 4p \n 5s 4d 5p \n 6s 4f 5d 6p \n 7s 5f 6d 7p \nDa qui deriva la struttura della tavola periodica. \nVisto che le propriet\u00e0 chimiche e fisiche sono determinate dagli elettroni pi\u00f9 esterni, queste tendono ad essere simili fra elementi dello stesso gruppo (ogni gruppo equivale ad una colonna della Tavola periodica).\nElementi adiacenti all'interno di un periodo hanno dunque una struttura elettronica che varia con regolarit\u00e0 lungo ad esso e quindi sono caratterizzati da una parallela variazione di propriet\u00e0.\nProcedendo da sinistra verso destra lungo ciascun periodo (escludendo le serie di transizione che rappresentano delle stasi) si passa da elementi con propriet\u00e0 metalliche, ad elementi con propriet\u00e0 anfotere e infine a non-metalli, l'ultimo elemento di ogni periodo \u00e8 un gas nobile, che possiede ridottissima reattivit\u00e0 chimica."}
{"id": "31790", "revid": "2121138", "url": "https://it.wikipedia.org/wiki?curid=31790", "title": "Tetraquark", "text": "Il modello a tetraquark \u00e8 stato proposto per descrivere gli adroni esotici scoperti a partire dal 2003. Il modello descrive adroni composti di quattro quark di valenza, disposti in due coppie di diquark. I diquark sono oggetti dotati di carica di colore, quindi una \"molecola\" di due diquark \u00e8 unita dallo scambio di gluoni e avrebbe un raggio molto ridotto rispetto a quello di una molecola mesonica.\nIl pi\u00f9 famoso adrone esotico per il quale \u00e8 stata proposta l'interpretazione di tetraquark \u00e8 la risonanza X(3872). La lettera \"X\" indica la provvisoriet\u00e0 del nome, mentre il numero 3872 indica la massa in MeV della risonanza, all'incirca il quadruplo di quella di un protone. Essa \u00e8 stata osservata per la prima volta dall'esperimento Belle, in una collaborazione internazionale a maggioranza giapponese e statunitense, ed annunciata il 31 ottobre 2003, e successivamente confermata da diversi altri esperimenti. Non c'\u00e8, al giorno d'oggi, accordo sull'interpretazione di questo adrone: le due principali proposte sono quella di tetraquark e quella di molecola mesonica.\nOltre a X(3872), si ipotizza che anche altre particelle recentemente scoperte possano essere interpretate secondo il modello a tetraquark. In particolare le altre due candidate pi\u00f9 importanti sono Z(4430) osservata per la prima volta nel 2007 dall'esperimento Belle e Zc(3900) scoperta nel 2013 da due gruppi di ricerca indipendenti: l'esperimento Belle e il gruppo di ricerca che opera con l'acceleratore BES III in Cina.\nNel 2020 la collaborazione LHCb ha annunciato l'osservazione di X(6900), il primo tetraquark pesante composto da due quark charm e due anticharm"}
{"id": "31791", "revid": "287204", "url": "https://it.wikipedia.org/wiki?curid=31791", "title": "Elementi del periodo 1", "text": "Un elemento del periodo 1 \u00e8 uno degli elementi chimici nella prima riga (o \"periodo\") della tavola periodica degli elementi.\nQuesti sono:\nElementi del periodo 1 \u2013\nElementi del periodo 2 \u2013\nElementi del periodo 3 \u2013\nElementi del periodo 4 \u2013\nElementi del periodo 5 \u2013\nElementi del periodo 6 \u2013\nElementi del periodo 7 \u2013\nElementi del periodo 8"}
{"id": "31792", "revid": "1536653", "url": "https://it.wikipedia.org/wiki?curid=31792", "title": "Attinoidi", "text": "La serie degli attinoidi (in passato attinidi) si riferisce ai quindici elementi chimici compresi fra l'attinio e il laurenzio sulla tavola periodica, con numeri atomici fra l'89 e il 103 inclusi.\nIl nome deriva dal primo elemento della serie, l'attinio, e solitamente il generico elemento di questa categoria si indica con il simbolo An. Tutti gli attinoidi fanno parte del blocco f della tavola periodica, ovvero riempiono l'orbitale 5f; il laurenzio costituisce un'eccezione, in quanto facente parte del blocco d. Questa divergenza causa confusione sulla corretta disposizione degli elementi attinoidi nella tavola periodica.\nPer caratteristiche chimiche sono molto simili agli elementi della serie dei lantanoidi: gli attinoidi con il numero atomico pi\u00f9 alto non sono reperibili in natura per via della loro emivita molto breve: quasi tutti gli attinoidi sono fortemente radioattivi. Il plutonio, inoltre, \u00e8 anche estremamente velenoso.\nPossiedono poi anche una buona elettropositivit\u00e0: ci\u00f2 significa che tendono a cedere i loro elettroni per diventare cationi (comportamento tipico dei metalli).\nLe loro propriet\u00e0 chimiche sono talmente simili che all'inizio l'intera serie fu considerata come un solo elemento: infatti hanno elettronegativit\u00e0 molto simile (1,3); tendono a fare passare l'unico elettrone del guscio 6s al guscio sottostante 5f; possiedono una densit\u00e0 piuttosto alta e possono produrre pi\u00f9 allotropi. Differiscono per\u00f2 tra loro se si esaminano i numeri di ossidazione: se per i lantanoidi \u00e8 +3, lo stesso non si pu\u00f2 dire per gli attinoidi, i quali possiedono numeri pi\u00f9 elevati e solo gli attinoidi pesanti tornano ad avere il numero di ossidazione +3.\nCome i lantanoidi (Ln), anche gli attinoidi (An) talvolta sono rappresentati al di fuori della tavola periodica, nello stesso modo e per gli stessi motivi: occupazione da parte degli elettroni degli orbitali di tipo f ma anche una maggior chiarezza nella tavola periodica (per evitare che si allarghi eccessivamente).\nStoria.\nCome nel caso dei lantanoidi gli attinoidi formano una famiglia di elementi con propriet\u00e0 simili in cui coesistono due gruppi sovrapposti: gli elementi transuranici, che seguono l'uranio, e gli elementi transplutonici, ovvero quelli che si susseguono al plutonio spostandosi verso destra nel periodo. Rispetto ai lantanidi che, con l'eccezione del promezio, si trovano in natura in quantit\u00e0 abbastanza apprezzabili, gli elementi di questa serie sono piuttosto rari e prevalentemente sintetizzati in laboratorio. I pi\u00f9 abbondanti, nonch\u00e9 i pi\u00f9 facili da preparare, sono l'uranio e il torio, seguiti da americio, attinio, protoattinio e nettunio.\nLa scoperta della maggior parte di questi elementi \u00e8 piuttosto recente, risalente al secolo scorso. L'esistenza di alcuni elementi transuranici fu suggerita da Enrico Fermi, sulla base dei suoi esperimenti nucleari, gi\u00e0 nel 1934. A ogni modo all'epoca erano conosciuti appena quattro lantanoidi e ancora non si ipotizzava che potessero formare una famiglia come i lantanidi. L'opinione prevalente era quella che ha dominato nell'ambito delle ricerche scientifiche fino agli anni quaranta, ovvero che si trattasse di regolari elementi appartenenti al 7\u00ba periodo. Lentamente la sintesi di altri elementi o composti transuranici ha minato alla base questa teoria largamente diffusa, portando i chimici a rivedere la configurazione della tavola periodica. Gli esperimenti pi\u00f9 importanti sono quelli condotti a Berkeley, in California, tra il 1941 e il 1944 e che provarono l'esistenza dell'americio, del curio, del berkelio e di tanti altri.\nNonostante la clamorosa scoperta fino al termine degli anni cinquanta la comunit\u00e0 scientifica non ha espresso un parere condiviso sulla giusta collocazione degli attinoidi all'interno del sistema periodico. Prima di allora, infatti, vigeva la cosiddetta \"ipotesi attinidica\" (\"actinide hypothesis\"), ovvero un insieme di varie proposte su come \"catalogare\" gli elementi appena scoperti.\nDall'attinio all'uranio.\nI primi attinoidi a essere scoperti sono stati, rispettivamente, l'uranio e il torio. L'uranio (il cui simbolo chimico \u00e8 U) fu identificato nel 1789 dal chimico tedesco Martin Heinrich Klaproth all'interno del minerale uraninite, nota anche come pechblenda. Klaproth decise di denominare l'elemento \"uranio\" in riferimento al pianeta Urano, scoperto appena otto anni prima. Lo scienziato fu, inoltre, in grado di precipitare un composto giallo (secondo alcuni studiosi moderni si tratt\u00f2 di diuranato sodico) sciogliendo un campione di pechblenda in acido nitrico e neutralizzando la soluzione ottenuta con un po' di idrossido di sodio. Riducendo in polvere il composto ottenuto e sfruttando del carbone, estrasse una sostanza nera che inizialmente scambi\u00f2 per un metallo. Soltanto 60 anni dopo, il francese Eug\u00e8ne-Melchior P\u00e9ligot identific\u00f2 il composto di Klaproth come ossido di uranio (UO2). Sempre P\u00e9ligot isol\u00f2 il primo campione di uranio metallico riscaldando il tetracloruro di uranio con del potassio e calcolandone la massa atomica con un valore di circa , corretto da Dmitrij Mendeleev nel 1872 con il valore di 240\u00a0u, secondo le leggi di periodicit\u00e0. I calcoli di Mendeleev furono confermati nel 1882 da K. Zimmerman.\nL'ossido di torio (ThO2) fu invece scoperto da Friedrich W\u00f6hler in un minerale rinvenuto in Norvegia nel 1827. J\u00f6ns Jacob Berzelius analizz\u00f2 e port\u00f2 alla luce dettagli pi\u00f9 interessanti di questo materiale nel 1828. Come far\u00e0 poi P\u00e9ligot, Berzelius ridusse il tetracloruro di torio con il potassio e isol\u00f2 per la prima volta il metallo, attribuendogli il nome di \"torio\" in riferimento a Thor, il dio nordico dei fulmini, e il simbolo Th.\nQuando la corsa alla ricerca di nuovi elementi sembrava avere subito una battuta d'arresto, nel 1899 Andr\u00e9-Louis Debierne, un assistente di Marie Curie, scopr\u00ec l'attinio (Ac) analizzando i rifiuti di pechblenda rimasti dopo la rimozione dal minerale di tracce di radio e polonio. Debierne descrisse la sostanza come simile al titanio e, dopo attenti studi, si convinse che fosse, al contrario, pi\u00f9 simile al torio (1900). La scoperta dell'attinio da parte di Debierne \u00e8 stata messa in discussione nel 1971 e nel 2000 delle ricerche specifiche hanno evidenziato che le pubblicazioni di Debierne del 1904 contraddicevano quelle del 1899-1900. La conclusione \u00e8 che Debierne non isol\u00f2 un nuovo elemento, sebbene ne predisse indirettamente l'esistenza. Vi sono dei dubbi anche sull'origine del nome. Attualmente, con una certa sicurezza, si ritiene che sia stato Victor Goldschimidt, nel 1937, ad attribuire all'elemento il nome \"attinio\", derivato dal greco \"\u03b1\u03ba\u03c4\u03af\u03c2\", \u03b1\u03ba\u03c4\u03af\u03bd\u03bf\u03c2 (\"aktis\", \"aktinos\") con il significato di \"raggio di luce\" o anche \"fascio\", poich\u00e9 fu scoperto solo dall'analisi delle radiazioni emesse da nuclidi figli, ovvero radioisotopi prodotti dal suo decadimento. Recenti studi inducono a credere che attinio vero e proprio non sia stato sintetizzato prima del 1950.\nIl protoattinio (Pa) fu isolato nel 1900 da William Crookes, sebbene vi siano parecchi dubbi al riguardo. D'altro canto, si \u00e8 certi che fu identificato nel 1913 da Kasimir Fajans e Oswald Helmuth G\u00f6hring durante i loro studi sul decadimento dell'isotopo 238U. I due scienziati chiamarono il nuovo elemento \"brevium\", dal latino \"brevis\", ovvero \"breve\" in riferimento al tempo di dimezzamento di appena 1,17 minuti. Negli anni il nome \u00e8 stato cambiato in \"protoattinio\" (dal greco \"\u03c0\u03c1\u1ff6\u03c4\u03bf\u03c2\" + \"\u1f00\u03ba\u03c4\u03af\u03c2\" che significa \"primo raggio\"), adottato dalla comunit\u00e0 scientifica e dalla letteratura a cominciare dal 1918 quando due gruppi di scienziati, uno guidato dall'austriaca Lise Meitner e dal tedesco Otto Hahn e l'altro con a capo Frederick Soddy e John Cranston in Gran Bretagna, scoprirono indipendentemente l'uno dall'altro l'isotopo 231Pa. Nel 1949 la IUPAC riconobbe ufficialmente l'elemento e conferm\u00f2 Otto Hahn e Lise Meitner come scopritori, riducendone per\u00f2 il nome a protattinio (sebbene alcuni testi attuali riportino entrambe le diciture e l'elemento sia comunemente noto come protoattinio). Maggiori informazioni sulle propriet\u00e0 e il comportamento chimico del protoattinio arrivarono nel 1960, quando Maddock e i suoi collaboratori, nel Regno Unito, produssero circa 130 grammi di protoattinio a partire da 60 tonnellate di rifiuti rimasti dopo l'estrazione di uranio dal suo minerale principale.\nLa scoperta del nettunio e gli esperimenti a Berkeley.\nNel 1934, negli Stati Uniti, Enrico Fermi e la sua cerchia di collaboratori conducevano esperimenti a livello nucleare, molti dei quali si riveleranno cruciali per la costruzione di impianti nucleari e di armi di distruzione di massa. Durante questi test emersero nuovi isotopi mai studiati prima di allora. Tuttavia la scoperta non dest\u00f2 scalpore e per molto tempo i cosiddetti \"transuranici\" rimasero un mistero.\nIl nettunio (indicato con Np e con il nome derivato dal pianeta Nettuno, che nel sistema solare segue Urano) fu scoperto da Edwin McMillan e Philip Abelson nel 1940 a Berkeley, in California. Presso delle strutture universitarie, i due scienziati isolarono un nuovo elemento producendo l'isotopo 239Np (con una emivita stimata di 2,4 giorni) bombardando l'uranio con dei neutroni lenti. Fu il primo elemento transuranico a essere sintetizzato in laboratorio. I due chimici decisero di chiamarlo \"nettunio\" in riferimento al precedente elemento, l'uranio, mantenendo cos\u00ec una sorta di \"denominazione cosmologica\" (lo stesso dicasi per il plutonio).\nGli anni quaranta sono un periodo denso di scoperte in campo chimico. Sulla scia del successo ottenuto da McMillan e Abelson con la tecnica del bombardare l'uranio, nel 1941 e successivamente a partire dal 1944 fino agli anni cinquanta, Glenn Seaborg e il suo gruppo, all'universit\u00e0 di Berkely, sintetizzarono parecchi nuovi elementi:\nNegli anni a seguire fu sintetizzato anche l'elemento 106, recentemente chiamato seaborgio (Sg) in onore a Seaborg. I ricercatori individuarono, infine, oltre 100 tipi diversi di radioisotopi.\nCome appena sottolineato tutti questi elementi transuranici sono prodotti in laboratorio e non si trovano in quantit\u00e0 apprezzabili in natura, fatte poche eccezioni. \u00c8 opportuno, comunque, tenere in considerazione i numerosi test nucleari condotti sia in terra che nell'alta atmosfera. Difatti la ricaduta radioattiva seguente alle varie esplosioni nucleari verificatesi prima degli anni ottanta hanno rilasciato nell'ambiente tracce, pi\u00f9 o meno significative, di questi elementi.\nIn questo modo, Enrico Fermi e i suoi collaboratori, usando il primo reattore nucleare, ottennero significative quantit\u00e0 di plutonio-239, successivamente impiegate per le armi nucleari."}
{"id": "31793", "revid": "599013", "url": "https://it.wikipedia.org/wiki?curid=31793", "title": "Qcd", "text": ""}
{"id": "31794", "revid": "2091899", "url": "https://it.wikipedia.org/wiki?curid=31794", "title": "Elementi del periodo 2", "text": "Un elemento del periodo 2 \u00e8 uno degli elementi chimici nella seconda riga (o \"periodo\") della tavola periodica degli elementi.\nEssi sono:\nDal punto di vista della struttura atomica in questi elementi avviene il progressivo riempimento degli orbitali 2s (in litio e berillio) e degli orbitali 2p (nei sei rimanenti elementi da boro a neon). \nIl periodo 2, chiamato normalmente anche secondo periodo, \u00e8 il primo della tavola periodica per il quale abbia senso parlare di propriet\u00e0 periodiche degli elementi considerati. Il periodo 1 infatti contiene solo due elementi (idrogeno e elio) ed \u00e8 quindi impossibile trarre andamenti significativi, tanto pi\u00f9 che la collocazione dell'idrogeno nella tavola periodica \u00e8 dovuta a motivi convenzionali e sono state proposte varie possibilit\u00e0.\nAndamenti generali delle propriet\u00e0 degli elementi del periodo 2.\nNegli elementi del periodo 2 al crescere del numero atomico si osservano le attese variazioni delle propriet\u00e0 periodiche, cio\u00e8 delle propriet\u00e0 fisiche e chimiche dei vari elementi. Ad esempio si osserva una diminuzione del raggio atomico (figura) e un aumento dell'energia di ionizzazione, dell'elettronegativit\u00e0 e dell'affinit\u00e0 elettronica.\nRiguardo al comportamento chimico, in generale si possono fare le seguenti considerazioni. Gli elementi del periodo 2 vanno da litio a neon. I sette elementi da litio a fluoro sono i primi elementi dei loro gruppi. Questi sette elementi hanno varie propriet\u00e0 in comune con i loro congeneri pi\u00f9 pesanti, dato che hanno la stessa configurazione elettronica esterna, ma molto spesso mostrano anche differenze notevoli. Ad esempio, ossigeno e azoto sono gas formati da molecole biatomiche (O2 e N2), mentre zolfo e fosforo sono solidi con molecole poliatomiche o catene (ad es. S8 e P4). In pratica, nei gruppi 13-16 il primo elemento del gruppo si differenzia notevolmente dai congeneri superiori, e quindi non \u00e8 utile considerare boro, carbonio, azoto e ossigeno come prototipi di comportamento del rispettivo gruppo. I gruppi 1 e 17 sono invece pi\u00f9 omogenei, nel senso che i primi elementi (litio e fluoro) mostrano pi\u00f9 strette analogie con gli altri elementi del loro gruppo. Il gruppo 2 \u00e8 in una situazione intermedia: il berillio \u00e8 ancora abbastanza simile ai congeneri superiori, ma le differenze sono pi\u00f9 marcate rispetto ai gruppi 1 e 17.\nStabilit\u00e0 di cationi e anioni.\nLungo il periodo si osserva una progressiva variazione della stabilit\u00e0 di cationi e anioni dei vari elementi. Il motivo di questo andamento si pu\u00f2 desumere considerando come varia l\u2019energia di prima ionizzazione negli elementi lungo il periodo (figura). Per il litio il valore \u00e8 basso (520 kJ/mol) ed \u00e8 quindi molto facile formare lo ione Li+, che si pu\u00f2 osservare sia allo stato solido che in soluzione. Queste considerazioni rendono anche conto della grande reattivit\u00e0 del litio verso ossigeno, azoto, acqua e altri elementi.\nPer il berillio, l\u2019energia di prima ionizzazione \u00e8 gi\u00e0 pi\u00f9 elevata (899 kJ/mol) rispetto al litio, e quella di seconda ionizzazione lo \u00e8 ancora di pi\u00f9 (1757 kJ/mol). Per questo motivo la perdita di due elettroni per formare Be2+ avviene solo con gli elementi pi\u00f9 elettronegativi, tanto che anche in BeF2 i legami hanno un apprezzabile grado di covalenza.\nNegli elementi successivi le energie di ionizzazione diventano cos\u00ec alte da rendere impossibile la formazione del catione semplice. Come si nota nella figura, i valori della energia di ionizzazione di boro, carbonio e azoto aumentano regolarmente, ma sono pi\u00f9 bassi di quanto previsto estrapolando i valori di litio e berillio. Ci\u00f2 si deve al fatto che gli elettroni p sono schermati dagli elettroni s e sono quindi rimossi pi\u00f9 facilmente. La figura mostra un\u2019altra discontinuit\u00e0 tra azoto e ossigeno, interpretabile considerando che nell'azoto il livello 2p \u00e8 semipieno, mentre in ossigeno, fluoro e neon gli elettroni aggiunti entrano in orbitali che contengono gi\u00e0 un elettrone e ne sono parzialmente respinti. Rimuovere questi elettroni sar\u00e0 quindi un po\u2019 pi\u00f9 facile.\nPer il boro non si osserva una chimica del catione semplice, ma si hanno legami covalenti in composti come ossoanioni e idruri. \nCon il carbonio iniziano a formarsi anioni, anche se poco comuni ed instabili come C22\u2013. Con l\u2019azoto gli anioni N3\u2013 sono invece stabili e si trovano nei nitruri dei metalli molto elettropositivi (es. Li3N, Mg3N2). La stabilit\u00e0 degli anioni continua a crescere continuando nel periodo. Gli ioni ossido (O2\u2013) e fluoruro (F\u2013) sono comuni nei solidi, ma lo ione ossido non pu\u00f2 esistere in soluzione, come si vede da queste reazioni:\nFormazione di legami singoli, doppi e tripli.\nIl carbonio \u00e8 un tipico non metallo e la sua chimica \u00e8 dominata da legami singoli, doppi e tripli con s\u00e9 stesso o con azoto, ossigeno o altri elementi. Il carbonio \u00e8 unico nella sua capacit\u00e0 di formare catene di legami C\u2013C (catenazione). Il carbonio, assieme all\u2019azoto e all\u2019ossigeno, pu\u00f2 anche formare facilmente legami p\u03c0-p\u03c0, date le piccole dimensioni. Questo rende possibile la vasta chimica del carbonio associata ai legami multipli.\nL\u2019azoto gassoso \u00e8 formato da molecole N\u2261N assai poco reattive, perch\u00e9 il triplo legame \u00e8 molto stabile:\nI composti dell\u2019azoto di solito sono covalenti e contengono legami singoli, anche se esistono legami multipli come ad esempio nello ione cianuro (C\u2261N\u2013). Con elementi molto elettropositivi si formano anche nitruri ionici contenenti lo ione N3\u2013.\nA confronto con l\u2019azoto, anche l\u2019ossigeno gassoso forma molecole biatomiche, ma molto reattive, sia perch\u00e9 il legame \u00e8 pi\u00f9 debole:\ne sia perch\u00e9 la molecola O2 \u00e8 paramagnetica, con due elettroni spaiati (vedi diagramma degli orbitali molecolari). Molta chimica dell\u2019ossigeno coinvolge legami covalenti, anche multipli, ma nei solidi sono presenti vari anioni ben definiti, O2\u2013, O2\u2013 e O22\u2013 (ossido, superossido e perossido). Esiste inoltre lo ione idrossido OH\u2013, sia in solido che in soluzione.\nIl fluoro gassoso forma molecole biatomiche molto reattive a causa della bassa energia di legame in F2. Lo ione fluoruro esiste in composti ionici, ma d\u00e0 luogo anche a composti covalenti X\u2013F; in questi ultimi i legami sono piuttosto polari, data l\u2019alta elettronegativit\u00e0 del fluoro.\nGli elementi appartenenti al periodo 2 devono obbedire alla regola dell'ottetto, dato che hanno a disposizione solo quattro orbitali (2s, 2p\"x\", 2p\"y\", 2p\"z\"); di conseguenza possono fare al massimo quattro legami semplici. Questa limitazione non c\u2019\u00e8 pi\u00f9 a partire dal periodo successivo, dove sono disponibili anche gli orbitali d. Un esempio tipico \u00e8 quello del confronto tra azoto e fosforo. Usando il formalismo della teoria del legame di valenza, il fosforo ha configurazione elettronica 3s23p33d0, e dunque con tre elettroni spaiati pu\u00f2 fare tre legami, come ad esempio in PCl3. Il fosforo pu\u00f2 effettuare una promozione elettronica allo stato di valenza 3s13p33d1 con cinque elettroni spaiati; ci\u00f2 richiede poca energia, facilmente compensata dalla formazione dei due legami aggiuntivi (PCl5). Inoltre, il fosforo pu\u00f2 utilizzare gli altri orbitali d vuoti per accettare coppie di elettroni da basi di Lewis, come succede ad esempio in PF6\u2013. Per confronto, l\u2019azoto ha configurazione elettronica 2s22p3, e con tre elettroni spaiati pu\u00f2 fare tre legami (NH3), ma non ha modo di avere cinque elettroni spaiati.\nPer il carbonio la promozione da 2s22p2 a 2s12p3 fornisce la possibilit\u00e0 di fare quattro legami covalenti. Procedendo verso destra nel periodo, gli elementi hanno sempre meno elettroni spaiati disponibili, e diminuisce quindi il numero di legami covalenti possibili: NH3, H2O, HF. Anche spostandosi dal carbonio verso sinistra diminuisce il numero di legami covalenti possibili, perch\u00e9 non ci sono abbastanza elettroni da spaiare: BCl3, BeH2, LiH.\nAcidit\u00e0 e basicit\u00e0 secondo Lewis.\nQuando in un composto l\u2019ottetto \u00e8 completo e ci sono coppie elettroniche non condivise, il composto pu\u00f2 agire da base di Lewis. I composti di azoto hanno normalmente una coppia non condivisa (ad esempio NH3), mentre i composti di ossigeno ne hanno due (ad esempio H2O). Normalmente solo una coppia pu\u00f2 essere donata ad un acido di Lewis. Cos\u00ec, da specie tipo NR3 \u00e8 facile formare cationi tipo NR4+, e in acqua \u00e8 facile ottenere H3O+, ma \u00e8 molto raro che l\u2019ossigeno formi quattro legami.\nInterazioni acido base secondo Lewis si hanno anche in composti elettron deficienti, cio\u00e8 che non hanno completato l\u2019ottetto, e tendono ad agire da acidi di Lewis in modo da completarlo. Questo comportamento si osserva ad esempio nel berillio e nel boro. Composti tipo BeX2 si combinano con basi di Lewis formando specie tipo BeX2L2, e composti tipo BF3 si legano a specie di azoto o ossigeno come NH3, NR3, H2O, Et2O, ecc. formando addotti:\nInterazioni donatore-accettore non sono limitate a elementi del periodo 2, ma possono avvenire tutte le volte che ci sono orbitali vuoti (acidi di Lewis) e coppie non condivise (basi di Lewis). Composti di molti elementi possono comportarsi da accettori, ma i composti che agiscono da basi di Lewis hanno in genere come atomi donatori:\nStati di ossidazione.\nPer quanto riguarda gli stati di ossidazione, questi dipendono dalla tendenza a raggiungere una configurazione elettronica esterna di gas nobile, e sono quindi correlati col numero del gruppo (vedi figura). Nel blocco s la situazione \u00e8 semplice, dato che il numero di ossidazione (oltre all\u2019ovvio valore zero) \u00e8 sempre positivo e uguale al numero del gruppo. Per gli elementi del blocco p (esclusi i gas nobili) la situazione si complica. I numeri di ossidazione pi\u00f9 ovvi nei gruppi 13-15 si ottengono come (numero del gruppo \u2013 10) e corrispondono alla rimozione formale di tutti gli elettroni esterni. Per i gruppi 16 e 17 bisogna invece fare (numero del gruppo \u2013 18), che corrisponde all\u2019acquisto degli elettroni mancanti per raggiungere l\u2019ottetto. Gli elementi del blocco p possono per\u00f2 avere anche altri numeri di ossidazione per vari motivi:\nBibliografia.\nElementi del periodo 1 \u2013\nElementi del periodo 2 \u2013\nElementi del periodo 3 \u2013\nElementi del periodo 4 \u2013\nElementi del periodo 5 \u2013\nElementi del periodo 6 \u2013\nElementi del periodo 7 \u2013\nElementi del periodo 8"}
{"id": "31795", "revid": "1442080", "url": "https://it.wikipedia.org/wiki?curid=31795", "title": "Elementi del periodo 3", "text": "Un elemento del periodo 3 \u00e8 uno degli elementi chimici nella terza riga (o \"periodo\") della tavola periodica degli elementi.\nQuesti sono:\nElementi del periodo 1 \u2013\nElementi del periodo 2 \u2013\nElementi del periodo 3 \u2013\nElementi del periodo 4 \u2013\nElementi del periodo 5 \u2013\nElementi del periodo 6 \u2013\nElementi del periodo 7 \u2013\nElementi del periodo 8"}
{"id": "31797", "revid": "1519567", "url": "https://it.wikipedia.org/wiki?curid=31797", "title": "Elementi del periodo 4", "text": "Un elemento del periodo 4 \u00e8 uno quegli elementi chimici nella quarta riga (o \"periodo\") della tavola periodica degli elementi.\nQuesti sono:\nElementi del periodo 1 \u2013\nElementi del periodo 2 \u2013\nElementi del periodo 3 \u2013\nElementi del periodo 4 \u2013\nElementi del periodo 5 \u2013\nElementi del periodo 6 \u2013\nElementi del periodo 7 \u2013\nElementi del periodo 8"}
{"id": "31798", "revid": "1442080", "url": "https://it.wikipedia.org/wiki?curid=31798", "title": "Elementi del periodo 5", "text": "Un elemento del periodo 5 \u00e8 uno degli elementi chimici nella quinta riga (o \"periodo\") della tavola periodica degli elementi.\nQuesti sono:\nElementi del periodo 1 \u2013\nElementi del periodo 2 \u2013\nElementi del periodo 3 \u2013\nElementi del periodo 4 \u2013\nElementi del periodo 5 \u2013\nElementi del periodo 6 \u2013\nElementi del periodo 7 \u2013\nElementi del periodo 8"}
{"id": "31799", "revid": "1845521", "url": "https://it.wikipedia.org/wiki?curid=31799", "title": "Elementi del periodo 6", "text": "Un elemento del periodo 6 \u00e8 uno degli elementi chimici nella sesta riga verticale (o \"periodo\") della tavola periodica degli elementi.\nQuesti sono:\nElementi del periodo 1 -\nElementi del periodo 2 -\nElementi del periodo 3 -\nElementi del periodo 4 -\nElementi del periodo 5 -\nElementi del periodo 6 -\nElementi del periodo 7 -\nElementi del periodo 8"}
{"id": "31801", "revid": "599013", "url": "https://it.wikipedia.org/wiki?curid=31801", "title": "Gir", "text": ""}
{"id": "31802", "revid": "307923", "url": "https://it.wikipedia.org/wiki?curid=31802", "title": "Elementi del periodo 7", "text": "Un elemento del periodo 7 \u00e8 uno degli elementi chimici nella settima riga (o \"periodo\") della tavola periodica degli elementi.\nQuesti sono:\nElementi del periodo 1 \u2013\nElementi del periodo 2 \u2013\nElementi del periodo 3 \u2013\nElementi del periodo 4 \u2013\nElementi del periodo 5 \u2013\nElementi del periodo 6 \u2013\nElementi del periodo 7 \u2013\nElementi del periodo 8"}
{"id": "31804", "revid": "104216", "url": "https://it.wikipedia.org/wiki?curid=31804", "title": "Elementi del periodo 8", "text": "Un elemento del periodo 8 \u00e8 uno degli elementi chimici nell'ottava riga (o \"periodo\") della tavola periodica degli elementi. Nessun elemento del periodo 8 \u00e8 stato ancora sintetizzato, ma sono stati assegnati i due nomi Ununennio e Unbinilio come segnaposto per i primi due.\nTeoricamente questa dovrebbe essere la loro disposizione:\nElementi del periodo 1 \u2013\nElementi del periodo 2 \u2013\nElementi del periodo 3 \u2013\nElementi del periodo 4 \u2013\nElementi del periodo 5 \u2013\nElementi del periodo 6 \u2013\nElementi del periodo 7 \u2013\nElementi del periodo 8"}
{"id": "31806", "revid": "10929", "url": "https://it.wikipedia.org/wiki?curid=31806", "title": "Lantanidi", "text": ""}
{"id": "31807", "revid": "1534511", "url": "https://it.wikipedia.org/wiki?curid=31807", "title": "Legge di conservazione della carica elettrica", "text": "La conservazione della carica elettrica \u00e8 una legge fisica, che \u00e8 rappresentata in forma canonica come una particolare equazione di continuit\u00e0 valida per la carica elettrica. \nLa legge afferma che il flusso della densit\u00e0 di corrente elettrica attraverso una qualunque superficie chiusa \u00e8 pari alla variazione della carica elettrica situata nel volume racchiuso dalla superficie.\nLa legge.\nLa legge di conservazione per la carica elettrica in forma differenziale \u00e8 l'equazione di continuit\u00e0:\ndove formula_2 \u00e8 la densit\u00e0 di corrente elettrica, con formula_3 la densit\u00e0 di carica e formula_4 la velocit\u00e0 di deriva.\nDopo avere integrato in un volume ed essersi serviti del teorema della divergenza si ottiene la forma integrale:\nche pu\u00f2 essere scritta come:\ndove formula_7 \u00e8 la carica elettrica contenuta nel volume di integrazione e formula_8 \u00e8 la corrente elettrica netta uscente dalla superficie che lo delimita. Per dimostrare l'equazione di continuit\u00e0 in forma indefinita si utilizza il teorema del trasporto di Reynolds, con il quale si pu\u00f2 scrivere:\novvero:\nLa legge di conservazione e le equazioni di Maxwell.\nL'equazione di continuit\u00e0 pu\u00f2 essere derivata dalle equazioni di Maxwell applicando l'operatore divergenza alla quarta:\ne sostituendo al suo interno la prima:\nSi deve notare che la relazione formula_13 vale solamente nel caso stazionario, come si mostra applicando la divergenza ad entrambi i membri. Per il primo si ha formula_14, e quindi si deve verificare che anche formula_15 sia nulla. Tuttavia l'equazione di continuit\u00e0 per la corrente elettrica impone che formula_15 sia nulla solo quando formula_17, cio\u00e8 solo nel caso stazionario.\nL'estensione della legge di Amp\u00e8re al caso non stazionario, dovuta a Maxwell, \u00e8 un risultato fondamentale per il successivo sviluppo dell'elettrodinamica poich\u00e9 mostra come un campo elettrico variabile nel tempo sia sorgente di un campo magnetico.\nInserendo la prima legge di Maxwell nell'equazione di continuit\u00e0 si ottiene:\ndove il termine:\n\u00e8 la densit\u00e0 di corrente di spostamento, e si somma alla densit\u00e0 di corrente nel caso non stazionario.\nInserendo la densit\u00e0 di corrente generalizzata cos\u00ec ottenuta nella legge di Amp\u00e8re: \nsi ottiene la quarta equazione di Maxwell nel vuoto. Tale espressione mostra come la variazione temporale di un campo elettrico sia sorgente di un campo magnetico.\nNotazione relativistica.\nL'equazione di continuit\u00e0 pu\u00f2 essere scritta in maniera molto semplice e compatta utilizzando la notazione relativistica. Si definisce a tal fine la quadricorrente formula_21, un quadrivettore la cui componente temporale \u00e8 la densit\u00e0 di carica e quella spaziale \u00e8 il vettore densit\u00e0 di corrente.\nIn questo modo l'equazione di continuit\u00e0 diventa:\nRelazione con l'invarianza di gauge.\nLa conservazione della carica pu\u00f2 essere interpretata come conseguenza di una simmetria in base al teorema di Noether, un risultato fondamentale della fisica teorica che afferma che ogni legge di conservazione \u00e8 associata a una simmetria del sistema fisico. La simmetria che \u00e8 associata alla conservazione della carica \u00e8 l'invarianza di gauge del campo elettromagnetico. Questa \u00e8 collegata al fatto che campo elettrico e magnetico non varino aggiungendo o sottraendo un valore costante al potenziale elettrostatico formula_23. In realt\u00e0 la simmetria completa \u00e8 pi\u00f9 complicata, e coinvolge anche il potenziale vettore formula_24. L'enunciato completo dell'invarianza di gauge \u00e8 che la fisica di un campo elettromagnetico rimane invariata se ai potenziali scalare e vettore viene aggiunto un gradiente di un campo scalare arbitrarioformula_25:\nIn meccanica quantistica il campo scalare \u00e8 equivalente a un cambiamento di fase nella funzione d'onda della particella carica:\nper cui l'invarianza di gauge \u00e8 equivalente al fatto che il cambio di fase di una funzione d'onda non sia un osservabile, e che solo variazioni del modulo della funzione d'onda portino a cambiamenti della funzione di probabilit\u00e0 formula_28. Questo \u00e8 il motivo teorico fondamentale all'origine della conservazione della carica.\nL'invarianza di gauge \u00e8 una propriet\u00e0 molto importante, e ben consolidata, del campo elettromagnetico, e ha molte conseguenze verificabili. La giustificazione teorica della conservazione della carica \u00e8 fortemente sostenuta dall'essere collegata a tale simmetria. Ad esempio, l'invarianza di gauge globale richiede anche che il fotone sia privo di massa, e la forte evidenza sperimentale che il fotone abbia massa nulla \u00e8 un'importante evidenza che la carica sia conservata."}
{"id": "31813", "revid": "3", "url": "https://it.wikipedia.org/wiki?curid=31813", "title": "BBS", "text": ""}
{"id": "31814", "revid": "354397", "url": "https://it.wikipedia.org/wiki?curid=31814", "title": "Elementi di transizione", "text": "Gli elementi di transizione anche detti metalli di transizione, metalli del blocco d o elementi del blocco d, sono quaranta elementi chimici, tutti metallici, di numero atomico dal 21 al 30, dal 39 al 48, dal 71 all'80 e dal 103 al 112: questo nome viene dalla loro posizione nella tavola periodica degli elementi, dove occupano i gruppi da 3 a 12. In questi elementi gli orbitali di tipo \"d\" si riempiono progressivamente attraverso ciascun periodo. Chimicamente, gli elementi di transizione sono definiti come gli elementi che formano almeno uno ione con un sottoguscio \"d\" parzialmente riempito di elettroni.\nConfigurazione elettronica.\nDallo scandio allo zinco, gli elementi del blocco \"d\" riempiono i loro orbitali \"d\" lungo il periodo: con l'eccezione di cromo e rame, tutti gli elementi del blocco d hanno due elettroni nei loro orbitali \"s\" esterni, anche quelli con gli orbitali 3d incompleti. \nQuesto \u00e8 insolito: in genere gli orbitali pi\u00f9 bassi vengono riempiti prima di quelli pi\u00f9 esterni. Il fatto \u00e8 che negli elementi del blocco \"d\" gli orbitali \"s\" sono ad una energia pi\u00f9 bassa rispetto a quelli \"d\", e visto che gli atomi tendono sempre a restare nello stato di energia pi\u00f9 bassa, gli \"s\" vengono riempiti prima. Le due eccezioni a questa regola (rame e cromo) sono tali a causa di una repulsione fra elettroni, per cui uno di questi viene spostato nell'orbitale \"d\" esterno: distribuire gli elettroni fra gli orbitali \"s\" e \"d\", in questo caso, costa meno energia che tenerli tutti e due nell'orbitale \"s\".\nNon tutti gli elementi del blocco \"d\" sono metalli di transizione: \"scandio, mercurio, cadmio e zinco, secondo la definizione chimica data sopra\", non lo sono. Lo scandio ha un solo elettrone nel suo orbitale \"d\" e due nell'orbitale \"s\", e l'unico ione dello scandio \u00e8 (Sc3+), che non ha elettroni nel suo orbitale \"d\". Discorso simile per lo zinco, il cui unico ione Zn2+ ha l'orbitale \"s\" vuoto ma l'orbitale \"d\" pieno. Difatti non tutti sono concordi nel farli rientrare in questo blocco: lo scandio \u00e8 molto pi\u00f9 simile all'alluminio e alle terre rare, mentre gli elementi del gruppo 12 sono pi\u00f9 simili ai metalli alcalino terrosi.\nPropriet\u00e0 chimiche.\nGli elementi di transizione tendono ad avere una resistenza molto alta, soprattutto a orbitale \"d\" di delocalizzarsi e viaggiare liberamente attraverso la matrice metallica, formando una nube di elettroni: pi\u00f9 sono gli elettroni condivisi tra i nuclei, migliori sono le caratteristiche meccaniche del metallo.\nGli elementi di transizione hanno quattro propriet\u00e0 comuni, che sono caratteristiche:\nConfrontati con gli elementi del gruppo II come il calcio, gli elementi di transizione formano ioni con un'ampia gamma di stati di ossidazione diversi: possono perdere fino a nove elettroni, mentre gli ioni degli elementi del secondo gruppo in genere non ne perdono pi\u00f9 di due.\nLa ragione di questo fatto si pu\u00f2 capire studiando l'energia di ionizzazione di entrambi i gruppi. L'energia di ionizzazione del calcio \u00e8 bassa finch\u00e9 si rimuovono i due elettroni dell'orbitale \"s\" esterno, ma per il terzo ed i successivi \u00e8 altissima: lo ione Ca3+ ha un'entalpia cos\u00ec alta che \u00e8 estremamente raro in natura. Viceversa, un elemento di transizione come il vanadio ha un'energia di ionizzazione che cresce in modo approssimativamente lineare, grazie alla piccola differenza di energia fra gli orbitali 4s e 3d: perci\u00f2 non \u00e8 raro trovare, nei loro composti, i metalli di transizione in stato altamente ionizzato.\nSi possono riconoscere certi schemi di comportamento lungo i periodi degli elementi di transizione:\nPropriet\u00e0 di stabilit\u00e0 degli stati di ossidazione:\nAttivit\u00e0 catalitica.\nI metalli di transizione formano buoni catalizzatori omogenei o eterogenei, per esempio il ferro \u00e8 il catalizzatore per la produzione di ammoniaca con il \"processo Haber\". Il nichel o il platino sono usati nella idrogenazione degli alcheni.\nComposti colorati.\nNoi percepiamo i colori come frequenze variabili nello spettro elettromagnetico della luce visibile: colori diversi sono il risultato della variazione nella composizione della luce dopo che questa \u00e8 stata riflessa o rifratta dalle sostanze che ha colpito. A causa della loro struttura particolare, i metalli di transizione formano una vasta gamma di ioni e complessi colorati: i loro colori variano anche fra diversi ioni di uno stesso elemento, per esempio lo ione permanganato (MnO, Mn in stato di ossidazione 7+) \u00e8 viola, mentre lo ione Mn2+ \u00e8 rosa pallido.\nLa formazione di complessi pu\u00f2 giocare un ruolo nella determinazione del colore del composto di un metallo di transizione. Questo per l'effetto della coordinazione sul sottoguscio 3d: gli atomi coordinati deformano gli orbitali 3d e li dividono in gruppi con energia diversa. La luce che colpisce un atomo in questo stato viene assorbita selettivamente a seconda della sua frequenza, spostando gli elettroni da uno all'altro dei due gruppi di orbitali 3d. Una spiegazione di questi effetti \u00e8 formulata nella teoria del campo cristallino.\nIl colore di un complesso dipende da:\nI complessi formati dallo zinco sono incolori, perch\u00e9 gli orbitali 3d sono pieni e nessun elettrone pu\u00f2 spostarsi da un gruppo all'altro."}
{"id": "31815", "revid": "339392", "url": "https://it.wikipedia.org/wiki?curid=31815", "title": "Metalli di transizione", "text": ""}
{"id": "31821", "revid": "466539", "url": "https://it.wikipedia.org/wiki?curid=31821", "title": "Bandiera olimpica", "text": "La bandiera olimpica \u00e8 formata da cinque cerchi su fondo bianco. Essi sono il simbolo pi\u00f9 noto e immediato del movimento olimpico, e vengono universalmente associati alle Olimpiadi.\nIl significato.\nDe Coubertin, l'ideatore della bandiera olimpica, nella \"Rivista Olimpica\" del 1913, spieg\u00f2 che i cinque anelli si riferiscono ai cinque continenti abitati e che i sei colori (compreso il fondo bianco) sono quelli presenti nelle bandiere di tutto il mondo.\nSecondo l'attuale interpretazione ufficiale del Comitato Olimpico Internazionale il vessillo simboleggia l'unione dei continenti e dunque l'universalit\u00e0 dei giochi. Il Preambolo della Carta Olimpica recita infatti: \nSul Manuale Olimpico Ufficiale fino al 1951 era riportata un'associazione tra colori dei cerchi e continenti. L'associazione \u00e8 stata poi ritirata dal CIO e dunque non \u00e8 pi\u00f9 ufficiale, pur essendo ancora viva nel sentire comune, secondo questo schema: l'Africa \u00e8 rappresentata dal nero, l'America dal rosso, l'Asia dal giallo, l'Europa dal verde, l'Oceania dal blu. A volte l'Europa \u00e8 invece associata al blu e l'Oceania al verde.\nLa storia.\nI cinque cerchi olimpici apparvero per la prima volta nel 1913 nell'intestazione di una lettera scritta da De Coubertin. Li aveva disegnati e colorati lui stesso. Sempre quell'anno il nuovo simbolo venne descritto nel numero di agosto della \"Rivista Olimpica\".\nI cinque cerchi e la bandiera olimpica (un'altra idea di De Coubertin) furono presentati ufficialmente al Congresso Olimpico di Parigi nel 1914. Gli ideali di universalit\u00e0 e fratellanza simboleggiati dai cinque cerchi erano una proposta molto innovativa per l'epoca, l'inizio del XX secolo, in un clima mondiale sempre pi\u00f9 teso e segnato da forti nazionalismi.\nPochi mesi dopo scoppi\u00f2 la Prima guerra mondiale. Il conflitto imped\u00ec lo svolgimento delle Olimpiadi del 1916 e quindi si dovette aspettare fino al 1920 per vedere sventolare la bandiera coi cinque cerchi in uno stadio olimpico.\nI cinque cerchi comparvero per la prima volta sulle medaglie olimpiche nell'Olimpiade del 1924 a Parigi, ma ci\u00f2 non divenne un uso consolidato nei Giochi olimpici estivi fino al 1976 a Montreal. Nella storia dei Giochi olimpici invernali, invece, le medaglie hanno sempre avuto l'effigie dei cinque cerchi.\nSeguendo il crescente successo di pubblico delle Olimpiadi, aumentarono anche le applicazioni del simbolo dei cinque cerchi. Nel 1924 apparvero i primi gadget con i cerchi olimpici, nell'Olimpiade invernale del 1928 il primo manifesto con la bandiera olimpica e nell'edizione estiva dello stesso anno i primi francobolli con i cinque cerchi.\nDurante i Giochi olimpici del 1920 ad Anversa la bandiera fu rubata dal pennone sul quale era stata issata ufficialmente per la prima volta e se ne persero le tracce per decenni. Soltanto nel 1997 l'autore del furto (che aveva ormai superato i 100 anni di et\u00e0) si autodenunci\u00f2 restituendo la bandiera all'allora presidente del CIO, Juan Antonio Samaranch. Si scopr\u00ec dunque, dopo 77 anni, che la bandiera era stata sottratta da Haig \"Harry\" Prieste, atleta americano di origine armena che partecip\u00f2 alle Olimpiadi di Anversa del 1920 come membro della rappresentativa americana, conquistando un bronzo nella specialit\u00e0 tuffi dalla piattaforma. \nPrieste, dopo aver vinto la medaglia di bronzo nei tuffi, e il suo amico, il famoso nuotatore Duke Kahanamoku (vincitore di due ori nello stile libero), si inventarono un'insolita sfida: avrebbe vinto chi dei due fosse riuscito a rubare la bandiera olimpica e su quel pennone si arrampicarono per prenderla gli stessi Prieste e Kahanamoku. I due furono per\u00f2 scoperti da un poliziotto che prov\u00f2 ad inseguirli, ma ai due atleti ci volle poco per seminare l'inseguitore in divisa. Ritornata in possesso del Comitato olimpico internazionale, la bandiera rubata \u00e8 stata esposta al Museo olimpico dei Giochi di Losanna. All'ex atleta il presidente del CIO, Juan Antonio Samaranch, ha regalato una medaglia commemorativa olimpica in una scatola. \nUso.\nAttualmente l'uso dei cinque cerchi \u00e8 strettamente regolamentato dal CIO. Di regola possono essere usati:"}
{"id": "31822", "revid": "125541817", "url": "https://it.wikipedia.org/wiki?curid=31822", "title": "Vitaliano Trevisan", "text": "Biografia.\nTrevisan nasce a Sandrigo, in provincia di Vicenza, nel 1960. Dopo una giovinezza trascorsa come impiegato nel settore edilizio e dell'arredamento, si dedica a lavori pi\u00f9 manuali fino ad approdare alla letteratura. Dopo alcune prove letterarie di buona levatura, raggiunge il successo nazionale e la notoriet\u00e0 nel 2002 con il romanzo \"I quindicimila passi\", apprezzato dalla critica, che racchiude i pensieri di un uomo, Thomas, dalle mille fobie e dai meccanici comportamenti ossessivo-compulsivi. Il libro ha ricevuto il Premio Lo Straniero e il premio \"Campiello\" Francia 2008 (terza edizione del premio Campiello Europa).\nNel 2003 \u00e8 l'attore protagonista, nonch\u00e9 tra gli sceneggiatori, del film \"Primo amore\" di Matteo Garrone, girato a Vicenza, presentato in concorso al 54\u00ba Festival di Berlino. \u00c8 attore nel film \"Il riparo\" di Marco Simon Puccioni (miglior film al festival di Annecy nel 2007), oltre che nel film \"Dall'altra parte del mare\" di Jean Sarto. Nel 2009 ha un importante ruolo nella serie televisiva \"R.I.S. Roma - Delitti imperfetti\" di Fabio Tagliavia. Nel 2016 \u00e8 co-protagonista del film \"Senza lasciare traccia\" diretto da Gianclaudio Cappai.\nI suoi testi teatrali sono stati messi in scena da Valter Malosti, Renato Chiocca e Toni Servillo; pubblicati da Einaudi i \"Due monologhi\", ossia \"Oscillazioni\" e \"Solo RH\" portato in scena nell'edizione del Festival delle Mura 2007 da Roberto Herlitzka. Nel 2012 il regista Michele Angrisani scrive il copione di uno spettacolo teatrale liberamente tratto dal romanzo \"Il ponte. Un crollo\"; questo verr\u00e0 poi portato in scena dalla compagnia teatrale Il Canovaccio, per la regia di Antonello Pagotto e con Diego De Francesco nella parte del protagonista.\nNel settembre 2017, per la produzione del Teatro di Roma, un suo testo viene inserito nel progetto collettivo Ritratto di una nazione, in cui assieme a Trevisan partecipano altri drammaturghi italiani come Michela Murgia e Marco Martinelli, progetto con la regia di Fabrizio Arcuri. Nel 2017 vince il Premio Riccione, dove gi\u00e0 nella precedente edizione (2015) aveva ottenuto la \"Menzione Franco Quadri\". La sua ultima apparizione in video avviene nel 2021, nel film documentario \"La Rua. La magia di Vicenza\", dove Trevisan recita la parte del Giano Bifronte. La produzione, regia di Daniele Cazzola con la sceneggiatura di Davide Fiore, lo vede come coautore del ruolo da lui interpretato. \u00c8 morto suicida il 7 gennaio 2022 nella sua casa di Crespadoro all'et\u00e0 di 61 anni."}
{"id": "31831", "revid": "47767", "url": "https://it.wikipedia.org/wiki?curid=31831", "title": "Gerano", "text": "Gerano (\"Jeranu\" in dialetto locale) \u00e8 un comune italiano di abitanti della citt\u00e0 metropolitana di Roma Capitale nel Lazio.Dal 2001 \u00e8 sede dell'unione dei comuni Valle del Giovenzano.\nGeografia fisica.\nTerritorio.\nIl borgo laziale giace su un colle tufaceo a 502 metri d'altezza sui Monti Ruffi (minima: (presso Pisciarello); massima: (presso Colle Ceretto)).\nSismicit\u00e0.\nL'11 marzo 2000 alle ore 11:35, il paese \u00e8 stato colpito da un violento sisma di 4,3 della scala Richter, con epicentro a Rocca Canterano - Canterano.\nStoria.\nL'anno di fondazione di Gerano \u00e8 ignoto; si sa per\u00f2 che nel 1005 costituiva un \"castrum\". Nel Medioevo, per la sua importanza strategica ed economica, come capoluogo della \"Massa Giovenzana\" (in sostituzione della pi\u00f9 antica \"Trellanum\"), se ne interessa un breve di papa Gregorio VII che nel 1077 conferma Gerano diviso tra la diocesi di Tivoli e l'abate di Subiaco.\nMonumenti e luoghi d'interesse.\nArchitetture religiose.\nSorge al centro del borgo, la sua torre campanaria \u00e8 alta con 4 campane.\nSi trova alle porte del centro storico (\"Porta Amato\"). La sua torre campanaria \u00e8 alta e possiede una sola campana. \nPosta nella localit\u00e0 Collevecchio/Santa Anatolia, nasce come Curtis Dominica gi\u00e0 dal VI sec. d.C. divenendo una vera e propria chiesa con un importante ruolo come centro religioso intorno al X secolo. \u00c8 stata consolidata e ampliata con una serie di interventi nel XVI secolo che l'hanno portata all'aspetto attuale. \u00c8 la chiesa pi\u00f9 antica della valle del Giovenzano.\nAttorno al X secolo la Curtis Dominica diverr\u00e0 una vera e propria chiesa assumendo il ruolo di centro religioso e meta di processioni. Il volto della struttura \u00e8 frutto di una serie di interventi del XVI secolo atti al consolidamento e ampliamento dell\u2019edificio originario. Sin dal V secolo la zona dove oggi sorge la chiesa di Santa Anatolia era utilizzata per realizzare delle fiere di allevamento e dei prodotti della terra, le cosiddette nundinae.\nLa chiesa pi\u00f9 piccola del borgo () sorge all'esterno del centro storico nelle vicinanze di \"Fontana di Leo\"\nSociet\u00e0.\nEvoluzione demografica.\nIl primo censimento del borgo risale al 1640, quando nel borgo vivevano 656 persone distribuite in 140 famiglie.\nTocca il suo picco nel 1948 quando sfiora i abitanti ().\nTradizioni e folclore.\nGerano e i geranesi in onore della Madonna del Cuore ogni prima domenica dopo San Marco (25 aprile), realizzano l'infiorata pi\u00f9 antica d'Italia. Si crede che l'infiorata sia legata al dipinto del 1727 di Sebastiano Conca di Gaeta, ritenuto miracoloso. Per la realizzazione vengono utilizzati solamente petali di fiori e foglie di vario genere.\nRisale al 1838 e si tiene ogni anno il 9 e il 10 luglio presso il prato antistante la chiesetta che porta il nome della santa. Le feste di questo tipo sono dette nundinae e mostrano le attivit\u00e0 di allevamento e i prodotti della terra locali. Santa Anatolia \u00e8 inoltre patrona degli zingari ed ancora oggi tale festivit\u00e0 richiama numerose comunit\u00e0 zingare da tutta Italia.\nInfrastrutture e trasporti.\nStrade.\nIl comune \u00e8 servito dalle seguenti strade provinciali della citt\u00e0 metropolitana di Roma Capitale:\nMobilit\u00e0 urbana.\nI trasporti interurbani del comune vengono svolti con autoservizi di linea gestiti da Cotral. Dal 2018 \u00e8 attivo un servizio bus sperimentale integrativo a Cotral di collegamento con la stazione di Valle dell'Aniene-Mandela-Sambuci gestito da CAT di Tivoli.\nAmministrazione.\nNel medioevo Gerano sostitu\u00ec la pi\u00f9 antica \"Trellanum\" quale capoluogo della \"Massa Giovenzana\". \nDal 1816 al 1870, all'interno della Comarca di Roma (struttura amministrativa dello Stato Pontificio), apparteneva al distretto di Subiaco.\nGemellaggi.\n, con l'obiettivo di migliorare il livello di inglese dei geranesi\nSport.\nHa sede nel comune la societ\u00e0 di calcio A.S.D Gerano 1967, che ha disputato campionati dilettantistici regionali."}
{"id": "31833", "revid": "125816580", "url": "https://it.wikipedia.org/wiki?curid=31833", "title": "Genzano di Roma", "text": "Genzano di Roma \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nGenzano di Roma \u00e8 situato sul versante esterno del cratere vulcanico del lago di Nemi. La Casa Comunale si trova a , l'altitudine minima del paese scende a 106 metri e la massima si spinge a 480 metri.\nDal punto di vista geologico questo territorio dei Colli Albani \u00e8 uno degli apparati \"eccentrici\" del Vulcano Laziale, nato da esplosioni idromagmatiche che si sono verificate nell'ultima fase di attivit\u00e0 del complesso vulcanico albano.\nClima.\nDal punto di vista climatico il territorio rientra nel dominio del clima temperato mediterraneo con inverni miti, temperature autunnali superiori a quelle primaverili ed estati ventilate. Nell'area dei Colli Albani, dunque anche a Genzano, si presenta il fenomeno detto \"stau\", che consiste nella riduzione del vapore acqueo nelle nuvole man mano che il terreno si alza. Perci\u00f2 la piovosit\u00e0 maggiore si avr\u00e0 sulle prime alture dei colli rivolte verso il mare, verso sud sud-ovest. Genzano, trovandosi sulla traiettoria delle correnti umide tirreniche, risulta piuttosto piovoso con annui di precipitazioni.\nClassificazione climatica: zona D, 1984 GR/G\nIl limite massimo per l'accensione degli impianti di riscaldamento \u00e8 fissato a dodici ore giornaliere dal 1\u00ba novembre al 15 aprile, a meno che situazioni climatiche particolari non ne giustifichino l'uso in altri periodi dell'anno.\nOrigini del nome.\nIl pi\u00f9 antico documento in cui si rinviene il toponimo \"Genzano\" (IPA: ,) \u00e8 una bolla di Lucio III datata 2 aprile 1183. L'origine del nome \"Genzano\" \u00e8 tuttora fonte di discussione. Per alcuni il poggio su cui sorge il paese, posto sul bordo esterno del Lago di Nemi, proseguimento del \"\"Nemus Aricinum\", era dedicato alla dea Cinzia (\"Cynthia Fanum\"\"), il cui culto era unito a quello di Diana nemorense. Per Nicola Ratti, invece, l'etimologia deriverebbe da \"fundus Gentiani\", cio\u00e8 dal terreno di propriet\u00e0 della famiglia romana \"Gentia\".\nStoria.\nAntichit\u00e0.\nNelle et\u00e0 precedenti il territorio dell'odierna Genzano ricadeva sotto la giurisdizione di \"Lanuvium\" e \"Aricia\", ma verosimilmente non \u00e8 stato mai sede di alcun centro abitato, sia pur piccolo. Ciononostante, nel territorio genzanese sono stati ritrovati numerosi reperti archeologici latini e romani.\nNei pressi dell\u2019asse stradale della Via Appia antica, in corrispondenza della sella tra i rilievi di Montecagnoletto e la zona di Monte Canino, \u00e8 stato rinvenuto, agli inizi del \u2018900, il XIX cippo miliario della via Appia, il cui ritrovamento \u00e8 stato di grande utilit\u00e0 per una corretta ricostruzione topografica della zona. L\u2019iscrizione, ancora visibile, \u00e8 difficilmente decifrabile e si riferisce al restauro della Via Appia ad opera dell\u2019imperatore Nerva.\nEt\u00e0 medievale.\n\u00c8 stata ipotizzata la presenza, attorno al X secolo, di un piccolo insediamento saraceno al quale sarebbe legata l'introduzione della coltura della canapa.\nNel 1153 il territorio, dove gi\u00e0 nel XII secolo era stata eretta una torre da parte dei Gandolfi (torre abbattuta nel 1188), venne dato in possesso, dal Papa Anastasio IV, ai cistercensi dell'Abbazia di Sant'Anastasio alle Acque Salvie. Nel 1255, i cistercensi vi edificarono un grande Castello fortificato attorno al quale crebbe poi lentamente il paese (\"Genzano Vecchio\"). Riferisce l'erudito Gaetano Moroni:\nGenzano fu retto dai Cistercensi senza soluzioni di continuo fino al 1378, allorch\u00e9 venne donato dall'Antipapa Clemente VII a Giordano Orsini quale compenso per servigi ricevuti. Nei successivi due secoli, Genzano conobbe l'alterno dominio dei monaci cistercensi, degli Orsini, dei Savelli e dei Colonna. Nel 1402 il borgo venne completamente distrutto da un incendio e la sua ricostruzione costrinse i Cistercensi ad alienare numerose propriet\u00e0.\nInfine, i Cistercensi nel 1428 vendettero Genzano e Nemi ai Colonna per la cifra di fiorini. Nel 1479 per cessione di Giovanni Colonna figlio di Odoardo, fu acquistato con Nemi dal Cardinale Guillaume d'Estouteville, Camerlengo di S.R.C. durante il pontificato di Sisto IV per ducati, con patto di retrovendita, e alla morte di costui, dai due figli illegittimi Girolamo e Agostino. Nel 1485 passer\u00e0 nuovamente ai Colonnesi, ma sotto la giurisdizione della Santa Sede. I Colonna reggeranno Genzano per circa 80 anni. Sotto i Colonna Genzano ebbe l'esenzione delle tasse, il che port\u00f2 a un primo lieve incremento demografico.\nPeriodo Cesariniano.\nNel 1563 il castello fu ceduto, per scudi, da Marcantonio Colonna, il futuro vincitore di Lepanto (1571), a Fabrizio Massimi e da questi, il 2 ottobre del 1564 a Giuliano Cesarini, marchese di Civitanova Marche. Inizi\u00f2 in questa data il \"periodo Cesariniano\", un periodo di sviluppo economico, demografico e urbanistico per Genzano.\nIl 10 agosto 1565 Giuliano Cesarini eman\u00f2 lo \"Statuto\". Nel 1643 Giuliano III Cesarini tracci\u00f2 le \"olmate\", degli stradoni ombreggiati da quattro filari di olmi, e ristruttur\u00f2 il palazzo baronale. Scrive Gaetano Moroni: \"Gli stradoni olmati partono da un punto centrico, e divergendo, quello a destra \u00e8 la strada corriera che guida alla citt\u00e0, quello di mezzo il pi\u00f9 lungo e piano conduce al palazzo Cesarini, e l'altro a manca porta al convento de' cappuccini\". Lo stesso duca, nel 1636, aveva iniziato la ricostruzione della chiesa di \"Santa Maria della Cima\", con dipinti di Francesco Cozza. Nel 1696 la figliuola di Giuliano III, Livia, ultima erede dei Cesarini, vi far\u00e0 porre i corpi delle martiri Sante Tigri e Vincenza, protettrici di Genzano con S. Tommaso di Villanova.\nGiuliano III, nel testamento del 1667 lasciava al figlio Giovanni Giorgio, oltre a Genzano, anche i possedimenti di Ardea, Rocca Sinibalda e Civita Lavinia. Tuttavia quattro anni dopo, alla morte del duca (1671), non vi erano pi\u00f9 eredi diretti: erano gi\u00e0 deceduti anche i due figli maschi, le due figlie maggiori erano in convento e l'unica figlia libera era ancora bambina. Genzano venne retto dal fratello di Giuliano III, l'ecclesiastico Filippo Cesarini, il quale intendeva far sposare la figlia terzogenita di Giuliano III, Clelia, con Filippo Colonna principe di Sonnino. La secondogenita di Giuliano III, Livia, suora oblata, lasci\u00f2 il convento e spos\u00f2 Federico II Sforza dando origine alla famiglia Sforza Cesarini.\nDonna Livia contribu\u00ec in maniera decisiva al piano urbanistico della cittadina, portando a termine nel 1708 la costruzione di \"Genzano Nuova\", impiantata su un sistema di triangolazioni, secondo il piano del 1643 ideato dal padre Giuliano III. Tra la prima met\u00e0 del XVII e l'inizio del XVIII secolo venne innestato un secondo tridente, pi\u00f9 interno del primo (quello delle \"Olmate\"), costituito dalla via Livia (1680 circa), la strada dove si svolge nella ricorrenza del Corpus Domini la tradizionale Infiorata, dalla via Sforza (1708), e dalla via che conduce al convento dei Cappuccini. Questo particolare impianto urbanistico, coordinato da alcuni noti architetti romani del periodo Tommaso Mattei e Ludovico Gregorini, estremamente innovativo per l'epoca, caratterizzato da un duplice trivio (\"tridente olmato\" e \"tridente edificato\"), suscit\u00f2 l'ammirazione di molti artisti del tempo, tra i quali Carlo Maratta, che qui si stabil\u00ec e risiedette per diversi anni. Nel 1677 l'ultimo dei Cesarini, Filippo Cesarini, aveva fatto costruire, lungo la strada corriera di \"Genzano Nuova\", la chiesa di San Sebastiano affiancata dal Conservatorio delle Maestre Pie; queste due opere saranno sciaguratamente distrutte nel 1916 dall'amministrazione comunale dell'epoca. L'incremento demografico nei secoli XVI e XVII determiner\u00e0 l'espansione di Genzano verso la pianura sottostante (\"Genzano Nuova\").\nLa rottura dell'isolamento geografico di Genzano comport\u00f2, oltre a notevoli vantaggi economici, il coinvolgimento in eventi bellici. Genzano fu infatti coinvolta nella Guerra di successione austriaca: dal maggio al novembre 1744 Genzano fu infatti occupata dalle truppe austriache, guidate dal principe Johann Lobkowitz, il quale fronteggiava le truppe ispano-napoletane, guidate dal re di Napoli Carlo di Borbone, accampate a Velletri e sul monte Artemisio. L'attacco del Lobkowitz, nella notte fra il 10 e l'11 agosto 1744 (Battaglia di Velletri) venne respinto dalle truppe ispano-napoletane permettendo cos\u00ec la sopravvivenza del giovane Regno delle Due Sicilie.\nDal 1781 al 1808 si procede alla costruzione della chiesa neoclassica della \"Santissima Trinit\u00e0\", su disegno di Giulio e Giuseppe Camporese, figli di Pietro.\nAnche Genzano ebbe una sua parte nei fatti del 1798. Con la Restaurazione, e la fine della feudalit\u00e0, Genzano entr\u00f2 sotto le dipendenze dirette della Santa Sede che lo elesse a capoluogo; nella sua giurisdizione erano comprese anche Nemi, Civita Lavinia (ora Lanuvio) e Ardea. \nIl 26 agosto 1806 un grave terremoto caus\u00f2 vittime e numerosi feriti in ambito cittadino cos\u00ec come nella vicina Rocca di Papa. Il 23 settembre 1828 Genzano ebbe il titolo di \"citt\u00e0\" da parte del papa Gregorio XVI.\nPeriodo Post-Unitario.\nCon la presa di Roma e la fine del Potere temporale, Genzano entr\u00f2 a far parte dello Stato italiano. Il Consiglio comunale propose la modifica del nome in \"Genzano di Roma\" per evitare confusione con Genzano di Lucania, approvata con Regio decreto legge 5 gennaio 1873.\nTra la fine dell'Ottocento e l'avvento del fascismo, Genzano \u00e8 stata spesso teatro di battaglie sociali, soprattutto di lotte contadine per la distribuzione delle terre. Durante il Ventennio centinaia sono stati i cittadini arrestati e condannati al carcere o al confino, o addirittura assassinati dai fascisti (Salvatore Buttaroni, Germano Previtali). Gravissimi furono inoltre i danni subiti dalla cittadina durante la Seconda guerra mondiale, soprattutto in conseguenza dei bombardamenti aerei nel periodo successivo allo sbarco di Anzio. Tra il 31 gennaio 1944 e 14 aprile 1944 sono stati uccisi 109 cittadini genzanesi; Genzano fu quasi rasa al suolo, avendo avuto pi\u00f9 dell'80% delle case distrutte o fortemente danneggiate. Una testimonianza tratta dalla pagina del 9 febbraio 1944 del Diario (\"Journal du Noviciat\") che una suora francese delle Piccole Suore dell'Assunzione di Genzano, probabilmente suor M. Marguerite-Elisabeth, tenne in quei giorni:\nVisite papali.\nL'8 settembre 1963 il comune di Genzano riceve la visita dell'allora Sommo Pontefice Papa Paolo VI. In questa occasione Paolo VI celebr\u00f2 la Santa Messa nella Collegiata della Santissima Trinit\u00e0 (Genzano di Roma).\nSimboli.\nLa colonna nello stemma comunale si riferisce all'epoca in cui Genzano era sotto il dominio della famiglia Colonna, i primi possessori laici del feudo; la mezzaluna rappresenta la vittoria di Marcantonio Colonna contro la flotta dell'Impero ottomano nella battaglia di Lepanto; sulla colonna \u00e8 avvinto un ramo di vite a ricordare la tradizione vitivinicola del territorio; l'acronimo S.P.Q.G. (\"Senatus Populusque Genzanum\") sottolinea l'unione del Comune e del popolo per il bene comune.\nSociet\u00e0.\nEtnie e minoranze straniere.\nIl numero degli immigrati provenienti dall'estero \u00e8 raddoppiato in cinque anni, dalle 480 unit\u00e0 del 2003 alle 988 del 2007. Nel 2007 il 50% degli immigrati proveniva dalla Romania, il 7% dalla Polonia, il 6% dall'Albania, seguiti dal Marocco, dalla Tunisia, dall'India, dalla Germania e dall'Ucraina col 4% ciascuno.\nNel corso dell'anno 2006, si sono iscritti ai registri dell'anagrafe del Comune di Genzano di Roma 177 stranieri, di cui 21 per nascita, 64 per trasferimento da altri comuni e 91 provenienti direttamente dall'estero. Gli stranieri cancellati dai registri dell'anagrafe genzanese sono stati invece 108, di cui uno solo cancellato per morte, 96 per trasferimento ad un altro comune e 6 per trasferimento all'estero. Le acquisizioni di cittadinanza italiana sono state sei. Il totale dei minorenni stranieri residenti nel territorio comunale \u00e8 calcolato nel numero di 189; di essi 139 sono nati in territorio italiano.\nTradizioni e folclore.\nLa festa viene fatta risalire al 1778, anno in cui fu preparato un tappeto floreale, in occasione della festivit\u00e0 del Corpus Domini, lungo la \"via Sforza\" (oggi \"Via Bruno Buozzi\"). Attualmente l'infiorata si svolge in \"via Italo Belardi\", gi\u00e0 \"via Livia\", la via che congiunge la piazza principale del paese (\"Piazza IV Novembre\") alla Chiesa di Santa Maria della Cima. La strada viene ricoperta totalmente da un tappeto floreale di circa , composto generalmente di 13 \"quadri\", oltre alla decorazione della scalinata posta in cima alla salita. Ogni \"quadro\" misura generalmente x e i soggetti, scelti da un'apposita Commissione che presiede anche all'organizzazione della manifestazione, sono generalmente soggetti di argomento religioso o civile, riproduzioni di note opere d'arte o motivi geometrici. La deposizione dei fiori sulla sede stradale avviene lo stesso giorno della festa, o la notte precedente, sui contorni dei quadri disegnati con il gesso e con la calce in base al bozzetto originale. La sera della domenica il tappeto viene percorso dalla processione religiosa che reca il Santissimo Sacramento da Santa Maria della Cima alla non lontana Collegiata. Il tappeto viene mantenuto, sostituendo i petali appassiti, fino alla sera del luned\u00ec, quando ha luogo la distruzione dell'infiorata da parte dei bambini (il cosiddetto \"spallamento\").\nCultura.\nRadio e Giornali.\nRadio Gamma Stereo.\nRadio Gamma Stereo nasce a Roma nel 1976, poi nel 1986, si trasferisce con gli studi ai castelli romani, a Genzano di Roma. Trasmette sulla frequenza per le zone di Latina e provincia nord, Roma provincia sud, oltre che in streaming.\nRadio Canale Zero.\nRadio Canale Zero nasce a Genzano di Roma il 14 settembre 1980. Trasmette nella zona sud della provincia di Roma sulla frequenza in FM 97.500.\nCastelli Notizie.\nDal 2011 \u00e8 presente a Genzano la testata giornalistica \"Castelli Notizie\", quotidiano telematico, che proprio a Genzano, nel 2016, ha dato alle stampe il suo primo cartaceo. La redazione si trova in vicolo Palmarini, nel centro storico genzanese, da dove ogni giorno, ad ogni ora, partono gli aggiornamenti su tutte le notizie dei Castelli Romani.\nEventi.\nLa tradizionale Festa del pane casareccio di Genzano, che si tiene ogni anno nel mese di settembre, richiama numerosi visitatori e turisti da Roma e dai comuni limitrofi.\nL'obiettivo della festa, nata nel 1989 organizzata dal comune di Genzano di Roma insieme al Consorzio tutela pane casareccio di Genzano, \u00e8 quello di promuovere uno dei prodotti maggiormente rappresentativi del proprio ricco patrimonio produttivo e di qualit\u00e0 non solo a livello locale ma anche nazionale.\nLa citt\u00e0 di Genzano di Roma fa infatti parte dell'Associazione Nazionale Citt\u00e0 del Pane e \nTale concessione del marchio I.G.P. ha comportato per i panettieri della zona l'osservanza di un disciplinare molto ristretto che va a garantire le caratteristiche delle pagnotte e dei filoni, lo spessore della crosta, il colore bianco-avorio della parte interna, il profumo del cereale, il sapore sapido, l'umidit\u00e0 e il peso specifico.\nLa tecnica di lavorazione del pane richiede grande professionalit\u00e0. Il panettiere deve impastare la farina con il lievito. La farina viene impastata con il lievito stemperato in acqua tiepida e sale, lasciando lievitare per un'ora circa. Dopodich\u00e9 si rimpasta ancora e si formano delle pagnotte e dei filoni dal peso variabile da 0,5 a , che vengono messi in cassoni di legno con teli di canapa spolverati di cruschello. Si lascia in riposo per la seconda alzata in ambienta caldo per altri 40 minuti. Si inforna nel forno a legna caldo.\nUn onore, quindi, ma anche l'assunzione di specifiche responsabilit\u00e0.\nDurante la festa del pane, una delle vie principali del paese via Italo Belardi, viene imbandita con tavoli pieni di bruschetta, ai quali tutti i visitatori posso accedere per poter assaggiare il prodotto.\nNell'edizione del 1998 \u00e8 stata preparata una gigantesca bruschetta di filoni lunga e di di peso; tra i filoni un filone da record: 16 metri e 112 chilogrammi.\nLa festa del pane ha una durata di tre giorni, durante i quali i visitatori possono non solo assaggiare i prodotti tipici, ma posso partecipare a visite guidate organizzate dal Comune di Genzano di Roma, presso il palazzo Sforza-Cesarini (Genzano di Roma), il lago di Nemi e nel borgo antico del paese.\nGeografia antropica.\nUrbanistica.\nPer Nicola Ratti, autore di una \"Storia di Genzano con documenti e note\" (1797), il nucleo urbano di Genzano (\"Genzano Vecchio\") si svilupp\u00f2 in epoca medievale attorno a un castello fortificato, a picco sul lago di Nemi, costruito alla fine del XIII secolo dai monaci cistercensi dell'Abbazia di Sant'Anastasio alle Acque Salvie.\nL'espansione urbana di Genzano verso la pianura sottostante (\"Genzano Nuova\") si svolse secondo un piano delineato nel XVII secolo. La nuova Genzano si svilupp\u00f2 soprattutto dopo l'apertura della \"Via Corriera\" (o \"Via Postale\"), diretta a Napoli, e della Via Appia, alla fine del XVIII secolo.\nIl territorio comunale, un tempo molto vasto, venne ridotto progressivamente nel tempo, raggiungendo le dimensioni attuali nel 1932 allorch\u00e9 vennero sottratte le aree oggetto di lavori di bonifica agraria (Agro pontino), che costituiranno i territori dei comuni di Pomezia e Ardea.\nDurante la Seconda guerra mondiale Genzano sub\u00ec gravissimi danni. Un tumultuoso sviluppo edilizio, iniziato nei primi anni '60, \u00e8 stato regolamentato, a partire dal 1972, da un Piano regolatore generale armonizzato con l'antico piano delineato in et\u00e0 barocca.\nEconomia.\nIn base al censimento della popolazione del 20 ottobre 1991, il numero di occupati di Genzano era , il 37% della popolazione totale ( abitanti). Risultavano iscritti al collocamento in cerca di occupazione cittadini (10,32% della popolazione). La popolazione attiva era cos\u00ec distribuita:\nSostegno all'economia genzanese \u00e8 dato dalla \"BCC dei Colli Albani\", (nata nel 2017 dalla fusione della Bcc Giuseppe Toniolo fondata a Genzano di Roma nel 1947 e la Bcc di Marino). La BCC dei Colli Albani \u00e8 una banca di credito cooperativo, che \u00e8 di sostegno all'economia del territorio con contributi annuali ad associazioni no-profit, ordini religiosi, associazioni di volontariato e cooperative sociali e a tutto il terzo settore.\nNel settore Agricoltura, la principale attivit\u00e0 del paese \u00e8, da tempo immemorabile, la viticoltura. Genzano e Lanuvio si trovano infatti al centro del comprensorio di produzione del vino DOC Colli Lanuvini e Colli Lanuvini superiore. Molto importanti sono inoltre le attivit\u00e0 nell'ambito dell'olivicoltura, della floricoltura, della frutticoltura e della produzione di ortaggi.\nCome testimonia Marco Tullio Cicerone, che peraltro qui possedeva una villa, questi territori erano considerati fra i pi\u00f9 fertili nell'et\u00e0 dell'antica Repubblica romana:\nFra le circa 400 aziende artigiane che operano nel territorio di Genzano si trovano aziende attive nella lavorazione della pelle, dei vimini, del vetro, della ceramica e nella produzione di mobili in stile. Ma la pi\u00f9 importante attivit\u00e0 nel settore \"Artigianato\", \u00e8 la panificazione. Genzano ha una grande tradizione nella fabbricazione di pane lievitato naturalmente e cotto a legna. Il pane casareccio di Genzano \u00e8 stato pertanto il primo pane italiano ad aver ottenuto nel 1997 l'IGP, e pertanto la sua produzione \u00e8 vincolata alla sua completa preparazione in loco.\nMolto numerose e qualificate sono inoltre le attivit\u00e0 alberghiere e quelle operanti nell'ambito della ristorazione (trattoria, ristoranti nonch\u00e9 le fraschette, un particolare tipo di osterie caratteristiche dei Castelli romani.\nLe attivit\u00e0 industriali sono relativamente recenti, attive in particolare nei settori alimentare, delle macchine agricole, del legno, dell'edilizia e della carta.\nInfrastrutture e trasporti.\nLa Stazione di San Gennaro, sita nella frazione San Gennaro, sorge sulla Ferrovia Roma-Velletri ed \u00e8 servita dalle relazioni svolte da Trenitalia nell'ambito del contratto di servizio con la Regione Lazio che prendono il nome di FL4.\nDal 1906 al 1965 Genzano fu inoltre servita dalle tranvie dei Castelli Romani.\nAmministrazione.\nAltre informazioni amministrative.\nNel 1873 \"Genzano\" cambia denominazione in Genzano di Roma.\nSport.\nCalcio a 5.\nIl ha vinto campionato italiano e Coppa Italia di calcio a 5 nella stagione 1999-2000.\nCon la squadra Cogianco Genzano di calcio a 5 ha ospitato l'edizione della Coppa Italia di Serie B nella stagione 2009/2010, vinta dalla stessa Cogianco Genzano, vincitrice nello stesso anno anche del campionato di Serie B e promossa in Serie A dove milita attualmente, e dove quest'anno \u00e8 riuscita a vincere il campionato e la relativa promozione in a1 e la coppa Italia.\nCon la squadra Carlisport Cogianco di C5, unita tra Carlisport Ariccia di C5 e Cogianco Genzano di calcio a 5, ha unito le due societ\u00e0 e disputa la Serie A2 2014-2015 di calcio a 5. Divenne seconda in A2 e promossa in Serie A 2015-2016 battendo la Salinis Calcio a 5 e in finale 20a2 l'Augusta calcio a 5 squalificata per protesta di finale ritorno play-off non disputata al PalaCesaroni di Genzano di Roma ma al PalaToLive di Roma.\nDal tecnico della vecchia Carlisport Ariccia di C5 Mauro Micheli, il 5o portiere genzanese Valerio Bernardi, al tc della vecchia anch'essa Cogianco Genzano Alessio Hugo Musti, cambia continuamente il tecnico ed \u00e8 in Serie A 2015-2016.\nNel 2016/2017 la societ\u00e0 prende il nome di Cioli Cogianco Fustal per l'abbandono della societ\u00e0 ariccina della Carlisport. Si qualifica ai playoff di Serie A ma viene eliminata dall'Acqua&amp;Sapone Unigross nel primo turno, chiudendo cos\u00ec la storia calcistica di questa societ\u00e0, sciogliendosi definitivamente.\nDal 2010 a Genzano si svolge il caratteristico \"torneo dei Rioni di Genzano di Roma\", dove le squadre dei Rioni del paese si sfidano in partite di calcio a 5."}
{"id": "31836", "revid": "110762423", "url": "https://it.wikipedia.org/wiki?curid=31836", "title": "Miracolo del Cile", "text": "Miracolo del Cile \u00e8 stato un termine utilizzato dal noto Premio Nobel liberista Milton Friedman per descrivere l'andamento dell'economia del Cile di Pinochet, orientata sul libero mercato e sul laissez-faire, negli anni ottanta e novanta, e asserirne i presunti benefici dell'economia liberale. \nSecondo Friedman \"l'economia cilena ha fatto molto, ma \u00e8 ancora pi\u00f9 importante che alla fine il governo centrale, la giunta militare, sia stata sostituita da una societ\u00e0 democratica. Quindi la cosa veramente importante nell'economia Cilena \u00e8 che il libero mercato ha svolto il suo compito nel portare ad una societ\u00e0 libera\". \nI giovani economisti neoliberisti della Scuola di Chicago, chiamati Chicago Boys, furono assunti a met\u00e0 degli anni settanta nell'amministrazione del ministero dell'economia del Cile, presieduto dal tecnico Jos\u00e9 Pi\u00f1era.\nLe politiche del ministero di Pi\u00f1era si caratterizzarono per il processo di privatizzazione e liberalizzazione dell'economia del paese, dopo le riforme collettiviste del governo socialista di Salvador Allende.\nFu varata inoltre un'importante riforma del sistema pensionistico, basata sulla liberalizzazione e privatizzazione del monopolio pubblico della previdenza pensionistica. Tale sistema pensionistico \u00e8 stato recentemente recepito da altri paesi, anche europei.\nAltri economisti (per esempio Amartya Sen) hanno invece affermato che l'esperienza del Cile in tale periodo abbia piuttosto dimostrato il fallimento del liberismo \"friedmaniano\", sostenendo che fu scarsa la crescita economica tra il 1975 e il 1983 (durante l'esperimento monetarista), che una certa crescita ci fu solo in seguito a riforme successive, e che gli indicatori sociali mostravano risultati deludenti. Inoltre, la dittatura militare attu\u00f2 la riconversione del sistema economico tramite l'oppressione dei diritti civili."}
{"id": "31840", "revid": "14149", "url": "https://it.wikipedia.org/wiki?curid=31840", "title": "Castelli romani", "text": ""}
{"id": "31844", "revid": "47767", "url": "https://it.wikipedia.org/wiki?curid=31844", "title": "MacIntosh", "text": ""}
{"id": "31847", "revid": "1226", "url": "https://it.wikipedia.org/wiki?curid=31847", "title": "Riga di comando", "text": ""}
{"id": "31848", "revid": "1226", "url": "https://it.wikipedia.org/wiki?curid=31848", "title": "Linea di comando", "text": ""}
{"id": "31850", "revid": "124738486", "url": "https://it.wikipedia.org/wiki?curid=31850", "title": "Gavignano (Italia)", "text": "Gavignano \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nSorge su un piccolo promontorio situato alla confluenza fra i fiumi Rio e Sacco, a nord del Monte Lupone, nei monti Lepini, presso la Fonte Meo, la quale, situata nel territorio di Gavignano, \nStoria.\nDalle origini al Medioevo.\nLe ipotesi sulla fondazione di Gavignano sono tre. Quella riferita ad Aulo Gabinius, senatore romano che per primo avrebbe fissato la propria dimora sul colle che, da lui, prese il nome di Gabinianum. Quella attribuita al soldato romano Gabinius, seguace di Mario il Giovane, sconfitto da Silla nella battaglia di Sacriporto dell'82 a.C., e infine quella legata ad un cittadino non meglio identificato dell'antica Gabii, colonia romana fortificata da Silla.\nL'ipotesi storicamente pi\u00f9 accettabile \u00e8 la prima. L'origine romana del paese \u00e8 avvalorata dai reperti archeologici (su tutti un mosaico alessandrino appartenente ad una villa romana), relativi alla zona di Rossilli, e da antichi documenti che provano la presenza di ville patrizie lungo le vie consolari. Da questo nucleo originario si svilupparono altri modesti insediamenti, per lo pi\u00f9 ulteriori ville e appositi casolari destinati alla custodia delle stesse.\nIl fenomeno del Monachesimo e delle Abbazie (tra cui quella di Rossilli, nel frattempo divenuta tale) favoriscono un'ulteriore aggregazione sul territorio. Viene fondata una chiesa. La quale, in stretta correlazione con la citata Abbazia, e sotto la sua giurisdizione, incrementa ulteriormente lo sviluppo del paese. In questa cornice, tra i secoli V e VIII, sorgono nuovi insediamenti.\nA seguito delle scorribande saracene del IX secolo, lo Stato della Chiesa, da cui Gavignano dipende, si organizza per difendersi. Tutti i beneficiari dei suoi possedimenti, ordinati ormai in grandi latifondi, cominciano ad erigere delle roccaforti. Nascono cos\u00ec i primi castelli e le prime Abbazie fortificate, fenomeno che, nel Lazio Meridionale del secolo X, diventa fittissimo.\nGavignano assume, in tal modo, le sembianze del \"castrum\". Tale parola \u2013 di origine latina e dalla duplice accezione di accampamento e castello \u2013 indica la conformazione urbanistica che assumono i paesi nel medioevo. Il borgo che sorge sul colle si presta perfettamente a questa metamorfosi.\nSono due gli elementi essenziali del \"castrum\": la cinta muraria e il mastio. La prima \u00e8 adibita alla difesa esterna, il secondo \u00e8 destinato ai soldati di vedetta e, nei primi tempi, a dimora del Signore. Le mura sono edificate su una pianta trapezoidale costituita dalle stesse abitazioni e chiusa da due porte dalle caratteristiche differenti: quella napoletana (o anagnina), isolata; e quella romana, incorporata nelle costruzioni. Il mastio \u00e8 costituito da una costruzione in muratura a forma di torre, su un impianto quadrangolare posto nel punto pi\u00f9 elevato all'interno delle mura, con accesso dalla parte esposta a nord.\nNei secoli successivi, attorno al mastio, viene edificato il Palazzo Baronale. Caratteristica che assurge a terza peculiarit\u00e0 del castrum medioevale.\nIl dominio dei Conti.\nIl 10 luglio 1161 \u00e8 una data fondamentale per Gavignano, in questa data viene redatto il primo documento ufficiale in cui si menziona il paese. Si tratta della bolla pontificia di Alessandro III con la quale si conferma che il \"castrum,\" con tutti i suoi beni, \u00e8 di pertinenza dell'Abbazia dei SS. Vincenzo ed Anastasio ad Aqua Salvias (Tre Fontane). Anche Gavignano entra nella fase feudale.\nIn questo periodo un nome, o meglio un casato, importante compare nel suo destino: \"Conti\".\nSi ritiene che la loro stirpe sia di origine Germanica. Hanno assunto il patronimico \u201cConti\u201dtrasformandolo dal titolo governativo di Conte che assumevano sui territori sottoposti alla loro giurisdizione. Questa famiglia ha sempre ottenuto dai Papi, sin dalla formazione dello Stato della Chiesa, importanti incarichi politici, soprattutto nelle Province di Campagna. Uno dei suoi membri, nato a Gavignano nel 1160, diventer\u00e0 Pontefice con il nome di Innocenzo III.\nIl feudo di Gavignano sar\u00e0 assoggettato ai Conti di Segni, ai Conti Tuscolani e ai Conti di Valmontone.\nNei secoli successivi Gavignano subisce ripetuti saccheggi e devastazioni. Quella di Mattia d'Anagni nel 1266 nell'ambito della guerra tra i baroni delle terre di Campagna, alcuni fedeli al papato, altri all'impero. Quella di Nicola Conti e suo figlio Giovanni nel 1313 che devastano l'intero territorio danneggiando il borgo e il castello. E la pi\u00f9 terribile, quella del 1495. La cornice \u00e8 lo scontro tra Carlo VIII e lo Stato Pontificio, amplificato dalle contrapposizioni delle grandi famiglie romane. I Conti di Gavignano si schierano con il Papa. Le truppe d'oltralpe mettono a ferro e fuoco le nostre contrade. Distruggono totalmente il nostro borgo e quelli di Montelanico e Gorga. Il castello di Gavignano sar\u00e0 ricostruito dal cardinale Francesco Conti, sotto il pontificato di Leone X (1513-1525). Un'altra pesante devastazione avviene nel 1557, quando i Colonna, alleati degli spagnoli nella lotta contro il Papa, assalgono i castelli dei Conti. Quello di Gavignano \u00e8 il primo a capitolare. Il paese \u00e8 vittima di un pesante saccheggio. L'esercito pontificio subisce una gravissima disfatta ed il nostro paese viene totalmente distrutto.\nGli Aldobrandini.\nNel 1597 l'intero feudo passa dalla famiglia Conti a quella degli Aldobrandini. Il primo titolare gavignanese di questa nuova era \u00e8 il Cardinale Pietro. Questi, nel 1608 emana i Bandi generali, documenti con i quali concede alla Comunit\u00e0 il potere di autogestione amministrativa. Per la prima volta, pur nella soggezione del Signore,l'interesse collettivo \u00e8 affidato ai rappresentanti della comunit\u00e0.\nNel 1615 la titolarit\u00e0 del feudo passa ad Olimpia Aldobrandini, nipote di Pietro. Nel 1637 gli subentra la nipote Olimpia II, nel 1666 diventa signore di Gavignano Giovanni Battista Pamphili, figlio di seconde nozze di Olimpia II.\nIl 1700 si caratterizza come un secolo molto florido. Moltissimi \u201clavori pubblici\u201d modernizzano il nostro borgo. Tra i tanti spicca la realizzazione della nuova Chiesa, dotata di organo e pulpito, con l'installazione nella torre campanaria del nuovo orologio. Alla fine del secolo scoppia la Rivoluzione Francese e gli echi di quegli eventi solenni giungono fino al nostro borgo. Tanto che, addirittura, anche a Gavignano si costituisce una fazione giacobina, organizzata attorno al medico condotto locale.\nMa in questo periodo un altro avvenimento segna molto pi\u00f9 direttamente il nostro paese: il miracolo del 9 luglio 1796.\nTra la fine del XVIII secolo e l'inizio del XIX, due importanti avvenimenti storici si ripercuotono sulle nostre contrade: la repubblica romana del 1798 e l'annessione alla Francia del 1809. Le conseguenze amministrative sono inevitabili. Durante la repubblica romana il territorio, sull'esempio francese, \u00e8 diviso in otto Dipartimenti; le nostre zone vengono incluse in quello del Circeo, con capoluogo Anagni.\nDopo l'annessione alla Francia, il Dipartimento del Lazio \u00e8 diviso in Sottoprefetture; Gavignano \u00e8 inserito in quella di Velletri. Il Lazio diventa parte integrante dell'Impero francese di conseguenza, sottostando alla sua legge, beneficia di tutte le disposizioni che hanno contribuito alla limitazione dei privilegi feudali. Ma c'\u00e8 l'altra faccia della medaglia. Ossia le esose tassazioni e i pesanti oneri per il mantenimento delle truppe. In questo periodo viene rafforzato e migliorato l'ospedale, sottratto alla Confraternita che lo gestiva.\nDall'800 alla II Guerra Mondiale.\nNel 1814 Pio VII torna sovrano dello Stato della Chiesa. Nel 1816 il sistema feudale viene abolito in tutto il territorio dello Stato. Il Principe Francesco Borghese Albobrandini rinuncia ai diritti feudali su Gavignano, conservando per s\u00e9 e per i suoi successori il titolo onorifico e i beni patrimoniali.\nNel 1826 viene varato il progetto per la costruzione del Cimitero nei pressi della Chiesa del Calvario. Gavignano, come Comune libero, entra a far parte della Legazione di Frosinone e dal 1831 di quella di Velletri.\nNel 1861 viene proclamato il Regno d'Italia. Lo Stato della Chiesa, complice la protezione francese di Napoleone III, \u00e8 annesso al nuovo Regno solo nel 1870. Cos\u00ec Gavignano, come gli altri centri grandi e piccoli dello Stato Pontificio, diviene Comune autonomo dell'Italia unita. Il primo sindaco del paese, nelle nuove vesti di Comune del Regno d'Italia, \u00e8 Francesco Baiocchi.\nNel 1909-1910 si realizza la seconda strada di collegamento con il paese. Scoppia la prima guerra mondiale, il tributo di sangue che i gavignanesi danno alla Grande Guerra \u00e8 notevole. L'elenco dei caduti sui campi di battaglia \u00e8 riportato in una lapide collocata sulla facciata del palazzo municipale. Nel 1952 c'\u00e8 l'inaugurazione del monumento ai Caduti, posto nell'omonima piazza antistante il Palazzo Baronale.\nNel 1922, insieme ad altri paesi della zona, Gavignano \u00e8 fornito di energia elettrica. Negli stessi anni partecipa al Consorzio per l'Acquedotto del Simbrivio. Tale adesione \u00e8 determinante per la dotazione, nel 1932, di acqua potabile. Gli anni Trenta sono decisivi per il cambiamento economico e sociologico dei cittadini. La causa scatenante deriva dalla vicina cittadina di Colleferro, dove la Societ\u00e0 Bombrini Parodi Delfino (BPD) aumenta le produzioni. Di conseguenza gli stabilimenti assumono nuove maestranze ed i nostri contadini si trasformano in operai, migliorando notevolmente le loro condizioni di vita. La ricostruzione del dopoguerra favorisce l'estensione delle attivit\u00e0 industriali a nuovi settori produttivi. Cosa che incrementa viepi\u00f9 il benessere delle popolazioni limitrofe.\nScoppia il secondo (terribile) conflitto mondiale. Il terremoto dei bombardamenti si concentra soprattutto sulle contrade di campagna. Oltre ai soldati morti e dispersi ci sono anche vittime civili. Al contrario, il paese non subisce danni materiali. N\u00e9 durante il conflitto n\u00e9 durante l'occupazione tedesca e neppure al momento del passaggio dell'esercito degli alleati.\nMonumenti e luoghi d'interesse.\nArchitetture religiose.\nIl 3 ottobre 1679, dopo che una grave epidemia di peste aveva causato ben 94 decessi, la popolazione gavignanese si rivolse alla Madonna affinch\u00e9 intercedesse ed il morbo cess\u00f2. Dal quel momento si decise di celebrare ogni anno nella Chiesa di San Rocco la festa in ricordo di tale avvenimento. Questo particolare culto si arricch\u00ec poi nel tempo di innumerevoli altri casi miracolosi, su tutti l\u2019evento del 9 luglio 1796, il \u00abmovimento meraviglioso degli occhi\u00bb ed infine la grazia ricevuta durante il conflitto mondiale. Il popolo gavignanese ringrazi\u00f2 per essere uscito indenne dalla guerra con una solenne cerimonia nel 1945. Per l\u2019occasione sedette all\u2019organo il Maestro don Lorenzo Perosi, attorno a lui una \"schola cantorum\" locale formatasi in quell\u2019anno; venne eseguita la \"Secunda Missa Pontificalis\" ed il Maestro di Tortona, frequentatore assiduo del paese, rese omaggio a suo modo componendo il nuovo Inno \u00abAlla Vergine delle Grazie\u00bb.La Chiesa di San Rocco, dopo il voto del 1679, divenne cos\u00ec custode del culto mariano locale e degli eventi religiosi ad esso annessi.\nRealizzata a pianta bipartita, la Chiesa \u00e8 dotata di due cappelle, quella di sinistra dedicata alla Madonna delle Grazie e quella di destra a San Rocco (patrono di Gavignano).\nLe due statue sono collocate in apposite nicchie. Nel corso del tempo, all'edificio vengono apportate alcune modifiche: nei primi anni del secolo XVIII viene innalzato un modesto campanile e sistemata la sacrestia; nel 1736 viene ristrutturata la cappella della Madonna e nel 1854 modificato l'interno.\nUna vera trasformazione si verifica nel 1907 su iniziativa dell'Arciprete Francesco Sinibaldi. La superficie della chiesa viene raddoppiata, la cappella e l'altare della Madonna abbelliti con marmi pregiati. La chiesa siffatta corrisponde a quella attuale.\nLa \"Chiesa del Calvario\", consacrata nel 1763, \u00e8 realizzata su pianta a croce greca.\nInizialmente venne dotata di un solo altare, sopra il quale \u00e8 posta la tela della Crocifissione.\nNel 1837 vengono aggiunte due cappelle laterali, dedicate alle Sante Filomena e Rosalia.\nLa costruzione del cimitero, realizzata nel 1826 ai lati e nel retro dell'edificio, non comporta limitazioni nell'uso della chiesa, tanto che nel 1894 l'edificio viene ampliato e affrescato nella volta con i simboli pi\u00f9 significativi della Passione, mentre sull'altare viene dipinto lo stemma del Pontefice Leone XIII.\nNegli anni Cinquanta, la necessit\u00e0 di ampliare ulteriormente il cimitero ha portato all'abbandono della chiesa.\nL'imponente opera di recupero avviata nei primi anni del XXI secolo ha portato alla nuova configurazione e riapertura al pubblico nel 2008.\nIl complesso monumentale di Rossilli, sito alle pendici della collina, si erge sull'antica via Latina, arteria di collegamento fra Roma e Capua.\nOriginariamente lo stabile nasce come punto di sosta per carovanieri e viaggiatori. In et\u00e0 repubblicana la villa diviene certamente di propriet\u00e0 della famiglia Ordeoni, che ne detiene il possesso fino alla guerra civile.\nNon ben definita \u00e8 la propriet\u00e0 di Rossilli durante il periodo imperiale e tardo imperiale. Suggestiva \u00e8 l'ipotesi che vede proprietaria del fondo la gens Julia, in virt\u00f9 della possibile derivazione del toponimo Rossilli da Rus Julii. Scarne ed insufficienti per una completa elencazione sono le fonti di epoca basso-medioevale.\nLe prime notizie riguardanti un complesso abbaziale edificato in questo luogo, sono contenute in una bolla del Papa Lucio III, del 2 dicembre 1182. Il monastero benedettino assume una posizione di grande importanza per tutto il comprensorio dell'alta valle del Sacco. Verso la met\u00e0 del XIII secolo, il complesso subisce un repentino declino dovuto alla diffusione sul territorio di altri ordini monastici. Tra il XV e il XVI secolo si ritiene che la propriet\u00e0 del fondo pass\u00f2 ai monaci Basiliani di Grottaferrata.\nCon il passare dei secoli molteplici sono i personaggi che orbitano attorno al complesso monumentale di Rossilli, dal Cardinale Giuseppe Borgia (XVII) al Cardinale Marcello Crescenzi (XVIII).Le cronache dell'Ottocento vedono l'abbazia di Rossilli comprata all'asta dalla famiglia Tomassi di Segni. L'attuale propriet\u00e0 e della famiglia Recchia.\nArchitetture civili.\nIl Palazzo Baronale, situato nel punto pi\u00f9 alto della collina gavignanese, con ogni probabilit\u00e0 \u00e8 stato realizzato dai Conti di Segni, proprietari di vasti possedimenti territoriali. Uno dei loro discendenti nato in questo stesso palazzo nel 1160 diventer\u00e0 il celebre Pontefice Innocenzo III.\nDopo la distruzione del 1495, l'edificio ha subito trasformazioni notevoli che hanno lasciato una minima traccia dell'originaria struttura. Diviene un vero castello-residenza: forma quadrata, cortile, ampi saloni, alloggi per la servit\u00f9, numerose stanze. Una generale ristrutturazione dell'edificio \u00e8 avviata alla fine del XV secolo ad opera del nuovo feudatario, il Cardinale Pietro Aldobrandini. In particolare si segnala l'inversione della facciata principale, con l'ingresso del palazzo in posizione pi\u00f9 elevata rispetto al livello della piazza.\nGli interventi pi\u00f9 recenti vengono effettuati nel XX secolo con lo scopo di restituire al palazzo l'antico aspetto medievale: viene innalzata la torretta e realizzata la merlatura.\nNel 1920, il Palazzo Baronale diventa la Casa-madre delle Pie Operaie e centro propulsore di molte attivit\u00e0. Nel 1990, dopo l'abbandono dell'edificio da parte delle suore, il castello resta disabitato e solo di recente \u00e8 stato riutilizzato per lo svolgimento di alcune attivit\u00e0, quali: prove teatrali, congressi, prove musicali e altre manifestazioni socio-culturali. Dal Giugno 2007 quattro delle sue stanze ospitano il Museo della Civilt\u00e0 Contadina."}
{"id": "31851", "revid": "2373", "url": "https://it.wikipedia.org/wiki?curid=31851", "title": "Gallicano nel Lazio", "text": "Gallicano nel Lazio \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nGallicano nel Lazio \u00e8 situato a 241 metri sul livello del mare, alle falde dei monti Prenestini.\nOrigini del nome.\n\"Gallicano nel Lazio\" (la specificazione risale al 1872) \u00e8 un toponomo di origine prediale, che risale al nome personale latino \"Gallicanus\", con varie attestazioni nel Medioevo.\nStoria.\nGallicano nel Lazio in epoca romana si trovava presso l'antica \"Pedum\", anche se non tutti concordano sull'esatta ubicazione e forse \"Pedum\" era dove ora c'\u00e8 la localit\u00e0 Corcolle.\nLa prima menzione scritta in cui si parla del Castello di Gallicano risale al 984 ed \u00e8 il diploma con cui Giovanni e Crescenzio, principi, donano la Chiesa di San Benedetto agli abitanti del \"Castrum Gallicani\". Successivamente gli stessi lo cedettero ai Monaci Benedettini di Subiaco i quali, sul crinale di tufo ove ancora oggi sorge il paese, fortificarono il \"castrum\", difeso naturalmente da due lunghi e larghi fossati a destra e a sinistra del borgo, edificandovi anche la Chiesa Parrocchiale, intitolata a Sant'Andrea Apostolo.\nAccanto al Castello, sul colle poi denominato di Santa Maria, accanto ad una Chiesa intitolata alla Madre di Dio, edificarono un Monastero, stanziandovisi. In questa Chiesa posero in venerazione un'immagine mariana molto antica, che fu poi denominata Madonna delle Grazie. Passato successivamente all'Abbazia di San Paolo fuori le Mura di Roma, divenne propriet\u00e0 della potente Famiglia Colonna agli inizi del XIII secolo.\nPer quasi quattro secoli, la famiglia possedette Gallicano, coinvolgendolo sempre nei suoi dissapori con il Papato e facendo di esso un ponte con la vicinissima Roma. Ma anche tempi di pace sorsero sul paese che pot\u00e9 ospitare la villeggiatura di Martino V (Oddone Colonna) nel 1424. Ad essi si deve, inoltre, il passaggio del Monastero dei Benedettini di Santa Maria in Convento francescano, mentre era ancora in vita San Francesco (quindi prima del 1226).\nNel 1501 fu espugnato dai Borgia i quali lo tennero fino alla chiusura del pontificato del loro Papa, Alessandro VI (1503), poi torn\u00f2 ai Colonna. Durante le ulteriori lotte tra il Casato e il Papa dell'epoca, Clemente VII, il Castello di Gallicano fu distrutto nel 1526.\nRicostruito dalla tenacia degli abitanti, dal 1530 fu amministrato dal principe Alessandro Colonna, che gli diede gli Statuti, ancora conservati nell'Archivio Vaticano e che ricostru\u00ec la Rocca oggi detta Palazzo Baronale. Il passaggio dei Colonna \u00e8 ancora oggi ricordato dallo scudo con il loro stemma che campeggia sulla porta nord del borgo, detta del \"Santo Salvatore\".\nLa dinastia dei Colonna lasci\u00f2 definitivamente la supremazia su Gallicano nel 1622 quando il principato pass\u00f2 al Cardinale Ludovico Ludovisi, Arcivescovo di Bologna, nipote di Gregorio XV. Questo papa visit\u00f2 il paese nello stesso anno e celebr\u00f2 la Messa nella Chiesa di Sant'Andrea.\nNel 1628 venne eretta all'ingresso del paese la Chiesa dedicata a San Rocco, che, secondo la leggenda, apparendovi, avrebbe liberato il luogo dalla peste.\nNel 1668 i Ludovisi vendettero il feudo di Gallicano al principe Giovanni Battista Rospigliosi.\nTra i suoi discendenti il principe Nicol\u00f2 Pallavicini e la sua consorte Vittoria Altieri vengono ricordati per la loro munificenza nei confronti degli abitanti di Gallicano, soprattutto per la ricostruzione ex novo dell'antica chiesa di Sant'Andrea in forme barocche su progetto di Ludovico Rusconi Sassi negli anni 1732-1734 e della fondazione di una scuola pubblica gratuita per le ragazze, aperta nel paese da Santa Lucia Filippini su invito della principessa Altieri Pallavicini (1726).\nNel 1734 giunse anche in Gallicano il corpo di sant'Aurelio Sabazio, Martire, tratto dalle Catacombe di Priscilla. Nello stesso periodo, la principessa Pallavicini ospit\u00f2 a Gallicano per le missioni popolari il famoso predicatore francescano, poi santo, Leonardo da Porto Maurizio (1741). Tuttavia, in questo periodo Gallicano visse traumaticamente la soppressione del convento francescano di Santa Maria delle Grazie e l'incameramento dei suoi beni da parte del convento omonimo di Zagarolo (1748). Al paese rimase come un tesoro la sola vetustissima immagine della Vergine. Nel colle opposto rispetto a quello un tempo occupato dai francescani era sorto a met\u00e0 del secolo XVII un convento domenicano, intorno all'antica chiesa in cui sono ancora oggi conservate le reliquie di san Pastore Martire. Oggi \u00e8 sede estiva del Pontificio Collegio Germanico Ungarico.\nI Pallavicini rinunciarono ai loro diritti feudali su Gallicano solamente nel 1849, quando esso divenne Comune libero. Nel 1872, infine, al nome del paese fu aggiunta la specificazione \"nel Lazio\" per distinguerlo dal Gallicano in provincia di Lucca.\nNel 1905 il Cardinale Vincenzo Vannutelli, vescovo di Palestrina, incoron\u00f2 la Madonna delle Grazie quale regina di Gallicano ad imperitura memoria di una devozione millenaria, ancora oggi molto viva.\nDagli anni Novanta del XX secolo Gallicano ha visto un notevole incremento demografico dovuto al basso costo degli immobili rispetto alla vicinissima Roma.\nInfrastrutture e trasporti.\nStrade.\nIl comune \u00e8 attraversato dalle seguenti Strade provinciali:\nAmministrazione.\nNel 1872 \"Gallicano\" cambia denominazione in Gallicano nel Lazio.\nSport.\nASD Gallicano nel Lazio Calcio"}
{"id": "31853", "revid": "322321", "url": "https://it.wikipedia.org/wiki?curid=31853", "title": "Frascati", "text": "Frascati \u00e8 un comune italiano di abitanti della citt\u00e0 metropolitana di Roma Capitale, nell'area dei Castelli Romani, nel Lazio.\nGeografia fisica.\nTerritorio.\nSi trova sui Colli Albani, a 326 metri sul livello del mare, al di sotto del versante nord-ovest del monte Tuscolo, attraversato dalla Via Tuscolana, in posizione dominante rispetto Roma, stretta tra Grottaferrata ad ovest e Monte Porzio Catone ad est con parte del suo territorio che \u00e8 compreso all'interno dei confini del Parco regionale dei Castelli Romani.\nClima.\nIl clima \u00e8 di tipo mediterraneo: l'estate \u00e8 calda e asciutta, l'inverno \u00e8 mite e piovoso con temperature che occasionalmente scendono al di sotto dello zero; la temperatura differisce poco da quella di Roma Urbe, rispetto alla quale si registrano generalmente uno o due gradi in meno per la maggiore altitudine e un minore tasso di inquinamento e umidit\u00e0 anche se, nell'ultimo decennio, per queste ultime due componenti, si nota un avvicinamento ai valori della Capitale.\nLe precipitazioni sono un po' scarse a causa del fenomeno dello stau che si verifica nell'area dei Colli Albani e che riserva al versante nord precipitazioni meno copiose. Infatti, durante l'anno, cadono mediamente 700\u2013800\u00a0mm di pioggia. In inverno nevica con grande difficolt\u00e0 e solo in caso di ondate di freddo intenso e generalizzato proveniente principalmente dalla Valle del Rodano: si tratta perlopi\u00f9 di rovesci di acquaneve temporanei; in estate le temperature possono raggiungere i 35\u00a0\u00b0C con punte di 37\u00a0\u00b0C in casi rari. La cittadina non ha mai raggiunto i 40\u00a0\u00b0C. Classificazione climatica: zona D, 1818 GR/G.\nStoria.\nPaleolitico.\nLe prime testimonianze della presenza umana nel territorio dei Colli Albani risalgono al Paleolitico Inferiore (300.000 -200.000 anni fa) e consistono in strumenti in selce \u2013 ciottoli rozzamente scheggiati ma anche \"amigdale\" lavorate su entrambe le facce a ricavarne una primitiva lama \u2013 rinvenuti in zona ed attribuibili all'Uomo di Neanderthal.\nMa le prime popolazioni che colonizzarono stabilmente la zona dei Colli Albani furono quelle dei Latini, un insieme di popoli di origine indoeuropea che si stanziarono nel Lazio Antico a partire dal 2000 a.C. Gi\u00e0 quattro secoli prima della fondazione di Roma i Latini avevano stabilito qui le loro citt\u00e0 \u2013 Alba Longa, Tusculum, Aricia, Lanuvium, Velitrae, per citare solo le principali \u2013 che erano saldamente alleate in una confederazione, detta Lega Latina.\nLe invasioni barbariche che sconvolsero la penisola italica e portarono nel 476 d.C. alla caduta dell'Impero Romano d'Occidente, provocarono anche nei Colli Albani il fenomeno noto come \"incastellamento\", cio\u00e8 il rifugiarsi delle popolazioni sulle alture che davano riparo dalle scorrerie barbariche. Diverse famiglie nobili costruirono qui le loro roccaforti, attorno alle quali nel corso dei secoli si svilupparono quei borghi destinati a divenire in seguito i \"Castelli Romani\".\nEt\u00e0 antica.\nI ritrovamenti archeologici pi\u00f9 significativi risalgono all'epoca romana e appartengono alla villa patrizia di Lucullo (117 a.C. - 57 a.C.) e poi alla dinastia imperiale dei Flavi (69 d.C. - 96 d.C.).\nMedioevo.\nDocumenti del IX secolo (\"Liber Pontificalis\") definiscono Frascati come un piccolo agglomerato urbano, ma dopo la distruzione di \"Tusculum\" (Tuscolo) nel 1191, la popolazione residente aument\u00f2 e la sede della diocesi pass\u00f2 da Tuscolo a Frascati. Il nome della citt\u00e0 deriva forse da una tradizione locale nell'uso delle \"frasche\" come legname o dall'utilizzo delle stesse per costruire ripari di fortuna dopo la distruzione di Tuscolo.\nDopo alterne vicende, che videro protagonisti personaggi come Cola di Rienzo, Pio II Piccolomini - che fece erigere la prima cinta muraria della citt\u00e0 -, il cardinale Guglielmo d\u2019Estouteville, Lucrezia Borgia, Lucrezia della Rovere e Marcantonio Colonna, Frascati divenne propriet\u00e0 dei Farnese e nel 1538 Paolo III Farnese la insign\u00ec del titolo di \u201ccivitas\u201d.\nEt\u00e0 moderna.\nAll'inizio del XVI secolo papa Giulio II la cedette a Marcantonio I Colonna come possesso feudale per i servizi prestati. Dal 1508 il principe Colonna e sua moglie Lucrezia della Rovere (1485-1552) vissero nella fortezza di Frascati. Il 15 febbraio 1515 venne fissato lo statuto cittadino su commissione di Marcantonio I Colonna per il \"\"Populus antiquae civitatis Tusculi\" che fissava le regole del vivere civile e di convivenza nei territori di sua propriet\u00e0, del castello di Frascati.\nNel 1518 fu costruito l'ospedale San Sebastiano, dedicato a questo santo in ricordo della vecchia basilica distrutta intorno al IX secolo, per iniziativa dell\"Arciconfranternita del Gonfalone\" che, con i suoi confratelli, garantiva il servizio ospedaliero. Dopo la morte di Marcantonio Colonna nel 1522 a Milano, Lucrezia della Rovere vendette Frascati a Pier Luigi Farnese che a sua volta la cedette alla Camera Apostolica, ponendo cos\u00ec termine al periodo feudale di Frascati.\nNel 1527 un'orda di Lanzichenecchi, dopo aver saccheggiato Roma, si diresse verso Frascati, arriv\u00f2 nei sobborghi fino ad un capitello votivo consacrato alla Vergine Maria presente in un incrocio; i soldati cambiarono direzione di marcia e la citt\u00e0 fu salva. Questo fatto resta ancora nella memoria degli abitanti che per gratitudine costruirono una chiesa dedicata alla Madonna, la chiesa di Capocroce. Nel 1538 papa Paolo III confer\u00ec a Frascati il titolo di \"Civitas\" con il nome di \"Tusculum novum\"\" e realizz\u00f2 una nuova cinta muraria fortificata.\nA partire dalla seconda met\u00e0 del XVI secolo, alcuni tra i pi\u00f9 importanti personaggi della Camera Apostolica vi fecero erigere le loro residenze, splendide dimore di rappresentanza, Villa Aldobrandini, Tuscolana - La Rufinella, Lancellotti, Falconieri, impreziosite dalle opere dei migliori architetti e artisti dell\u2019epoca, come Bernini, Borromini, Della Porta, Maderno, Cavalier d\u2019Arpino, Domenichino, Pier Leone Ghezzi. Nel 1598 inizi\u00f2 la costruzione della nuova cattedrale dedicata a San Pietro (\"vedi\" Cattedrale di San Pietro).\nLa citt\u00e0 ha nel proprio territorio e intorno ad esso una dozzina di ville costruite nel corso di un secolo a partire dal 1545, per motivi politici e sociali, di \"status symbol\" dell'aristocrazia romana e della corte papale. Il 15 settembre 1616 inizi\u00f2 la sua attivit\u00e0 la prima scuola pubblica, libera e non aristocratica, sul modello di quella fondata in Trastevere nel 1597, per iniziativa di San Giuseppe Calasanzio su invito del papa Paolo V.\nIl 18 giugno 1656 nella chiesa di Santa Maria in Vivario l'intonaco della parete laterale sinistra croll\u00f2 scoprendo un antico affresco con l'immagine dei Santi Sebastiano e Rocco protettori della peste. In quell'anno era in corso una terribile pestilenza in Roma ma Frascati rimase indenne, da quell'anno i due santi sono co-patroni della citt\u00e0, due statue che li rappresentano sono poste sulla facciata della Cattedrale. Nel 1761 il castello al centro della citt\u00e0 si trasform\u00f2 in un palazzo principesco per l'intervento di ristrutturazione del cardinale Enrico Benedetto Stuart, Duca di York, divenendo la sede vescovile, la Sede suburbicaria di Frascati.\nEt\u00e0 contemporanea.\nIn virt\u00f9 di questa magnificenza, durante il Settecento e fino alla prima met\u00e0 dell\u2019Ottocento, Frascati rappresent\u00f2 una delle tappe obbligate per i viaggiatori del Grand Tour; e le opere di artisti come Gaspar van Wittel, Robert Hubert, Charles de Chatillon, Claude Lorrain offrono ancora oggi la misura dell\u2019attenzione, che la citt\u00e0 seppe guadagnare sui grandi personaggi che la visitarono, testimoniata dagli scritti fra gli altri di Goethe, Scott, Stendhal, Charles De Brosses, Mark Twain, Henrik Ibsen, George Sand, \u00c9mile Zola.\nNel 1798 anche Frascati si costitu\u00ec Repubblica gemellata a quella Romana (vedi Rivoluzione francese nei Castelli Romani e a Velletri). Nell'autunno del 1837 una grande epidemia scoppi\u00f2 in Roma e migliaia di abitanti lasciarono la citt\u00e0 eterna; Frascati fu l'unico centro del circondario di Roma che apr\u00ec loro le porte della citt\u00e0 e li ospit\u00f2 fino alla fine dell'epidemia. Per questo da quel giorno, in ringraziamento dell'ospitalit\u00e0, Frascati ha la stessa bandiera di Roma, giallorossa.\nIl 14 maggio 1849, durante la Repubblica Romana (1849), il re di Napoli, Ferdinando II, entr\u00f2 in Frascati, accolto con 'noncuranza' dalla popolazione frascatana. Nel novembre 1873 venne aperto l'Orfanotrofio Femminile Micara nel Palazzo Spada acquistato attraverso l'uso di un lascito del cardinale frascatano Ludovico Micara. Nel dicembre 1878 venne aperto l'Asilo Infantile Tuscolano per iniziativa dell'Amministrazione Comunale.\nLa prima ferrovia costruita dallo Stato della Chiesa, la ferrovia Roma-Frascati, fu inaugurata durante il regno di papa Pio IX il 5 luglio 1856. Nel 1884 l'ultima parte della ferrovia, dalla periferia (zona Campitelli) al centro della citt\u00e0, fu inaugurata durante il regno di Umberto I Re d'Italia. Fu la seconda ferrovia costruita, nel territorio Italiano. Nel 1901 l'elettricit\u00e0 arriv\u00f2 a Frascati e l'illuminazione pubblica divenne elettrica.\nNel 1906 venne inaugurata la linea tramviaria per Roma ed i Castelli Romani che collegava Frascati con il bivio di Grottaferrata dove si dipartiva verso Roma o verso Marino. Nel 1954 il servizio tramviario fu sostituito dal servizio autobus: nella memoria popolare per\u00f2 permane tuttora il ricordo e il rimpianto delle vecchie tramvie dei Castelli Romani. Nel 1916 fu messa in servizio la linea tramviaria Vicinale che collegava Frascati con la linea Roma-Fiuggi attraverso Monte Porzio Catone, Monte Compatri e San Cesareo. Nel 1943 la linea fu distrutta dagli eventi bellici, poi sostituita dal servizio autobus.\nDurante la seconda guerra mondiale, intorno alle ore 12 dell'8 settembre 1943, Frascati, sede del comando tedesco del feldmaresciallo Kesselring, fu pesantemente bombardata: 130 Boeing B-17 americani, meglio conosciuti con il nome di \"Fortezze volanti\", sganciarono ben 1300 bombe. Persero la vita circa 500 civili e 200 soldati tedeschi, met\u00e0 degli edifici and\u00f2 distrutta e tra questi molti monumenti e ville. Dopo l'8 settembre ci furono pi\u00f9 di quaranta nuove incursioni di minore gravit\u00e0. In particolare il bombardamento del 22 gennaio 1944 in conseguenza dello sbarco degli alleati ad Anzio (Sbarco di Anzio). All'alba del 4 giugno 1944 l'avanguardia della 85\u00aa divisione di fanteria statunitense arriv\u00f2 a Frascati.\nNel dopoguerra si \u00e8 realizzata un\u2019importante opera di ricostruzione del tessuto urbanistico e, dagli anni 50 in poi, si \u00e8 sviluppato un grande polo della ricerca scientifica. In quest\u2019area infatti trovano posto i laboratori dell\u2019Istituto Nazionale di Fisica Nucleare (INFN\u2013LNF); dell\u2019Ente per le Nuove tecnologie, l\u2019Energia e l\u2019Ambiente (ENEA); l'ESRIN, stabilimento dell\u2019ESA in Italia; numerosi istituti del Consiglio Nazionale delle Ricerche (CNR), dell\u2019Istituto Nazionale di Astrofisica (OAR, IASF e IFSI) e il Centro di Calcolo della Banca d\u2019Italia.\nDalla fine degli anni 90, si sono realizzati molti interventi pubblici che hanno visto il loro culmine nella ristrutturazione, a cura di Massimiliano Fuksas, delle seicentesche Scuderie Aldobrandini, trasformate in un moderno polo culturale e polifunzionale e inaugurate l\u20198 aprile del 2000, che, insieme agli affascinanti siti archeologici e alle splendide dimore rinascimentali, determinano la bellezza di una citt\u00e0 che non trova facile confronto per importanza storica, bellezza paesaggistica, ricchezze architettoniche ed eccellenza enogastronomica.\nMonumenti e luoghi d'interesse.\nArchitetture civili.\nFrascati \u00e8 famosa per le Ville Tuscolane: costruite dalla nobilt\u00e0 papale fin dal XVI secolo, esse erano uno \"status symbol\" dell'aristocrazia romana ed erano destinate ad attivit\u00e0 di rappresentanza e al soggiorno estivo della corte pontificia. Da iniziali \"case di campagna\" circondate da terre coltivate e da boschi, divennero veri e propri palazzi signorili, castelli, frutto dell'impegno dei pi\u00f9 valenti architetti ed artisti dei secoli XVI e XVII. Esse si legano all'impostazione della villa romana d'epoca imperiale come luogo di ritrovo e meditazione, con l'utilizzo del \"ninfeo\" come apparato decorativo dell'assetto del giardino del castello.\nL'intuizione che l'acqua poteva essere fonte di divertimento, unita alla scultura ed alla scenografia architettonica, propose nuovi atteggiamenti e tendenze stilistiche realizzate attraverso svariate tipologie costruttive. Le scuole classicista, cortonesca e barocca, sia in pittura che in scultura, ebbero nelle Ville Tuscolane il luogo per la loro espressione sia all'interno del palazzo-castello che all'esterno, nel circostante giardino. Attualmente le ville sono in buone condizioni strutturali, pur avendo in molti casi subito danni durante la seconda guerra mondiale.\nSette delle dodici Ville Tuscolane ricadono nell'attuale territorio comunale di Frascati, le altre cinque in quelli confinanti di Monte Porzio Catone e Grottaferrata. Alcune sono visitabili tramite il Parco Regionale dei Castelli Romani all'interno del programma di visite guidate proposte annualmente dal Parco.\nSociet\u00e0.\nIstituzioni, enti e associazioni.\nFrascati ospita i laboratori dell'INFN (Istituto nazionale di fisica nucleare), quelli dell'ENEA (Ente per le nuove tecnologie, l'energia e l'ambiente) e una sede dell'ESA (Agenzia spaziale europea) che dagli anni cinquanta hanno ospitato diversi importanti scienziati.\nDal 2008 il Comune di Frascati vuole promuovere attivamente la citt\u00e0 come epicentro di una delle pi\u00f9 importanti aree di ricerca europee e fonda assieme a ricercatori, cittadini, enti di ricerca e universit\u00e0 l'associazione Frascati Scienza allo scopo di avvicinare il largo pubblico a questa importante realt\u00e0 del territorio.\nL'Istituzione Musicale Collegium Artis organizza dal 2006 il Concorso Pianistico Internazionale Mozart, giunto alla 12\u00aa edizione, che ha visto finora pi\u00f9 di 500 partecipanti di numerosi paesi d'Europa, Asia e Americhe.\nFrascati ospita anche la sede del Comando Stazione, Compagnia e Gruppo Carabinieri di Frascati, uno dei pi\u00f9 estesi della provincia di Roma. \u00c8 sede inoltre del locale Commissariato di Polizia di Stato e del Gruppo della Guardia di Finanza di Frascati.\nLingue e dialetti.\nNonostante Frascati si trovi a pochi chilometri da Roma, la gente, per lo pi\u00f9 anziana, non parla il dialetto romanesco, bens\u00ec il dialetto frascatano, che appartiene alla famiglia dei dialetti marchigiano-umbro-laziali, ed alla sottofamiglia dei dialetti dei Castelli Romani. Tuttavia, \u00e8 fenomeno recente, a Frascati come nel resto della Citt\u00e0 metropolitana di Roma Capitale, l'utilizzo del dialetto romanesco da parte delle generazioni pi\u00f9 giovani.\nCultura.\nIstruzione.\nA Frascati ha sede l'Universit\u00e0 Popolare dei Castelli Romani (UPCAR), ente federato alla Confederazione Nazionale delle Universit\u00e0 Popolari Italiane (CNUPI) e iscritto all'Albo delle Universit\u00e0 Popolari tenuto dalla Regione Lazio, che si occupa di educazione degli adulti ed educazione permanente. \u00c8 ente accreditato dal Ministero della Giustizia per la formazione professionale continua per gli iscritti all'Ordine dei giornalisti. Presidente \u00e8 Massimo Marciano.\nBiblioteche.\nA Frascati hanno sede 2 biblioteche, una si trova in via Matteotti, vicino alla piazza centrale, la seconda si trova nel quartiere di Cocciano. Fanno entrambe parte del sistema bibliotecario dei Castelli Romani.\nScuole.\nA Frascati hanno sede due grandi istituti comprensivi: Ic Frascati 1 e Ic di Frascati.\nIl primo comprende le scuole materne dell'ex istituto Evaristo Dandini situato in via Risorgimento, di Cocciano in via Palmiro Togliatti e di Villa Innocenti in via Gregoriana. Le scuole primarie dell'istituto comprensivo sono le ex scuole comunali sempre dell'istituto Dandini, di Cocciano in via Difilo e della scuola Andrea Tudisco situata in via delle Cisternole. Le scuole secondarie hanno sede nello stesso edificio dell'istituto Dandini, ma prendono il nome di Tino Buazzelli, in onore del grande attore frascatano.\nIl secondo comprende le scuole materne di Villa Muti su via Fontana Vecchia e di Villa Sciarra in via don Bosco. Le scuole primarie sono due una si trova sempre nell'istituto di Villa Sciarra e l'altra a Vermicino in via Vanvitelli. Le scuole secondarie hanno sede in via Massimo D'Azeglio e sono le ex Nazario Sauro.\nGli istituti di istruzione pubblica superiore sono:\nGli istituti di istruzione superiore privata parificati sono:\nCucina.\nTipica del comune \u00e8:\nVino Frascati DOP\nSoprannominato il vino bianco dei Papi in quanto \u00e8 stato per secoli il vino pi\u00f9 amato dalla curia romana, dal cardinale Scipione Borghese a papa Paolo III.\nPer il bottigliere personale di Papa Giulio II (XVI sec.), Sante Lacerio, non vi era vino migliore di quello prodotto nel \"Tusculum\", l'attuale zona di Frascati.\nLa caratteristica di questo vino deriva dalla selezione di meravigliosi grappoli di uva Malvasia puntinata, tipica del Lazio, assieme ad altre uve locali a bacca bianca, dalle qualit\u00e0 esclusive legate alle propriet\u00e0 del territorio, accompagnate da un coinvolgente sentore di sambuco.\nVino Frascati Superiore DOCG (Denominazione di Origine Controllata e garantita)\nHa origini antichissime, esso \u00e8 amato e decantato nei secoli dalla tipica anima mediterranea e vulcanica come il terreno da cui proviene.\nIl suo nome, simbolo nei secoli di eleganza e di prestigio e squisita sintesi di tradizione e modernit\u00e0, rappresenta tuttora una solida garanzia di eccellenza per gli intenditori. Nobili e signori di ogni epoca ne hanno preservate intatte nel tempo le caratteristiche, facendone un innovativo precursore delle migliori tecniche produttive. Nominato gi\u00e0 nel II secolo a.C. Marco Porcio Catone nel \"De Agricoltura,\" raccontando di come la vite fosse coltivata sulle pendici del \"Monte Tuscolo\" da tempo immemorabile, e fissava le prime norme sulla sua vinificazione, nel VI secolo d.C. \"Anicio Tertullo\", l'allora signore di \"Tusculum\", cre\u00f2 un nuovo impianto per la crescita delle viti sostituendo l'olmo, dove solitamente si faceva ramificare la pianta, con un palo, detto \"passone\", anticipando in questo modo i metodi di viticoltura moderni. Un vino paglierino, dagli intensi profumi floreali, dal sapore ricco e sapido, accompagnato da un retrogusto morbido e vellutato valorizzato grazie alla pressatura soffice delle uve, e l'accurata selezione delle differenti frazioni di mosto. Oggi tutta la sua evoluzione \u00e8 degustabile nella versione Riserva: ricavata dalle uve di vecchi vigneti, alle quali, per mantenerne intatti i profumi vengono aggiunti gli ultimi acini della vendemmia tardiva del mosto. Il vino viene poi affinato in grotte di tufo per regalare al palato il sapore di un carattere unico e sorprendente, un gusto pieno dall'intrigante spettro aromatico, fragrante e fruttato, seguito da un lungo e coinvolgente finale. Prodotto nei comuni di Frascati, Grottaferrata, Monte Porzio Catone e Montecompatri, \u00e8 tutelato gelosamente dal Consorzio Tutela Denominazione Vini Frascati.\nAltri prodotti tipici rinomati sono le coppiette di maiale, carne di maiale o di cavallo tagliata a strisce, speziata ed essiccata\ne la Pupazza frascatana, un biscotto tradizionale al miele che raffigura una donna con tre mammelle, due per il latte ed uno per il vino, occhi e bocca sono talvolta di semi d'orzo.\nEconomia.\nIl territorio agricolo di Frascati \u00e8 piantato per la maggior parte a uliveto e vigneto. La produzione di uva \u00e8 perlopi\u00f9 finalizzata alla produzione del rinomato vino bianco Frascati DOC. E nella zona di Vermicino \u00e8 presente una specie di zona industriale. Nel territorio \u00e8 molto sviluppato anche il settore terziario, vi si trovano infatti numerose banche, sedi di assicurazioni ed esercizi commerciali. Molto importante per l'economia \u00e8 il turismo, proveniente soprattutto da Germania e Austria.\nInfrastrutture e trasporti.\nStrade.\nFrascati sorge lungo importanti strade quali la via Tuscolana, che rappresenta la via d'accesso principale, da Roma, via Gregoriana e via Conti di Tuscolo.\nFerrovie e tranvie.\nIl territorio del comune di Frascati \u00e8 attraversato da due linee ferroviarie:\nDal 1906 al 1954 la citt\u00e0 era servita da una stazione delle tranvie dei Castelli Romani.\nMobilit\u00e0 urbana.\nIl comune \u00e8 servito dalla rete di autolinee interurbane gestite dalla societ\u00e0 COTRAL che lo collegano con Roma (stazione metro A Anagnina), Monte Porzio, Monte Compatri, Rocca Priora, Grottaferrata, Castel Gandolfo, Albano, Ariccia, Genzano, Velletri, Colleferro e Rocca di Papa). Il servizio urbano cittadino \u00e8 gestito dalla societ\u00e0 Schiaffini Travel.\nAlcune zone del comune su via Tuscolana sono servite anche da autolinee ATAC (linee 506 e 506D per la stazione della metro A Anagnina e le stazioni della metro C Torre Angela, Torre Gaia e Grotte Celoni).\nDal giorno 18 aprile 2015 \u00e8 attivo il servizio Bike Sharing con 14 biciclette a pedalata assistita site nel cortile delle Scuderie Aldobrandini."}
{"id": "31860", "revid": "69794", "url": "https://it.wikipedia.org/wiki?curid=31860", "title": "Comitato Olimpico Internazionale", "text": "Il Comitato Olimpico Internazionale, noto anche come CIO (dalle iniziali del nome originale francese: \"Comit\u00e9 International Olympique\"), \u00e8 un'organizzazione non governativa creata da Pierre de Coubertin nel 1894 per far rinascere i Giochi olimpici della Grecia antica attraverso un evento sportivo quadriennale dove gli atleti di tutti i paesi potessero competere fra loro. Dal 2013 \u00e8 presieduto dal tedesco Thomas Bach. \u00c8 il massimo organismo sportivo mondiale.\nStoria.\nIl C.I.O. fu fondato il 23 giugno 1894 a Parigi, con l'incarico di organizzare i primi Giochi Olimpici dell'era moderna. La presidenza fu affidata al greco D\u012bm\u012btrios Vikelas. La fondazione del CIO era l'atto conclusivo di un congresso presso l'Universit\u00e0 Sorbona, nella quale De Coubertin aveva presentato al pubblico la sua idea di utilizzare lo sport come strumento per promuovere la pace e la comprensione tra i popoli. Propose di organizzare di nuovo i Giochi Olimpici, come nell'Antica Grecia, dove i giovani di tutto il mondo avrebbero potuto confrontarsi in una competizione sportiva leale, piuttosto che in guerra. Il congresso accolse con entusiasmo la proposta di De Coubertin e stabil\u00ec che la I Olimpiade moderna si sarebbe svolta nel 1896 ad Atene, in Grecia, l'antica patria dei Giochi.\nIl 20 ottobre 2009 gli \u00e8 stato riconosciuto lo status di osservatore dell'Assemblea generale delle Nazioni Unite.\nFederazioni internazionali riconosciute dal CIO.\nSono 73 le federazioni riconosciute dal CIO, cos\u00ec suddivise tra i vari organismi:\nLe suddette 67 federazioni internazionali sono tutte membri anche del GAISF unitamente alle altre federazioni in attesa di riconoscimento.\nDescrizione.\nAttualmente il CIO ha sede a Losanna, Svizzera, e vi aderiscono 205 comitati olimpici nazionali. \u00c8 composto da 99 membri che si riuniscono almeno una volta all'anno. Il Comitato sceglie i propri membri per cooptazione ed elegge un presidente, che rimane in carica 8 anni. Il suo compito principale \u00e8 quello di supervisionare l'organizzazione dei Giochi Olimpici. Riceve le candidature per l'organizzazione dei Giochi olimpici estivi e invernali, e procede all'assegnazione tramite votazione dei propri membri. Il CIO coordina i Comitati Olimpici Nazionali e altre organizzazioni collegate, che assieme formano il Movimento Olimpico.\nI simboli olimpici, i cinque cerchi, la bandiera olimpica, il motto olimpico, il credo olimpico e l'inno olimpico appartengono al CIO. L'attivit\u00e0 del CIO \u00e8 finanziata dai proventi dei diritti radiotelevisivi sulle Olimpiadi (che sono la trasmissione pi\u00f9 seguita al mondo, dal 2008 gestita in proprio mediante la controllata Olympic Broadcasting Services), dagli accordi di sponsorizzazione con le maggiori multinazionali e dai diritti di sfruttamento dei loghi olimpici. Meno del 10% delle risorse recepite viene destinata per il mantenimento della struttura amministrativa e organizzativa.\nPresidenti.\nIl presidente del CIO \u00e8 la massima autorit\u00e0 dell'organizzazione, e presiede a tutte le attivit\u00e0 del CIO. Dalla fondazione a oggi il CIO ha avuto nove presidenti:\nUno dei presidenti pi\u00f9 influenti del CIO \u00e8 stato Juan Antonio Samaranch. Sotto la sua presidenza, durata vent'anni, i Giochi Olimpici sono cresciuti fino a diventare il pi\u00f9 grande evento planetario. Durante l\"'era Samaranch\" il CIO ha aperto progressivamente i Giochi agli sponsor, ai media, agli atleti professionisti. Non sono mancati, a questo proposito, le critiche e gli scandali.\nMissioni.\nLa missione del CIO \u00e8 promuovere l'olimpismo nel mondo e guidare il Movimento Olimpico.\nIl ruolo del CIO \u00e8:\nMembri.\nPer gran parte della sua esistenza il CIO \u00e8 stato controllato da membri che erano cooptati, cio\u00e8 selezionati dai membri gi\u00e0 eletti. Le nazioni che avevano ospitato i Giochi avevano diritto a due membri, le altre uno o nessuno. Una volta entrati nell'assemblea diventavano non rappresentanti della propria nazione al CIO, ma al contrario, membri del CIO nella rispettiva nazione.\nPer lungo tempo i membri di stati reali sono stati scelti per cooptazione, come il Principe Alberto di Monaco, per aver avuto ex-atleti. In questi ultimi dieci anni la composizione del CIO si \u00e8 per\u00f2 evoluta per dare una migliore rappresentanza al mondo dello sport. I posti di membro sono stati ripartiti specificamente ad atleti, leader delle federazioni internazionali e capi dei Comitati olimpici nazionali.\nIl numero totale dei membri non dovrebbe superare i 115. Ogni membro \u00e8 eletto per otto anni con possibile rielezione.\nL'appartenenza all'assemblea del CIO termina in questi casi:\nOrganizzazione.\nLa sessione del CIO.\nLa Sessione \u00e8 l'assemblea generale dei membri del CIO, che si tiene una volta all'anno; il voto \u00e8 nominale. La sessione \u00e8 l'organo supremo decisionale del comitato e le competono le scelte finali.\nUna sessione straordinaria potrebbe essere indetta su richiesta del presidente o di almeno un terzo dei componenti.\nFra gli altri, i poteri dell'assemblea sono:\nIl comitato esecutivo.\nIl comitato esecutivo del CIO \u00e8 formato dal Presidente, quattro Vice-Presidenti e altri dieci membri. Tutti i membri del comitato sono eletti dalla sessione con votazione segreta, per maggioranza. Il comitato esecutivo si assume la responsabilit\u00e0 generale sull'amministrazione del CIO e la gestione dei suoi affari.\nLa sessione del CIO elegge, con ballottaggio segreto, il presidente del CIO fra i suoi membri, per una durata di otto anni, rinnovabile una volta per altri quattro anni. Il presidente in carica al momento \u00e8 Thomas Bach, rieletto nel 2021 per altri quattro anni, dopo che\u00a0nel 2013 \u00e8 stato eletto per il suo primo mandato presidenziale. Il presidente rappresenta il CIO nelle occasioni ufficiali e presiede tutte le sue attivit\u00e0. L'ex presidente Juan Antonio Samaranch fu eletto \"Presidente Onorario a vita\". \u00c8 deceduto a Barcellona il 21 aprile 2010.\nOnorificenze.\nIn aggiunta alle medaglie olimpiche per gli atleti, il CIO assegna altre onorificenze:\nI film ufficiali dei Giochi olimpici.\nNel maggio 2000 il CIO ha annunciato di avere acquisito i diritti di oltre 20.000 ore di materiale video realizzate fra Londra 1908 e Nagano 1998 sui Giochi olimpici. Il Comitato ha altres\u00ec comunicato la notizia dell'attivazione di un sito internet ufficiale, nonch\u00e9 di aver comprato i diritti dei precedenti film ufficiali dei Giochi, da \"Olympia\" del 1936 ai film di Bud Greenspan, pertanto nella raccolta sono incluse le seguenti pellicole:"}
{"id": "31861", "revid": "113494165", "url": "https://it.wikipedia.org/wiki?curid=31861", "title": "Direttore informatico", "text": "Il direttore informatico (in inglese: \"chief information officer\", in sigla CIO) \u00e8 il dirigente d'azienda responsabile della funzione aziendale tecnologie dell'informazione e della comunicazione. Di solito risponde direttamente all'amministratore delegato (CEO).\nStoria.\nQuesta posizione manageriale si \u00e8 resa necessaria a seguito dell'aumento di importanza della tecnologia telematica all'interno della gestione del business aziendale, soprattutto con l'esplosione della New Economy.\nFormazione.\nSebbene non esistano ancora specifici percorsi formativi commerciali - ufficialmente riconosciuti - per i responsabili informatici uniformati ad uno standard di qualit\u00e0 UNI/ISO/IEC , al momento vale la formula generale che \u00e8 richiesta una altissima preparazione tecnica nel campo IT desunta da molti anni di attivit\u00e0 sul campo nei vari settori del problem solving, contrattualistica con fornitori, gestione e coordinamento IT, reti di comunicazione. Questo non deve necessariamente significare che \"chiunque\" a suo arbitrio pu\u00f2 elevarsi al ruolo di RSI solo per il fatto di lavorare nell'ambito IT; cos\u00ec come pu\u00f2 essere che un profilo \"junior\" possa adempiere alle responsabilit\u00e0 ed oneri che competono ad un RSI con ventennale esperienza . A tal proposito il CNIPA (Centro Nazionale per l'Informatica nella Pubblica Amministrazione poi DigitPA e ora AgID - Agenzia per l'Italia Digitale) nel protocollo di intesa sui contratti con fornitori e servizi , ha stilato il suo manuale operativo \"Linee guida per la qualit\u00e0 dei servizi ICT nella pubblica Amministrazione\" (Ref.num.10 1.1 del 02.02.2010) dove sono indicate con precisione quali competenze sono necessarie per un RSI al fine dell'esecuzione di un contratto con la PA. \u00c8 utile riferirsi a questo protocollo per individuare professionalit\u00e0 che rispecchiano il reale ruolo di RSI in ambito sia privato che pubblico. \nL'evoluzione della figura del direttore informatico porta ad una situazione in cui a fianco delle competenze tecniche sono ormai indispensabili capacit\u00e0 di leadership, comunicazione, comprensione dei processi aziendali, conoscenza del business e propensione al cambiamento. Il direttore informatico guida l'evoluzione delle risorse informatiche come strategia dei processi organizzativi aziendali adeguando le infrastrutture interne agli obiettivi definiti a livello aziendale.\nMansioni.\nIl suo compito principale \u00e8 la direzione strategica dei sistemi informativi in azienda, in modo che si adattino al meglio ai processi aziendali e costituiscano un elemento di vantaggio competitivo a supporto delle attivit\u00e0 di produzione.\nCompiti principali.\nIl direttore informatico deve essere in grado di:\nCompiti accessori.\nIl responsabile informatico spesso risponde direttamente all'amministratore delegato o al direttore generale, partecipa ai principali comitati direzionali ed in alcuni casi assume un ruolo pi\u00f9 ampio divenendo responsabile o supervisore anche di altre funzioni come l'organizzazione, la logistica e gli \"assets\" tangibili e non tangibili.\nLa figura del direttore informatico \u00e8 ormai pressoch\u00e9 indispensabile ed \u00e8 altres\u00ec gravata da forti responsabilit\u00e0 (solo come esempio si tenga in conto l'evoluzione della normativa sulla Privacy e Dati Dps 196/03 e successive , in continuo aggiornamento che portano a conseguenze civili e penali da non sottovalutare) al punto che viene talvolta indicata come sigla di \"Career Is Over\" (\"la carriera \u00e8 finita\") in quanto un direttore informatico che non riesce a risolvere un problema tecnico grave \u00e8 spesso costretto a dimettersi, soprattutto quando non ha una adeguata struttura di Staff tecnico che lo supporta."}
{"id": "31864", "revid": "1543377", "url": "https://it.wikipedia.org/wiki?curid=31864", "title": "Equazione di continuit\u00e0", "text": "In fisica, l'equazione di continuit\u00e0 \u00e8 un'equazione differenziale che esprime in forma locale la legge di conservazione per una generica grandezza fisica utilizzando il flusso della grandezza attraverso una superficie chiusa. L'equazione di continuit\u00e0 pu\u00f2 essere espressa come legge differenziale oppure integrale.\nEnunciato.\nUn campo vettoriale associa ad ogni punto dello spazio un vettore. Per esempio, se si considera lo scorrere di carica elettrica attraverso un conduttore elettrico, \u00e8 possibile definire il campo vettoriale che ad ogni punto associa la velocit\u00e0 di deriva formula_1 delle cariche. Se si vuole esprimere la conservazione di una quantit\u00e0 \u00e8 utile considerare il flusso di tale quantit\u00e0 attraverso una superficie: considerate due sezioni del conduttore, se il numero di cariche che attraversano le rispettive superfici nell'unit\u00e0 di tempo \u00e8 il medesimo significa che le cariche che viaggiano nella parte di conduttore compresa tra le due sezioni non si disperdono, restando all'interno di esso. \nSia formula_2 la densit\u00e0 volumetrica di una quantit\u00e0 formula_3 conservata: \ne si consideri il flusso di un campo vettoriale formula_5 attraverso due superfici formula_6 di area formula_7 e formula_8 di area formula_9. La forma pi\u00f9 semplice dell'equazione di continuit\u00e0 mostra la condizione tale per cui il flusso \u00e8 il medesimo per entrambe le superfici:\ndove:\nSi tratta di un integrale di superficie con formula_12 il versore normale alla superficie considerata. Uguagliando gli integrandi si ha:\nche \u00e8 il prodotto interno del campo formula_14 con gli l'elementi di superficie formula_15 e formula_16 attraverso il quale scorre nell'unit\u00e0 di tempo.\nIn modo pi\u00f9 generale, si pu\u00f2 considerare una superficie chiusa formula_17 e dire che il flusso totale di un campo formula_18 attraverso di essa (pari alla differenza tra il flusso uscente ed il flusso entrante) \u00e8 uguale alla variazione temporale di una densit\u00e0 formula_2 relativa ad una quantit\u00e0 conservata all'interno della superficie. Considerando come superficie chiusa un tratto di conduttore percorso da corrente delimitatao da due sezioni formula_6 e formula_8, ad esempio, la differenza tra il flusso uscente (relativo a formula_8) ed il flusso entrante (relativo a formula_6) \u00e8 pari alla variazione temporale della carica contenuta tra le due superfici. Tale variazione \u00e8 espressa scrivendo la carica contenuta tra le due superfici come l'integrale, esteso sul volume del tratto di conduttore considerato, della densit\u00e0 di carica. Nell'analogia con un conduttore percorso da corrente si pu\u00f2 pensare a formula_14 come il vettore densit\u00e0 di corrente.\nL'equazione di continuit\u00e0 garantisce che la quantit\u00e0 totale di carica formula_3 contenuta all'interno della regione formula_26 delimitata da una superficie chiusa formula_27 cambi nel tempo in funzione della quantit\u00e0 di carica che entra o fuoriesce dalla superficie stessa, ovvero in funzione del flusso del campo formula_18 attraverso la superficie formula_27. L'integrale che fornisce il flusso si relaziona alla variazione spaziale del campo attraverso il teorema della divergenza:\nusando le equazioni di Eulero-Lagrange:\nla variazione assume la forma:\ndove si \u00e8 usata la regola del prodotto. Si ottiene cos\u00ec l'equazione di continuit\u00e0 in un'altra forma generale:\ne la densit\u00e0 di corrente conservata \u00e8:\nIntegrando formula_35 in un volume dello spaziotempo si ricava l'incremento totale della corrente conservata all'interno di esso:\nMassa.\nLa legge di conservazione della massa nella sua forma differenziale \u00e8 particolarmente utile in fluidodinamica e teoria dell'elasticit\u00e0. Si consideri un volume di controllo elementare fisso nel tempo formula_37 delimitato da facce parallele agli assi coordinati. Il principio di conservazione della massa esprime il fatto che il flusso netto di massa attraverso la superficie di controllo nell'intervallo di tempo formula_38 \u00e8 pari alla variazione di massa all'interno dello stesso elemento. Essendo il volume di controllo infinitamente piccolo ed assumendo che le variabili varino con continuit\u00e0 nello spazio e nel tempo, la massa del volume di controllo pu\u00f2 essere espressa con formula_39, dove formula_40 \u00e8 la densit\u00e0 del fluido.\nche per un fluido incomprimibile diventa:\nIn meccanica quantistica.\nAnche in meccanica quantistica l'equazione di continuit\u00e0 esprime una legge di conservazione, questa volta della densit\u00e0 di probabilit\u00e0. Essa, infatti, \u00e8 data da:\novvero:"}
{"id": "31867", "revid": "104265", "url": "https://it.wikipedia.org/wiki?curid=31867", "title": "Filacciano", "text": "Filacciano \u00e8 un comune italiano di 440 abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl territorio comunale \u00e8 in gran parte collinare, con altitudini che si aggirano intorno ai 200 m s.l.m., tranne che nella parte dove si trova l'ansa del Tevere, del tutto pianeggiante. Il paese stesso si trova su uno sperone tufaceo, sui 200 metri di altitudine, che domina la sottostante Valle del Tevere.\nStoria.\nEt\u00e0 arcaica.\nNel territorio del comune di Filacciano sono stati rinvenuti reperti archeologici che attestano la presenza di una necropoli preromana in localit\u00e0 Marisano, di cultura affine a quella Falisca-Capenate nella valle del tevere. I reperti sono conservati nei magazzini del Museo archeologico di Capena. \nEpoca romana.\nDopo la conquista di Veio, Capena, Poggio Sommavilla e Faleri Veteres (\"Civita Castellana\") da parte dei romani in epoca repubblicana guidati dal tribuno militare Marco Furio Camillo, l'area dell'odierno comune di Filacciano fu introdotta probabilmente nell\"'Ager Faliscum o Capenate\", in epoca romana imperiale parte della Regio VII Etruria.\nEt\u00e0 medioevale.\nIl fondo sub\u00ec molteplici cambi di propriet\u00e0. Per citare solo le famiglie nobili pi\u00f9 note: dagli Orsini nel '300, poi i Savelli nella met\u00e0 del '500, cui seguono i baroni Naldi della Bordissiera, poi i Muti Papazzurri, poi altri fino al 1853, quando il palazzo fu acquistato dai Principi Del Drago che tuttora lo detengono.\nToponomastica.\nAlcune fonti fanno provenire il nome Filacciano da Faliscanum o Faliscianum, mentre altri sostengono che provenga da Flaccianum, nome che designava la propriet\u00e0 del ricco possidente romano Flacco. Questa tesi, proposta dal celebre archeologo Antonio Nibby, si fonda su un documento di donazione dell'VII secolo, che attribuisce il possesso del fondo Flaccianus all'Abbazia di Farfa, possesso poi confermato da una bolla del papa Stefano IV dell'817.\nMonumenti e luoghi d'interesse.\nQuadri naturali.\nBelvedere panoramico sulla Valle del Tevere, dal centro storico.\nArchitetture religiose.\nCHIESA DI SANT'EGIDIO\n\u00e8 la seconda costruzione del futuro borgo. Sorge su una collina che domina la valle del Tevere. Fu edificata dai monaci di Farfa proprietar\u00ed di Filacciano intorno l anno 1.000 d.C. \u00c8 ricca di preziosi affreschi del XIII secolo che si sono mantenuti e in buono stato di conservazione anche il dopo il crollo del tetto la notte tra il 16 e il 17 del 1968. Gli affreschi sono stati commissionati dai coniugi Marocce nel 1228 e sono stati realizzati dal \"maestro di Filacciano\". Molti anni dopo viene aggiunta alla struttura di base della chiesa una cappella dedicata a San Filippo Neri, dove viene sepolto Carlo Mauri, nel 1821 cardinale della curia Romana e sostituto segretario di stato.\nCHIESA DI SANTA MARIA ASSUNTA:\n\u00c8 ubicata all'interno del borgo e si pu\u00f2 accedere da via Filocastello.\nNon si ha una datazione di quando fu costruita e neanche per volere di chi, ma possiamo ipotizzare che fu costruita nel XV/XVI dopo la ricostruzione del castello da parte della famiglia Orsini. La struttura ricorda molto quella della chiesa di Sant'Egidio. La chiesa \u00e8 strutturata su una navata e lateralmente due absidi dedicate a santa maria assunta ed al Salvatore . Sulle pareti laterali all'altare sono state ricavate due nicchie dove sono esposte le statue di san valentino e sant'egidio abate. La luce entra dalle cinque finestre che ricordano lo stile gotico ed il soffitto \u00e8 adornato dalle Capriate lignee\nAmbiente e Territorio.\nEnogastronomia.\nIl comune di Sant'Oreste \u00e8 zona di produzione della denominazione di origine protetta DOP Soratte Olio extravergine di oliva Soratte \nInfrastrutture e trasporti.\nStrade.\nIl territorio comunale, per un breve tratto, \u00e8 anche attraversato dall'Autostrada A1.\nAmministrazione.\nTra il 1816 e il 1870, faceva riferimento al distretto di Castelnuovo di Porto all'interno della Comarca di Roma, entit\u00e0 amministrativa dello Stato Pontificio.\nAltre informazioni.\nFa parte dell'unione di comuni Unione Valle del Tevere - Soratte."}
{"id": "31870", "revid": "1718925", "url": "https://it.wikipedia.org/wiki?curid=31870", "title": "Fiano Romano", "text": "Fiano Romano \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nGeograficamente il comune di Fiano Romano si trova nella Valle del Tevere, sulla riva destra del fiume Tevere. Il territorio \u00e8 prettamente collinare ma con ampie aree pianeggianti lungo il fiume. L'altezza media \u00e8 di circa 86 metri sul livello del mare, con un'altezza minima di 17 metri e una massima di 244 metri.\nClima.\nIl clima \u00e8 temperato con estati lunghe e secche ed inverni generalmente miti ma piovosi, rientrando Fiano Romano nel gruppo \"Csa\" secondo la classificazione dei climi di K\u00f6ppen. Si fa sentire la vicinanza del Tevere che fa aumentare il tasso di umidit\u00e0, soprattutto nelle zone pi\u00f9 basse.\nLa temperatura media su base annua \u00e8 di 14,9\u00a0\u00b0C con agosto il mese pi\u00f9 caldo dell'anno facendo registrare una temperatura media di 25,2\u00a0\u00b0C mentre il mese pi\u00f9 freddo \u00e8 gennaio con una temperatura media di 5,6\u00a0\u00b0C. Durante il periodo estivo, ossia da giugno a fine settembre, le temperature diurne possono raggiungere i 31\u00a0\u00b0C e quelle notturne si aggirano intorno i 15-18\u00a0\u00b0C, mentre in occasione di ondate di calore le temperature diurne possono raggiungere anche i 36\u00a0\u00b0C. La piovosit\u00e0 media annuale \u00e8 di 1027\u00a0mm con luglio il mese pi\u00f9 secco, registrando una media di 28\u00a0mm di pioggia e 4,73 giorni di pioggia, mentre novembre \u00e8 quello pi\u00f9 piovoso con precipazioni di 154\u00a0mm e 12,57 giorni di pioggia. Dicembre \u00e8 invece il mese con l'umidit\u00e0 relativa pi\u00f9 alta (82,32%) mentre luglio \u00e8 quello con la pi\u00f9 bassa (53,94%).\nLe ore di sole sono massime a luglio, con una media di 12,6 ore al giorno, e minime a gennaio con 5,71 ore di sole al giorno.\nOrigini del nome.\nDiverse le ipotesi formulate sull'origine del nome \"Fiano\":\nLa denominazione corrente fu assunta solo a partire dal 1872 quando, dopo un'apposita deliberazione del Consiglio Comunale del 23 luglio, fu ufficialmente cambiato il nome da \"Fiano\" a \"Fiano Romano\" tramite un Regio Decreto di Vittorio Emanuale II.\nStoria.\nLa preistoria.\nIl territorio di Fiano Romano \u00e8 abitato da tempi antichissimi come confermano i reperti rinvenuti in zona risalenti all'Et\u00e0 del bronzo finale (XII-XI secolo a.C.). Armi, utensili di pietra scheggiata e ossa lavorate testimoniano la presenza fin dalla preistoria di trib\u00f9 di cacciatori-raccoglitori, con particolarmente significativo un insediamento in localit\u00e0 \"La Rocchetta\", una collina poco a nord del borgo medievale.\nL'et\u00e0 arcaica.\nIX - VIII secolo a.C..\nTra il IX ed il VIII secolo a.C. l'area di Fiano, come pi\u00f9 in generale l'intera bassa Valle del Tevere, \u00e8 stata probabilmente punto di incontro tra le culture dei Falisci, dei Sabini, degli Etruschi e dei Latini. Questo suggeriscono i ritrovamenti di urne funerarie e di numerose ceramiche di impasto, attribuibili all'VIII secolo a.C., che indicherebbero anche l'antica presenza di un centro di controllo sullo scalo-traghetto del Tevere.\nVII - V secolo a.C..\nNel periodo compreso tra il VII e il V secolo a.C. il territorio sembra essere stato quasi totalmente sotto il controllo politico della citt\u00e0 di Capena. Le leggende romane attribuiscono ad un re veiente, tra la seconda met\u00e0 del VIII secolo e gli inizi del VII secolo a.C., l'occupazione di Capena e la fondazione di Lucus Feroniae, il santuario dedicato alla dea Feronia. La presenza di questo santuario, condiviso tra il territorio di Capena e quello di Fiano, influir\u00e0 in maniera rilevante sull'evoluzione dell'area e le sue vicende, almeno fino alla creazione, in et\u00e0 medievale, del centro fortificato di Fiano.\nOltre \"Lucus Feroniae\", un altro aspetto che influenzer\u00e0 la storia del territorio in epoca antica \u00e8 la posizione strategica di Fiano: adagiata sulle colline accanto alle sponde del Tevere, questa zona fu un nodo importante per i traffici \"trans-tiberini\" tra Capena e Cures Sabini come testimonia la presenza, perdurata anche in et\u00e0 moderna, di un complesso sistema di vie di transumanza che oltre ad essere utilizzate per portare le greggi ad attraversare il Tevere ai punti di guado, costituivano un percorso lungo il quale avvenivano anche scambi commerciali tra l'Etruria costiera e l'area appenninica e adriatica.\nV - IV secolo a.C..\nTra la fine del V e i primi decenni del IV secolo a.C. Roma intraprende le guerre contro i Veienti e i loro alleati, i Falisci e i Capenati, ottenendo una vittoria definitiva che garantir\u00e0 ai Romani il controllo di tutta l'area. Veio viene distrutta nel 396 a.C., mentre nel 395 a.C. le campagne dell'area dei Capenati e dei Falisci furono sistematicamente devastate e depredate, costringendo Capena ad arrendersi e a sottomettersi a Roma.\nL'et\u00e0 romana.\nIV - III secolo a.C..\nNel primo periodo sotto il dominio di Roma la zona \u00e8 incorporata nell'agro romano e in essa trasferiti sia plebei romani (come nuovi cittadini) sia alcuni Etruschi, Falisci e Capenati che nel corso della guerra contro Veio erano passati dalla parte romana senza combattere. Al contempo una parte del territorio conquistato, forse anche di grande entit\u00e0, \u00e8 invece acquisito nella propriet\u00e0 dello Stato romano (\"ager publicus\") come terre da dare in affitto.\nMalgrado le guerre combattute avessero fatto abbandonare molti siti etruschi e falisci, il territorio attorno al \"Lucus Feroniae\" sembra aver risentito meno di tale situazione. Infatti i ritrovamenti nella zona\",\" attribuibili a questo periodo\",\" hanno mostrato la ricchezza e prosperit\u00e0 del santuario nel corso del III secolo. E tale ricchezza era cos\u00ec nota che ha attratto anche l'interesse dei mercenari dell'esercito cartaginese di Annibale che nel 211 a.C. saccheggi\u00f3 l'area.\nII - I secolo a.C..\nNel II secolo a.C. Il territorio, sempre pi\u00f9 romanizzato, \u00e8 interessato da interventi di miglioramento delle vie di collegamento che lo attraversano, probabilmente ricollegati all'opera pi\u00f9 generale di sistemazione viaria intrapesa da Caio Gracco.\nAll'inizio del I secolo a.C. la zona del santuario di \"Lucus Feroniae\", nonch\u00e9 l'abitato contiguo, subisce una ricostruzione urbanistica che presumibilmente doveva portare il santuario, di stampo ellenistico, a diventare un foro di una colonia romana. La ricostruzione per\u00f2 non ebbe mai termine, forse anche a causa delle guerre civile tra pompeiani e cesariani che caratterizzarono quegli anni. Dopo la vittoria di Cesare, intorno al 70 a.C., l'area circostante al santuario \u00e8 stata espropriata e distribuita in lotti su iniziativa dello stesso generale al fine di poter donare ai propri reduci i terreni che aveva loro promesso. L'opera rimase incompiuta alla morte di Cesare ma fu poi proseguita da Antonio e Ottaviano, dando origine ad un insediamento noto come \"Colonia Julia Felix Lucus Feroniae\".\nI - VII secolo d.C..\nNell'et\u00e0 augustea (fine I secolo a.C. fino agli inizi del I secolo d.C.) sono molte le testimonianze archeologiche nell'area: si fanno grandi interventi urbanistici di riorganizzazione del territorio, gestiti da Lucio Volusio Saturnino, filo augusteo, a cui sono assegnate le propriet\u00e0 precedentemente della famiglia degli \"Egnatii\", tra le quali la grande villa suburbana sorta nei pressi di Lucus Feroniae, la Villa dei Volusii.\nAlla morte dell'ultimo discendente della famiglia dei Volusii, Quinto Volusio Saturnino che fu console nel 56 d.C., la villa probabilmente fu acquisita dal demanio imperiale.\nOltre a questa villa, che per dimensione, storia e ricchezza \u00e8 senza dubbio la principale, nell'area erano presenti molte altre ville, come testimoniano i numerosi rinvenimenti sia intorno l'area di Lucus Feroniae che in altre zone di Fiano.\nQueste \"villae rusticae\", veri e propri centri di produzione agricola, furono attive per secoli, a dimostrazione che durante l'et\u00e0 imperiale l'area di Fiano, per la sua fertilit\u00e0, il suo territorio collinare e la favorevole posizione, fu dedicata in generale alle attivit\u00e0 agricole e, in particolare, alla produzione dell'olio di oliva, nonch\u00e9 forse alla realizzazione di una malta di buona qualit\u00e0 che, tramite il Tevere, era poi trasportata con facilit\u00e0 a Roma.\nDall'epoca tardoantica a quella medievale.\nLa documentazione storica relativa all'area tra la tarda antichit\u00e0 ed il medievo \u00e8 assai carente e non permette di conoscere appieno lo sviluppo del territorio di Fiano durante questo periodo. Si pu\u00f2 per\u00f2 considerare quello che fu un andamento generalizzato: con l'affermazione del Cristianesimo si andarono a formare piccole comunit\u00e0 intorno agli edifici religiosi, nuovi o vecchi riadattati al nuovo culto, che diventavano dei punti di riferimento per le popolazioni sparse nelle campagne circostanti.\nA Fiano questo presumibilmente avvenne intorno alla Villa dei Volusii che and\u00f2 ad ospitare probabilmente un piccolo monastero, quasi sicuramente dipendente da una delle tre grandi abbazie che controllavano la zona: il Monastero di San Paolo fuori le mura, il polo monastico di San Silvestro sul Monte Soratte e, al di l\u00e0 del Tevere, l'Abbazia di Farfa.\nSolo in seguito la villa, terminato anche il suo ruolo di riferimento religioso, divenne una delle cosiddette \"torri semaforiche\", ossia un punto di controllo lungo il corso del Tevere (secoli XI-XIV) per garantire la sicurezza.\nIn conclusione, l'evoluzione del territorio di Fiano tra la fine dell'Impero Romano e la creazione del centro fortificato fu comune a quello che in epoca medievale \u00e8 identificato come \"territorio collinense\" (coincidente con l'antico \"ager capenas\"), chiamato cos\u00ec per la morfologia e la fertilit\u00e0 della sua campagna: non si ebbero, nel passaggio dal potere imperiale romano a quello degli ordini religiosi, particolari fenomeni di spopolamento ma quanto di riorganizzazione territoriale intorno a nuovi centri di aggregazione.\nLa nascita della Rocca di Fiano.\nLa Rocca di Fiano, ossia un primo centro fortificato attorno al quale si raduna la popolazione, nasce all'interno del fenomeno pi\u00f9 generale noto come incastellamento che caratterizz\u00f2 l'et\u00e0 medievale a partire dal IX secolo: i grandi enti ecclesiastici, come monasteri e abbazie, sono entrati in possesso nel corso del tempo di numerosi terreni e fondi, ottenuti con lasciti \"pro anima\" da parte di semplici contadini o tramite donazioni da parte di nobili. Tra l'870 e il 920 inizia quindi, soprattutto da parte dei signori ecclesiastici, la ricostruzione di \"complessi fondiari coerenti\" (\"congregatio fundorum\") che necessitano di un centro di controllo ravvicinato e, visti i tempi, fortificato. Per questo dal X secolo in tutto il Lazio ci sar\u00e0 un fiorire di castelli (\"castrum\") collocati nei grandi fondi ricostruiti. Allo stesso tempo questi diventano punti di attrazione per contadini in cerca di sicurezza e di opportunit\u00e0 lavorative e quindi intorno al \"castrum\" sorgono nuovi centri abitati.\nNel territorio di Fiano incise molto anche la presenza di importanti vie di comunicazione, che favorirono lo sviluppo dell'economia del territorio e quindi il rafforzamento di questa nuova realt\u00e0: la via Salaria e soprattutto il Tevere. Lungo il fiume nacquero infatti \"porti castrensi\", ossia porti con alle spalle insediamenti fortificati per garantirne sicurezza e controllo e Fiano fu uno di questi, avendo quindi la Rocca un ruolo di guardia dei traffici nella zona.\nIl controllo del Feudo.\nIl territorio fondiario di Fiano ricade, come visto, in una zona in cui hanno influenza vari monasteri, abbazie e centri religiosi e, per questo, fu protagonista di varie controversie per deciderne il controllo, come emerge da vari documenti storici:\nFeudo chiave sul Tevere.\nIl fatto che Fiano rappresentasse in quel periodo un nodo importante come punto strategico di passaggio sul Tevere viene testimoniato da varie vicende ed avvenimenti riportati sempre nei documenti custoditi nell'Abbazia di Farfa:\nL'epoca rinascimentale: gli Orsini.\nIl periodo del Rinascimento, tra il XV ed il XVI secolo, vede il dominio della famiglia Orsini su Fiano.\nNel 1354 gli Orsini ottengono inizialmente in enfiteusi met\u00e0 del fondo appartenente al Monastero di San Paolo fuori le mura, per poi acquistarla in permuta nel 1362.\nTra il 1404 e il 1406 Paolo Orsini, probabilmente grazie al favore del cognato Giovanni Sanguigni, Abate di S. Paolo, acquista anche l'altra met\u00e0 del feudo di Fiano, facendo s\u00ec che l'intero territorio sia della famiglia Orsini.\nNel 1427 Papa Martino V usurpa Fiano agli Orsini e l'assegna ai Colonna, ma tale situazione dura poco e alla morte di Martino V, nel 1431, il nuovo Papa Eugenio IV riassegna il feudo agli Orsini: tant'\u00e8 che in una bolla papale del 1443 Orso Orsini \u00e8 citato come \"Comes Flaiani\".\nNel 1451 Orso Orsini pone un'ipoteca su Fiano in favore della moglie Elisabetta d'Anguillara, mentre nel 1478 Paola Orsini, sorella di Orso, govern\u00f2 come luogotenente Fiano ma gi\u00e0 l'anno successivo Elisabetta d'Anguillara venne reintegrata nel suo possedimento.\nNiccol\u00f2 III Orsini signore di Fiano.\nCon una bolla del 27 settembre 1482 Papa Sisto IV nomina Niccol\u00f2 III Orsini tutore dei figli di Elisabetta d'Anguillara e signore di Fiano, Morlupo, Filacciano e Monte della Guardia. Paola Orsini cercher\u00e0 di rivendicare a s\u00e9 le propriet\u00e0 di Fiano e Morlupo nel 1488, ma Niccol\u00f2 avr\u00e0 la meglio.\nNel 1489 Niccol\u00f2 III diventa conte di Fiano e commissiona la costruzione del Castello che sar\u00e0 terminato nel 1493. In quell'anno Papa Alessandro VI (Borgia) fece visita al Conte nel Castello e l'episodio \u00e8 ricordato su una targa esposta in origine sulla porta della piccola Chiesa di Santa Maria delle Grazie e ora conservata nel Castello di Fiano. La targa non solo ricorda che per l'occasione il Papa concesse delle indulgenze, ma anche gli altri personaggi che accompagnarono il Papa nella visita, tra i quali spicca il figlio Cesare Borgia, allora diacono Cardinale di Santa Maria Nuova.\nNell'aprile del 1504 il Castello ha ospitato anche Pietro Bembo, che Niccol\u00f2 III ha conosciuto probabilmente in occasione del suo periodo di servizio per la Repubblica di Venezia.\nNiccol\u00f2 III Orsini mor\u00ec il 27 gennaio 1510 nel vicentino quando era generale di Venezia. La Serenissima per onorarlo gli costru\u00ec un sontuoso monumento funebre nella Chiesa dei Santi Giovanni e Paolo. Ma in seguito, per volere testamentario di Niccol\u00f2, il cuore fu portato a Pitigliano, sua citt\u00e0 natale, e i resti mortali a Fiano nella Chiesa di Santo Stefano Nuovo.\nDal XVII al XIX secolo: il ducato di Fiano.\nGli Sforza e la nascita del ducato.\nAgli inizi del XVII secolo, Alessandro Orsini vende il feudo di Fiano a Caterina de' Nobili che lo doner\u00e0 poi nel 1606 al figlio Cardinale Francesco Sforza il quale lo far\u00e0 erigere a ducato (bolla di Papa Paolo V del 18 luglio 1608) per suo figlio naturale e legittimo Sforzino Sforza.\nIl passaggio ai Ludovisi.\nIl 7 giugno 1621 Sforzino vender\u00e0 il ducato per 220.000 scudi, con l'autorizzazione di Papa Gregorio XV, a Orazio Ludovisi, generale della Santa Chiesa e fratello del Papa.\nAlla morte di Orazio (1624) il ducato passer\u00e0 al figlio Niccol\u00f2 Ludovisi e da questo al figlio Giovan Battista Ludovisi fino al 1690.\nI Boncompagni Ludovisi Ottoboni.\nNel 1690, per volont\u00e0 di Papa Alessandro VIII, Fiano passa dalla famiglia Ludovisi a Marco Ottoboni, generale delle Galee pontificie. Il feudo viene ereditato da Maria Francesca Ottoboni, figlia di Marco, che sposa Pier Gregorio Boncompagni Ludovisi, che diventa duca \"ex uxor\" e decide di assumere anche il cognome della moglie. Il ducato di Fiano rester\u00e0 in mano alla famiglia Boncompagni Ludovisi Ottoboni per oltre duecento anni, fino al 1897.\nLa vendita del feudo.\nMarco Boncompagni Ludovisi Ottoboni, in carica dal 1837, \u00e8 di fatto l'ultimo duca di Fiano: nel 1897 vende l'intera propriet\u00e0 al commendatore Carlo Menotti, costruttore e latifondista.\nVenduto il feudo rester\u00e0 il titolo di duca, che passer\u00e0 ad Augusto Ruspoli Ottoboni (1909-1912) e poi a Cesare Rasponi Bonanzi Ottoboni (1923-1957), figlio del politico e senatore Carlo Rasponi Bonanzi che aveva sposato la figlia del VII Duca.\nSebbene dal 1948, con l'entrata in vigore della Costituzione, in Italia non siano pi\u00f9 riconosciuti i titoli nobiliari, il titolo di Duca di Fiano \u00e8 rivendicato dalla famiglia Serlupi per parentela con quella degli Ottoboni.\nIl XX secolo.\nNel 1904, alla morte di Carlo Menotti, la propriet\u00e0 di Fiano, dal 1872 denominato Fiano Romano, passa al figlio, Cav. Mario Menotti.\nNel primo dopoguerra alcune terre, anche per le lotte dei contadini contro il sistema latifondista, sono distribuite ai reduci. La maggior parte di queste terre sono espropriate al Menotti che per\u00f2 rimane proprietario della stragrande maggioranza dei fondi di Fiano, che continuano ad essere coltivati da braccianti e mezzadri.\nL'avvento del fascismo e i non buoni rapporti che aveva con il regime, costringono Mario Menotti ad espatriare. Seguono dei litigi per l'amministrazione di Fiano, che alla fine viene affidata dal Prefetto al Conte Valentino Orsolini Cencelli uomo politico di spicco del Partito Nazionale Fascista. L'amministrazione Cencelli viene ricordata come uno dei periodi pi\u00f9 bui della storia di Fiano.\nIl Cav. Mario Menotti mor\u00ec a Shanghai e, in assenza di eredi, l'intero patrimonio fu ereditato dalle sorelle, le quali in parte hanno donato e in parte venduto il Castello ducale alle Suore Domenicane di Santa Caterina da Siena.\nSubito dopo la fine della Seconda Guerra Mondiale e fino a tutti gli anni sessanta riprendono le lotte per la terra che porteranno all'assegnazione a contadini e braccianti della maggioranza dei terreni appartenuti ai Menotti.\nNel 1993 il Castello viene acquistato dal Comune di Fiano Romano e, da bene ecclesiastico, entra a far parte del patrimonio dell'ente.\nSimboli.\nIl Comune di Fiano Romano \u00e8 rappresentato da uno stemma composto da uno scudo in cui \u00e8 raffigurato un correggiato (due bastoni uniti da una striscia di cuoio) con sullo sfondo un campo di grano maturo e una porzione di cielo; lo scudo \u00e8 contornato da due spighe di grano e sormontato da una corona.\nL'uso di questo simbolo \u00e8 attestato dal 1609.\nEvidenti i riferimenti in questa rappresentazione al forte legame del territorio in generale con il mondo agricolo e contadino e in particolare con la coltivazione del grano, che per secoli (sicuramente fin dal periodo della Roma Repubblicana) ha rappresentato una delle principale attivit\u00e0 economica della zona.\nMonumenti e luoghi d'interesse.\nArchitetture religiose.\nA Fiano Romano si trovano le seguenti chiese:\nChiesa di Santo Stefano Nuovo.\nLa costruzione della Chiesa di Santo Stefano Nuovo risale alla seconda met\u00e0 del XV secolo, forse nel 1480 risultando dai documenti storici che in quell'anno questa chiesa nacque dall'unione tra la chiesa collegiata di Fiano e l'antica Chiesa di San Biagio; poi nel 1774, come riportato negli Archivi di Stato, sub\u00ec un'importante opera di rifacimento su iniziativa della comunit\u00e0 locale.\nLa chiesa sorge nella piazza principale del borgo medievale, proprio di fronte all'entrata principale del Castello Ducale. La chiesa \u00e8 rialzata rispetto al piano della piazza e nella scalinata di accesso sono inseriti, come gradini, due stipiti con scanalature, probabilmente originari di altri edifici. Anche nel sagrato si notano elementi riutilizzati: frammenti di lastre ed epigrafi forse provenienti da un'area cimiteriale o dalla chiesa stessa. La facciata \u00e8 in stile romanico, con linee architettoniche semplici e pulite, dove si apre il portale in travertino su cui sono scolpiti due stemmi in bassorilievo e affiancata dal campanile, di tipo a torre e a pianta quadrata con copertura a cupola, privo di bifore ma solo con accenni di modanature agli angoli.\nL'interno della chiesa \u00e8 a pianta basilicale con terminazione absidale semi-circolare, con tre navate suddivise da archi a tutto sesto sostenuti da colonne in travertino a sezione quadrata.\nL'altare, rifatto nel 1967 dopo la riforma del Concilio Vaticano II, \u00e8 in travertino romano bucciardato e si presenta a forma di piccolo tempio, con timpano sostenuto da due colonne con capitelli corinzi, affiancato sulla sinistra da un piccolo ambone. Subito dietro l'altare c'\u00e8 un dipinto di grande pregio del pittore Antonio del Massaro, detto il Pastura, in cui \u00e8 raffigurata la Madonna col Bambino attorniata dai Santi Giovanni Battista, Stefano, Biagio e Pietro.\nNella navata destra, anticamente riservata alla Famiglia Orsini, sono collocati due affreschi provenienti dalla diruta chiesa di Santa Maria ad Pontem, il monumento sepolcrale di Niccol\u00f2 III Orsini, e soprattutto, nella capella dell'Annunziata (gi\u00e0 Orsini) subito alla destra dell'altare, una pala raffigurante il Salvator Mundi affiancato da due angeli di particolare valore artistico, attribuita alla scuola del Pinturicchio.\nNella navata sinistra \u00e8 collocato il sarcofago di Pietro Gregorio Ottoboni Boncompagni Ludovisi, duca di Fiano, resti di affreschi (probabilmente sempre originari di Santa Maria ad Pontem), piccoli altari sovrastati da tele di scuola umbra e l'altare della Madonna Addolorata. Si accede inoltre alla cappellina absidata dove \u00e8 presente un crocifisso ligneo artigianale, un altare con basamento in pietra, forse derivato da un'antica colonna e vi \u00e8 custodita la campana medievale realizzata da Guidotto di Pisa nel 1278 per l'antica Chiesa di San Biagio.\nChiesa di Santo Stefano Vecchio.\nLa Chiesa di Santo Stefano Vecchio \u00e8 stata per secoli la chiesa principale della citt\u00e0, nonostante fosse collocata fuori il centro abitato, sul versante occidentale, in una zona collinare. Alla fine del XIX secolo, sia per la sua posizione decentrata sia soprattutto per le restrizioni imposte agli ordini religiosi dal neonato Regno d'Italia, fu prima sconsacrata e poi venduta a privati.\nL'interno della Chiesa, che fu cenobio benedettino, \u00e8 a pianta basilicale e presenta uno stile romanico tipico del XII e XIII secolo ma con vari rimaneggiamenti e restauri successivi.\nLe 3 navate sono separate da 10 colonne in granito per parte, con capitelli tutti diversi e con un pilastro centrale ognuno. Ai lati del portale d'ingresso due candelabri in bronzo, alti 3 metri, a colonne tortili con spirali che richiamano le piante di alloro. Il campanile consta di 3 ordini di finestre, dal basso all'alto: bifore, trifore e monofore.\nL'altare odierno \u00e8 in marmo greco e posizionato nella parte absidale al posto del ciborio originale, del 1150 circa, che fu portato prima al Collegio Irlandese di Roma e poi, dopo varie traversie, al Metropolitan Museum of Art di New York dov'\u00e8 tuttora esposto.\nChiesa di Santa Maria ad Pontem.\nChiesa del XII secolo, oggi sconsacrata, in stile romanico appartenuta all'ordine dei Silvestrini.\nChiesa della Madonna del Carmine.\nDella Chiesa della Madonna del Carmine o Chiesa del Carmine si hanno poche informazioni storiche: viene forse descritta in un manoscritto del XVII secolo in cui si parla di una chiesa chiamata \"della Fraternit\u00e0\" eretta nel XVI secolo poco fuori il centro storico di Fiano Romano ed utilizzata come cimitero per i contadini.\nL'edificio \u00e8 piuttosto semplice e di modeste dimensioni, senza un particolare criterio estetico o architettonico. La facciata principale presenta un portale con ai lati finestre rettangolari e pi\u00f9 in alto aperture ad arco a tutto sesto. In linea con l'ingresso un arco con crocifisso. All'interno non ci sono opere d'arte alle pareti, tranne un affresco che adorna l'abside ed il catino. Il campanile, di tipo a vela, consiste in una semplice struttura muraria posizionata centralmente alla facciata principale. L'ambiente \u00e8 illuminato da solo quattro finestrelle poste in alto sulle pareti laterali.\nDal 17 febbraio 2013 la chiesa, in accordo con la locale parrocchia cattolica, \u00e8 utilizzata dalla Chiesa Ortodossa Romena che l'ha intitolata a \"San Gerarca Leone Magno, Vescovo di Roma\". Per le funzioni ortodosse vi \u00e8 stato installato l'iconostasi davanti al presbiterio, posizionate icone sulle pareti laterali ed un grande lampadario a goccia al centro della sala.\nArchitetture militari.\nCastello ducale Orsini.\nCastello costruito su commissione di Niccol\u00f2 III Orsini, allora signore di Fiano, tra il 1489 e il 1493. \nSiti, opere e reperti archeologici.\nVilla dei Volusii.\nVilla \"d'otium\" e \"rustica\" di una famiglia senatoria romana risalente al I secolo a.C. e utilizzata fino al V secolo d.C. , completamente riportata alla luce \u00e8 ricca di mosaici e ambienti ben conservati.\nMausoleo Gladiatorio di Fiano Romano.\nSi tratta di dodici blocchi di marmo finemente decorati a rilievo con scene di combattimenti gladiatori risalenti al I secolo a.C. che originariamente decoravano una tomba di tipo ad edicola.\nCampana medievale di Fiano Romano.\nCampana forgiata nel 1278 per la Chiesa di San Biagio e ora conservata nella Chiesa di Santo Stefano Nuovo.\nMonumento ai Caduti.\nMonumento ai caduti delle due Guerre Mondiali realizzato tra il 1919 e il 1924 e oggi collocato nel Parco delle Rimembranze.\nStatua di Enrico Berlinguer.\nLa statua bronzea dedicata al politico comunista, improvvisamente scomparso nel 1984 e che aveva pi\u00f9 volte visitato Fiano Romano, fu inaugurata il 15 giugno 1985.\nRealizzata dallo scultore iraniano Reza Olia, la statua \u00e8 collocata nei pressi di Piazzale Cairoli all'ingresso del borgo medievale.\nMurale sulla occupazione delle terre e lotta per lo sviluppo.\nMurale, di 50 metri quadri, realizzato agli inizi degli anni 70 del XX secolo da Ettore de Conciliis e Rocco Falciano ed installato subito fuori il borgo medievale.\nPortaRoma.\nImponente arco-scultura in marmo e travertino (7 metri di altezza per 15 metri di lunghezza e 210 tonnellate di peso) realizzata dall'artista Claudio Capotondi e installata nel 2000 nei pressi del casello autostradale di Fiano Romano.\nMitra di Fiano Romano.\nPiccolo bassorilievo in marmo datato tra il II e il III secolo d.C. con entrambi i lati decorati con scene del culto di Mitra, oggi conservato al Museo del Louvre di Parigi.\nCiborio di Santo Stefano Vecchio di Fiano Romano.\nBaldacchino in marmo realizzato nel 1150 circa per la Chiesa di Santo Stefano Vecchio, oggi conservato al Metropolitan Museum of Art di New York.\nSociet\u00e0.\nEvoluzione demografica.\nFiano Romano ha registrato un'evoluzione demografica sempre in aumento fin dal primo censimento generale della popolazione del 1871. Tale trend si \u00e8 notevolmente impennato nella parte finale del XX secolo e in particolare nel primo decennio del XXI secolo dove si \u00e8 registrato di fatto un raddoppio della popolazione residente in dieci anni, passando dai 7924 residenti del censimento 2001 ai 13059 del censimento 2011.\nNel secondo decennio del XXI secolo si \u00e8 confermato il trend in aumento della popolazione residente ma con una maggiore gradualit\u00e0 (dai 13063 residenti del 1\u00b0 gennaio 2012 ai 15556 del 1\u00b0 gennaio 2021).\nPopolazione residente 2012-2021\nEtnie e minoranze straniere.\nL'importante incremento della popolazione residenti che interessa Fiano Romano vede anche una quota importante di cittadini stranieri.\nAl 31 dicembre 2020 la popolazione straniera a Fiano Romano rappresenta oltre il 15% dei residenti (2417 su 15556) ben superiore alla media dell'area della Citt\u00e0 Metropolitana di Roma Capitale (11,9%) e della Regione Lazio (10.9%), dato che posizione Fiano al 255\u00b0 posto (su 7903) della classifica dei comuni italiani.\nLa comunit\u00e0 pi\u00f9 presente \u00e8 quella Romena che rappresenta quasi la met\u00e0 (49,2%) della popolazione straniera di Fiano Romano (1189 residenti pari al 7,6% della popolazione totale) seguita da quella Albanese col 12,7% (307 cittadini pari al 1,9% del totale).\nCultura.\nCinema.\nFiano Romano \u00e8 stata sovente utilizzata per girare film e serie tv. Molto utilizzate anche, per scene lungo la strada, il tratto dell'Autostrada A1, il casello autostradale e i dintorni industriali.\nEventi.\nFesta di settembre in onore della Madonna Addolorata.\nLa \"Festa di settembre in onore della Madonna Addolorata\" \u00e8 una manifestazione organizzata nella terza domenica di settembre a Fiano Romano in cui si rivivono tradizioni religiose e si svolgono importanti festeggiamenti ed attivit\u00e0 folkloristiche.\nLe radici della festa risalgono al 24 marzo 1842 quando fu collocata nella Chiesa di Santo Stefano Nuovo l'immagine in cera della Maria Santissima Addolorata. La festa era affidata alle donne della \"Pia Unione della Madonna Addolorata\", e solo a partire dal 1933 fu concesso anche agli uomini di prendere parte all'organizzazione della festa.\nDopo alcune interruzioni, nel 1889 la festa fu ripresa nuovamente e da allora mai pi\u00f9 interrotta. Il programma della festa inizia il gioved\u00ec o il venerd\u00ec, con le vie del paese adornate da luminarie, si tengono messe e altri eventi, religiosi e non.\nLa festa ha il suo culmine con la Processione di domenica sera. Nel 2021 si \u00e8 tenuta la 179\u00b0 edizione della festa.\nLo Schermo \u00e8 Donna.\nFestival cinematografico orientato a valorizzare il ruolo delle donne nel cinema, promosso e organizzato dall\u2019Associazione culturale \u201c\"Citt\u00e0 per l\u2019Uomo\"\u201d con il patrocinio del Ministero della Cultura e del Comune. Il festival si svolge in estate; Nel 2021 si \u00e8 svolta la 24\u00b0 edizione del festival.\nBorgo Festival.\nManifestazione di spettacoli teatrali itineranti che si svolgono all'interno del Castello ducale Orsini e nelle vie del centro storico; Nel 2019 si \u00e8 tenuta la 20\u00b0 edizione del festival mentre per gli anni 2020 e 2021 il festival non si \u00e8 tenuto a causa delle limitazioni imposte dalla pandemia da Covid-19.\nEconomia.\nFiano Romano rappresenta una realt\u00e0 economica vivace e fortemente attiva, principale polo produttivo della zona. Il tasso di occupazione \u00e8 molto alto (nel 2019 \u00e8 stato circa del 50%, posizionando Fiano Romano al terzo posto tra i comuni del Lazio) soddisfatto sia dalla domanda interna che da quella esterna: il pendolarismo, per studio e lavoro, verso l'area metropolitana romana seppur elevato (48%) \u00e8 infatti bilanciato da quello in ingresso.\nIl settore economico principale delle imprese attive a Fiano Romano \u00e8 il terziario, che beneficia soprattutto della vicinanza con Roma e per la collocazione sul principale asse viario Nord-Sud rappresentato dall'Autostrada A1.\nInfatti, la breve distanza da Roma e la buona rete viaria di connessione alla Capitale ha reso il territorio appetibile per tutta una serie di attivit\u00e0 connesse con il turismo, soprattutto quelle operanti nel campo della ristorazione e nel settore alberghiero, mentre la presenza del casello autostradale, insieme a quella di un'ampia area industriale, ha attirato nel corso degli anni aziende operanti nella media e grande distribuzione, trasformando Fiano Romano in un nodo primario a livello nazionale per la logistica e la movimentazione delle merci su gomma.\nAl 31 dicembre 2015 le attivit\u00e0 operanti su Fiano Romano risultano:\nAmministrazione.\nElenco dei Sindaci di Fiano Romano eletti dal 1993 in poi:\nSport.\nSociet\u00e0 sportive.\nSociet\u00e0 sportive operanti a Fiano Romano:"}
{"id": "31872", "revid": "124772559", "url": "https://it.wikipedia.org/wiki?curid=31872", "title": "Colonna (Italia)", "text": "Colonna \u00e8 un comune italiano di abitanti della citt\u00e0 metropolitana di Roma Capitale, nel Lazio. \u00c8 il pi\u00f9 piccolo Comune dei Castelli Romani.\nGeografia fisica.\nTerritori.\nIl comune di Colonna sorge su una collina di origine vulcanica.\nClima.\nColonna \u00e8 condizionata da un clima temperato mediterraneo. Le estati sono calde e umide con occasionali temporali. Gli inverni sono miti e piovosi, con temperature che possono scendere sotto lo zero. Nevica di rado e solo in caso di freddo intenso generalizzato, ma non sono rari casi di pioggia mista a neve o nevischio tra gennaio e febbraio. Le primavere e gli autunni sono piovosi con giornate molto confortevoli. Le precipitazioni sono discretamente abbondanti e oscillano tra gli 800 e i 1000\u00a0mm annui.\nGeologia.\nLa zona dei Castelli Romani, di origine vulcanica, \u00e8 soggetta a terremoti ed \u00e8 classificata come zona sismica 2B ovvero a rischio medio-alto.\nAlle 22.43 italiane del 23 giugno 2019, una forte scossa di magnitudo 3,6 ha avuto come epicentro il Comune di Colonna. Il terremoto \u00e8 stato registrato dall'Ingv a 9 chilometri di profondit\u00e0. San Cesareo, Gallicano nel Lazio, Zagarolo e Monte Compatri gli altri Comuni vicini.\nOrigini del nome.\nIl nome \"Colonna\" deriva a detta di molti fra coloro che si sono dedicati a questo studio, dai resti imponenti di qualche colonna dell'antico centro romano, ruderi certamente rimasti in piedi fino all'attribuzione di questo nome all'antica Labicum (la tradizione orale tramanda la presenza di notevoli resti di una colonna romana nel centro dell'abitato fino a tempi non troppo remoti).\nL'evidenza che il nome \"Colonna\" non sia originato dalla omonima nobile famiglia romana \u00e8 data dalla constatazione che il luogo \u00e8 citato come \"Columna\" in documenti antecedenti la nascita della famiglia stessa (Atto dell'Imperatore Enrico III del 1047 riportato nella sezione storia/medioevo di questa stessa voce), mentre \u00e8 la famiglia romana che dalla localit\u00e0 prende il nome \"Colonna\" nel 1101, quando Pietro, fino ad allora dei Conti di Tuscolo, riceve in eredit\u00e0 il territorio in oggetto e prende il nome di \"Petrus de Columna\", dando origine cos\u00ec alla nobile casata.\nStoria.\nEt\u00e0 antica.\nIl territorio di Colonna \u00e8 il pi\u00f9 accreditato dagli studiosi ad aver ospitato l'antica \"Labicum ad Quintanas\" (o Labico Quintanense), citt\u00e0 latina erede della pi\u00f9 antica \"Labicum\", espugnata nel 414 a.C. dai Romani guidati dal \"dictator\" Quinto Servilio Prisco. In seguito a questa espugnazione, la citt\u00e0 venne rasa al suolo e i labicani fondarono \"Labicum ad Quintanas\" o \"Labici Quintanense\", in prossimit\u00e0 della Torre detta della Pasolina presso Colonna, mentre l'esatto sito dell'antica Labici \u00e8 ancora di incerta ubicazione nel territorio tra Colonna e Monte Compatri.\nMedioevo.\n\"Labicum ad Quintanas\" divenne sede vescovile nel IV secolo rimanendo nella sua dignit\u00e0 fino al 1111, secondo quanto attestato dagli atti. L'abitato inizi\u00f2 a decadere fino a scomparire con la Guerra Gotico-Bizantina (535-553).\nColonna viene citata per la prima volta il 1\u00ba gennaio 1047, in un atto dell'imperatore Enrico III il Nero datato \"\"Kalendes Januarii actum ad Columna civitatem\"\" a favore del Monastero di San Clemente di Casauria (PE). L'imperatore fu ospite del castello che aveva preso il nome da una colonna dell'antica Labicum Quintanense durante una sosta della marcia che stava effettuando con il suo esercito alla volta di Napoli lungo la sottostante Via Casilina. &lt;br&gt;Nel 1074 Gregorio VII donava la met\u00e0 del \"castellum Colupna\" alla Abbazia di San Paolo fuori le mura di Roma. &lt;br&gt;Nel 1101 Pietro dei Conti di Tuscolo, figlio di Gregorio III, ricevette come eredit\u00e0 il territorio ed il Castello di Colonna, con Monte Porzio, Monte Compatri ed altre terre circostanti: Pietro sar\u00e0 il fondatore della casata dei Colonna, che presero il nome da questo possedimento. Nel 1298 papa Bonifacio VIII ordin\u00f2 la distruzione di Colonna e del suo Castello come punizione verso la famiglia Colonna in quanto non riconoscevano l'autorit\u00e0 papale. Con l'avvento di papa Clemente V (1305) la famiglia Colonna riprese il feudo con tutti i suoi territori.\nEt\u00e0 Moderna.\nIl \"Castrum Columnae\" venne venduto dai Colonna al cardinal Ludovico Ludovisi nel 1662. I Ludovisi lo rivendettero ai Rospigliosi-Pallavicini nel 1710.\nI Rospigliosi-Pallavicini mantennero il dominio feudale su Colonna fino al 5 giugno 1848, e la Comunit\u00e0 si costitu\u00ec il 28 dicembre 1849.\nMonumenti e luoghi d'interesse.\nArchitetture civili.\nIl Palazzo baronale venne costruito nel XVI secolo sul primitivo \"castrum\" romano dalla famiglia Colonna, \u00e8 ubicato nella parte pi\u00f9 alta della collina e costituiva un intero isolato realizzato sopra costruzioni romane e in parte sul banco tufaceo. Il fronte principale ha un grande portale bugnato mentre il fronte opposto ha un doppio ordine a cinque fornici. Una parte del palazzo principesco fu modificata nel lato sud-occidentale con la realizzazione della Chiesa di San Nicola di Bari nel secolo XVIII voluta dai Pallavicini. Negli anni fra il 1953 ed il 1956, in posizione di contiguit\u00e0 con quanto rimasto della corte interna del Palazzo, \u00e8 stato costruito un serbatoio idrico, detto amichevolmente \"il dindarolo\" dagli abitanti di Colonna, che rendeva caratteristica l'immagine di questo paese da qualunque strada vi si arrivasse, detto serbatoio \u00e8 stato demolito nell'estate del 2017 a causa della non rispondenza alla attuale normativa antisismica.\nArchitetture religiose.\nLa Chiesa Vecchia.\nLa Chiesa Vecchia, come si evince dal nome, fu la prima chiesa ad essere stata costruita in ordine di tempo, ma anche la prima ad essere stata edificata all'interno delle mura del Castello baronale. Non si conoscono di preciso le sue origini, ma probabilmente la sua costruzione \u00e8 da collegarsi alla formazione del primo nucleo abitato sviluppatosi intorno al Castello. I terreni in cui sorse furono forse donati proprio dal Principe Ludovisi.\nLa Chiesa non era consacrata e in essa si celebrava una sola festa, quella di San Nicola di Bari, titolare della chiesa parrocchiale e protettore del paese di Colonna. L\u2019abside, addossata alle mura di cinta fatte costruire dal cardinale Giovanni Colonna, era decorata da pitture murali raffiguranti San Nicola di Bari e la Beata Vergine Maria.\nAll\u2019interno della chiesa erano presenti quattro altari:\nUn elemento molto originale della Chiesa Vecchia era l\u2019acquasantiera, costituita da un enorme valva di conchiglia, \"Tridacna gigas\", oggi utilizzata per il medesimo uso nell\u2019attuale Chiesa Parrocchiale di San Nicola di Bari. Quest\u2019ultima, conosciuta anche come Chiesa Nuova, fu costruita nel 1771 e cos\u00ec nel 1774 la Chiesa Vecchia fu ridotta ad uso profano e il complesso di edifici pass\u00f2 alla Principessa Pallavicini. Nel corso degli anni molteplici furono gli usi che ne vennero fatti e anche i proprietari cambiarono pi\u00f9 volte; tra questi ultimi ci fu anche il Duca di Gallese che agli inizi del XX secolo cedette la Chiesa Vecchia alla Societ\u00e0 dei Fondi Rustici. Successivamente fu trasformata in cinema-teatro e dopo la Prima guerra mondiale divenne la sede dell\u2019Opera nazionale dopo lavoro. Dopo la caduta del fascismo, con Decreto legislativo luogotenenziale del 27 luglio 1944, n. 159, divenne un immobile demaniale, fin quando tra la fine degli anni Sessanta e i primi anni Settanta del XX secolo divenne nuovamente propriet\u00e0 della comunit\u00e0 parrocchiale, grazie all\u2019acquisto dell\u2019immobile da parte della Chiesa parrocchiale di San Nicola di Bari. Da allora l\u2019edificio, oggi chiamato Teatro della Chiesa Vecchia, \u00e8 sede di spettacoli teatrali ed eventi legati alla vita culturale e sociale della cittadina.\nLa Chiesa di San Nicola di Bari.\nLa Chiesa parrocchiale di San Nicola di Bari, conosciuta anche come Chiesa Nuova, \u00e8 cronologicamente la pi\u00f9 recente delle chiese presenti a Colonna e si trova in prossimit\u00e0 del Palazzo baronale. Commissionata dal principe Nicola Pallavicini all\u2019architetto Clemente Orlandi, fu costruita tra il 1756 e il 1771, anno nel quale fu consacrata dal cardinale Enrico Benedetto Stuart, duca di York e vescovo di Frascati. Oltre al fatto di voler disporre di una chiesa di pi\u00f9 grandi dimensioni e dalla posizione migliore, molto probabilmente ci fu anche un motivo politico. Il principe non era riuscito ad imporre il suo \"Jus Patronatus\" sulla Chiesa Vecchia, poich\u00e9 il vescovo di Frascati non glielo permise, quindi, la costruzione di una nuova chiesa gli avrebbe permesso di vincolarla. Il 24 aprile 1756, il cardinale Sacripante Vituzi bened\u00ec la prima pietra, la cui posa avvenne il 6 maggio 1757. Dopo la morte del committente, avvenuta nel novembre del 1759, la costruzione and\u00f2 a rilento, in quanto il suo successore, Giovanni Battista Rospigliosi, non contribu\u00ec molto dal punto di vista finanziario. La questione si risolse solo grazie all'intervento del vescovo della Diocesi di Frascati, il cardinale Enrico Benedetto Stuart, duca di York. Nel 1764, infatti, egli scrisse alla Congregazione del Concilio, lamentandosi del rallentamento dei lavori e chiese aiuto anche alla principessa Maria Eleonora Caffarelli Pallavicini in Rospigliosi. Quest\u2019ultima chiese a papa Clemente XIV di usufruire del fondo istituito dalla duchessa Maria Camilla sotto il pontificato di Clemente XIII, per la costruzione della chiesa parrocchiale di Colonna e ottenne tale facolt\u00e0 dal Papa. I lavori ripresero in poco tempo e come recita l'iscrizione marmorea, tuttora visibile sopra il fonte battesimale, la consacrazione avvenne il 10 novembre 1771. Nel 1774 sorsero per\u00f2 delle questioni tra la Famiglia Pallavicini e il vescovo di Frascati riguardo allo \"Jus Patronatus\". La principessa Pallavicini lo avrebbe ottenuto se avesse portato a termine la costruzione, ma la chiesa fu perfezionata dal vescovo stesso e inoltre egli ottenne da papa Clemente XIV il \"Breve del Jus e Patronatum\" che sarebbe durato fino al 1803, quando il vescovo pass\u00f2 alla sede suburbicaria di Velletri.\nI discendenti della Famiglia Pallavicini non accettarono il breve pontificio e cos\u00ec, morto papa Clemente XIV, scrissero una lettera al suo successore, papa Pio VI, sperando di ottenere il patronato sulla nuova chiesa.\nL'esito fu tuttavia nuovamente negativo, cos\u00ec fu il vescovo a continuare ad esercitare lo \"Jus Patronatus\", pur concedendo benevolmente dei privilegi ai Pallavicini (coretti della chiesa e sedili per i suoi ministri). Il nuovo vescovo di Frascati, cardinal Doria rinunci\u00f2 allo \"Jus Patronatum\" a favore del principe Luigi Pallavicini, ma poich\u00e9 questo lo rifiut\u00f2, i vescovi successivi lo avrebbero sempre esercitato.\nDal punto di vista architettonico la facciata esterna della Chiesa \u00e8 tipicamente barocca, di forma concava, delimitata da due grandi pilastri. Vi sono due ingressi, uno laterale e uno principale, sormontato da un timpano curvilineo e da una finestra ovale. La parte superiore della facciata termina con un frontone spezzato, sormontato da una croce. La chiesa presenta una pianta ovale su cui si innestano quattro bracci disposti a croce.\nAll\u2019interno si trovano le seguenti cappelle:\nLa Cappella del Santissimo Salvatore e la Cappella dell\u2019Immacolata furono aggiunte successivamente, non rientravano infatti nel progetto originario settecentesco dell\u2019Orlandi.\nL\u2019altare maggiore policromo, consacrato il 19 ottobre 1771, \u00e8 dedicato ai Santi Nicola di Bari e Filippo Benizzi, santo fiorentino dell\u2019Ordine dei Servi di Maria. La pala d\u2019altare, che vi si trova subito dietro, \u00e8 stata appositamente realizzata, ad olio, nel 1759 dal pittore Carlo Ciappini, su commissione del principe Nicola Pallavicini.\nLa decorazione pittorica che interessa invece l\u2019area dell\u2019abside risale al XX secolo, al periodo della Seconda guerra mondiale, quando i colonnesi fecero voto di far restaurare e decorare la chiesa se il paese non fosse stato distrutto e si fosse salvato dalle razzie tedesche. Sul paese, a differenza di altri paesi limitrofi, in particolare Frascati, cadde una sola bomba che provoc\u00f2 una sola vittima e i tedeschi durante la loro occupazione non provocarono alcun danno ai cittadini. Una volta finita la guerra i colonnesi mantennero cos\u00ec la loro promessa. Il parroco dell'epoca, don Pietro Botti, fece richiesta al sacerdote di Colonna, don Leonello Razza, di trovare un pittore qualificato che decorasse la chiesa cittadina. Come testimoniano le iniziali che appaiono nelle pitture dell\u2019abside, la scelta del pittore ricadde sul noto artista romano Duilio Cambellotti, che tra il 1944 e il 1945 realizz\u00f2 le seguenti decorazioni pittoriche:\nTutte le decorazioni pittoriche del Cambellotti sono state realizzate a tempera dura su intonachino, ad eccezione dei due quadri collocati sulle porte della sagrestia, ai lati dell\u2019altare maggiore, che sono stati realizzati sempre a tempera dura, ma su tavola di legno sintetico.\nTra il 2003 e il 2004 un intervento di restauro ha interessato le decorazioni pittoriche dell'abside, sia le tempere cambellottiane che la pala settecentesca dell'altare maggiore.\nCultura.\nIstruzione.\nMusei.\nL'area museale si sviluppa attorno ai fabbricati di quella che era l'originaria stazione di Colonna lungo la vecchia linea ferroviaria Roma-Fiuggi.\nLo spazio espositivo si articola sia all'interno, nei fabbricati interamente ristrutturati, sia all'esterno, lungo i binari. Negli spazi interni sono stati ricreati gli ambienti tipici della vita e del lavoro in stazione nel periodo della sua attivit\u00e0; sono infatti esposti diversi attrezzi ed oggetti ferroviari, fotografie e documenti inerenti la Ferrovia. All'esterno sono conservati invece diversi cimeli e materiali rotabili, restaurati, provenienti dalla Roma-Fiuggi e da altre linee ferroviarie minori del Lazio (Roma-Viterbo e Roma-Lido).\nInfrastrutture e trasporti.\nFerrovie.\nIl territorio \u00e8 servito dalla stazione di Colonna Galleria della linea FL6, con un treno circa ogni ora che collega il paese alla stazione di Roma Termini in circa trenta minuti.\nPer il territorio colonnese passava la linea ferroviaria Roma\u2013Fiuggi, oggi dismessa.\nStrade.\nPer il territorio colonnese passa la Via Casilina.\nSport.\nCalcio.\n\"\u2022 S.s.d. Colonna\", militante nel campionato di Prima Categoria."}
{"id": "31876", "revid": "22166", "url": "https://it.wikipedia.org/wiki?curid=31876", "title": "Calcogeni", "text": ""}
{"id": "31879", "revid": "1226", "url": "https://it.wikipedia.org/wiki?curid=31879", "title": "Allan Dark", "text": ""}
{"id": "31880", "revid": "1543377", "url": "https://it.wikipedia.org/wiki?curid=31880", "title": "Gruppo del carbonio", "text": "Gli elementi del gruppo del carbonio o elementi del gruppo 14 (anche detti cristallogeni) della tavola periodica sono: \ncarbonio (C), silicio (Si), germanio (Ge), stagno (Sn) e piombo (Pb). Anche il flerovio (Fl) appartiene a questo gruppo, ma ne sono stati prodotti solo pochi atomi e le sue propriet\u00e0 chimiche sono poco note. Nella nomenclatura precedente questo gruppo era denominato IVB, IVA o semplicemente IV.\nFonti.\nIl carbonio \u00e8 uno degli elementi pi\u00f9 abbondanti nel vuoto interstellare. Sulla Terra \u00e8 il 15\u00ba elemento per abbondanza sulla crosta terrestre, dove \u00e8 presente sia in forma elementare come carbone, grafite o diamante, sia in forma ossidata come carbonato in molti minerali, e sia in forma ridotta nei combustibili fossili. L'aria contiene di diossido di carbonio. Il silicio costituisce il 28% della crosta terrestre dove \u00e8 il secondo elemento per abbondanza dopo l'ossigeno. I silicati sono i minerali pi\u00f9 comuni sulla crosta terrestre. Il germanio \u00e8 l'elemento pi\u00f9 raro del gruppo, essendo il 52\u00ba elemento per abbondanza sulla crosta terrestre. In media nel suolo ha una concentrazione di 1 ppm. Il germanio si ricava principalmente come sottoprodotto della lavorazione di minerali di zinco o carbone. Lo stagno \u00e8 il 49\u00ba elemento per abbondanza sulla crosta terrestre. Viene ricavato dalla cassiterite, l'unico minerale di stagno utilizzato a fini estrattivi. Il piombo \u00e8 il 36\u00ba elemento per abbondanza sulla crosta terrestre. Nella storia si sono estratte pi\u00f9 di 350 milioni di tonnellate di piombo da suoi minerali, principalmente dalla galena che ne contiene 87%.\nTossicit\u00e0.\nIl carbonio elementale non \u00e8 tossico, ma sotto forma di polvere pu\u00f2 essere pericoloso perch\u00e9 si deposita a livello polmonare in modo simile all'asbesto. La capacit\u00e0 del carbonio di formare lunghe catene \u00e8 essenziale per la vita e viene sfruttata per formare molti composti organici presenti in tutte le cellule (ad esempio DNA, steroidi, proteine). Un corpo umano contiene circa di carbonio. Il carbonio forma anche composti estremamente tossici, come monossido di carbonio e acido cianidrico. Nei suoi minerali naturali il silicio non \u00e8 tossico, ma analogamente al carbonio pu\u00f2 diventare pericoloso sotto forma di polvere, causando silicosi e asbestosi. In forma di silice \u00e8 essenziale in alcune specie come diatomee e spugne marine per formare pareti cellulari e esoscheletri. Il silicio \u00e8 essenziale per la crescita di pulcini e topi, e forse lo \u00e8 anche per l'uomo. Un corpo umano contiene circa di silicio. Il ruolo biologico del germanio non \u00e8 noto, ma stimola il metabolismo. Un corpo umano contiene circa di germanio. Alcune piante riescono ad assorbire germanio dal suolo, probabilmente come ossido. I sali di germanio sono considerati poco tossici per i mammiferi, ma sono letali per alcuni batteri. Lo stagno \u00e8 essenziale per la crescita dei topi, ma non ci sono evidenze di un suo ruolo biologico nell'uomo. Un corpo umano contiene circa di stagno. Questo elemento ha sempre fatto parte della dieta dell'uomo, che ne assume circa 0,3\u00a0mg al giorno; la maggior parte viene eliminata con le urine. L'uso di banda stagnata per contenitori di alimenti \u00e8 considerata sicura. I composti inorganici dello stagno sono considerati non tossici, mentre sono tossici quelli organici, specie quando contengono tre gruppi organici come il tributil stagno. Il piombo non ha ruolo biologico per nessuna specie vivente. Un corpo umano ne contiene circa . Nell'uomo il piombo \u00e8 un veleno che tende ad accumularsi, anche se per la maggior parte passa nell'organismo senza essere digerito. I composti del piombo sono ancora pi\u00f9 tossici. Un leggero avvelenamento da piombo si manifesta con mal di testa, mal di stomaco e stitichezza. Avvelenamenti pi\u00f9 seri provocano inoltre anemia, depressione, insonnia, per arrivare fino ad allucinazioni, cecit\u00e0 e coma.\nApplicazioni.\nIl carbonio come tale \u00e8 usato principalmente nelle sue forme amorfe: il carbon coke si usa per fabbricare l'acciaio, il nero di carbonio nella stampa e negli pneumatici, il carbone attivo nella produzione dello zucchero, nel trattamento delle acque e nei respiratori. Il silicio puro viene usato principalmente nella fabbricazione di leghe metalliche (50%); un altro 45% \u00e8 usato nella sintesi di siliconi. Silicio ad alta purezza \u00e8 usato nella fabbricazione di semiconduttori. Il diossido di silicio \u00e8 usato in numerosissime applicazioni industriali, dai materiali da costruzione, al vetro, fino ai dentifrici. Il germanio \u00e8 stato usato nei semiconduttori fino agli anni cinquanta del secolo scorso, quando \u00e8 stato sostituito dal silicio. Il germanio \u00e8 utilizzato in misuratori di radiazioni. L'ossido di germanio serve a costruire fibre ottiche e lenti grandangolari. Una piccola quantit\u00e0 di germanio aggiunta all'argento ne evita l'annerimento; questa lega \u00e8 nota col nome di \"argentium\". Lo stagno viene utilizzato principalmente in leghe per saldatura (50%), nella produzione di latta (20%), e nell'industria chimica (20%). Lo stagno \u00e8 inoltre costituente di numerose leghe, tra le quali bronzo, peltro, e i \"metalli bianchi\" usati nella fabbricazione di bronzine. Il diossido di stagno \u00e8 usato da millenni nelle ceramiche. Il piombo viene utilizzato soprattutto negli accumulatori al piombo (80%). Altri usi minori riguardano pigmenti, leghe, pesi, schermature contro le radiazioni, rivestimenti di tetti, vetrate e cristallo.\nPropriet\u00e0.\nAlcune propriet\u00e0 degli elementi del gruppo sono raccolte nella tabella successiva.\nReattivit\u00e0 chimica e andamenti nel gruppo.\nGli elementi di questo gruppo hanno configurazione elettronica esterna ns2 np2, con il livello elettronico pi\u00f9 esterno esattamente semiriempito. Come si osserva a partire dal gruppo 13, anche in questo gruppo lo strato sotto il livello pi\u00f9 esterno varia scendendo lungo il gruppo. Il livello d10 entra in gioco a partire dal germanio, e il livello f14 entra in gioco nel piombo. Di conseguenza le propriet\u00e0 atomiche non variano in modo regolare come si osserva nel gruppo 1 e nel gruppo 2. Ad esempio, il raggio atomico non aumenta con regolarit\u00e0 scendendo lungo il gruppo, ma si osserva che silicio e germanio hanno dimensioni simili, e lo stesso succede per stagno e piombo. L'influenza del livello d10 nel germanio, e del livello f14 nel piombo \u00e8 evidente anche nell'andamento delle energie di ionizzazione (non riportate nella tabella delle propriet\u00e0).\nDalla configurazione elettronica ns2 np2 si possono prevedere logicamente gli stati di ossidazione \u20134, +2 e +4. Pi\u00f9 in particolare il carbonio pu\u00f2 assumere molto facilmente tutti i possibili valori da \u20134 a +4. Per gli altri elementi del gruppo i valori \u20134, +2 e +4 sono i pi\u00f9 comuni, ma in fondo al gruppo diventa pi\u00f9 favorito lo stato di ossidazione +2 rispetto al +4. Questo fatto \u00e8 noto come effetto della coppia inerte. Cos\u00ec, per stagno e piombo sono comuni gli stati di ossidazione +2 e +4, ma lo Sn(II) \u00e8 facilmente ossidabile mentre Sn(IV) \u00e8 stabile; per il piombo invece \u00e8 stabile Pb(II) mentre Pb(IV) \u00e8 fortemente ossidante.\nI primi due elementi del gruppo, carbonio e silicio, sono entrambi tipici non metalli. Scendendo lungo il gruppo il carattere metallico aumenta. Silicio, germanio e stagno hanno una struttura tipo diamante; lo stagno esiste anche in forma metallica ed il piombo esiste solo in forma metallica. Il germanio \u00e8 un semimetallo: \u00e8 lucente in forma cristallina ma \u00e8 scarso conduttore di corrente (\u00e8 un semiconduttore). L'aumento del carattere metallico scendendo lungo il gruppo \u00e8 indicato chiaramente anche dal comportamento degli ossidi: SiO2 \u00e8 un ossido acido, SnO2 \u00e8 un ossido anfotero, e PbO2 \u00e8 un ossido basico. Punti di fusione, di ebollizione e le variazioni entalpiche associate a questi processi calano scendendo il gruppo: come risultato, stagno e piombo sono metalli teneri e fondono a bassa temperatura.\nAnalogamente a quanto si osserva nei gruppi 13-16, in generale le propriet\u00e0 chimiche del primo elemento (carbonio) sono notevolmente diverse dagli altri elementi del gruppo, mentre il secondo (silicio) ha propriet\u00e0 chimiche pi\u00f9 simili ai congeneri pi\u00f9 pesanti. Queste differenze possono essere razionalizzate con varie considerazioni:"}
{"id": "31881", "revid": "1226", "url": "https://it.wikipedia.org/wiki?curid=31881", "title": "Detective dell'impossibile", "text": ""}
{"id": "31882", "revid": "63316974", "url": "https://it.wikipedia.org/wiki?curid=31882", "title": "Momento torcente magnetico", "text": ""}
{"id": "31883", "revid": "100872559", "url": "https://it.wikipedia.org/wiki?curid=31883", "title": "Cartoni animati", "text": ""}
{"id": "31884", "revid": "1516566", "url": "https://it.wikipedia.org/wiki?curid=31884", "title": "Civitella San Paolo", "text": "Civitella San Paolo \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nIl territorio del comune di Civitella San Paolo \u00e8 situato geograficamente nella valle del Tevere, i terrazzi fluviali raggiungono la massima altitudine con i 288 m s.l.m. del colle del \"monte Cucolo\".\nClima.\nClassificazione climatica: zona D, 1811 GR/G.\nOrigini del nome.\nNei documenti si trova menzionato con il nome di \"Civitas de Colonis\", che divenne poi \"Civitella\".\nIl borgo sorge nel territorio un tempo chiamato \"Collinense\", tra le colline che circondano il Tevere; in origine era probabilmente abitato dai cittadini di Capena fuggiti dalla loro citt\u00e0 in seguito alle invasioni barbariche. La prima documentazione che ne attesta l'esistenza risale per\u00f2 alla bolla di papa Gregorio VII del 1081, in cui compare con il nome di \"Civitas de Colonis\".\nStoria.\nIl nome di \"Civitella\" deriva dal vocabolo latino \"Civitatula\", diminutivo di \"civitas\", che significa 'piccola citt\u00e0', e dalla sua trasformazione nel volgare \"Civitatella\", da cui finalmente, per abbreviazione, \"Civitella\". \u00c8 probabilmente uno dei siti prescelti di emigrazione dalle citt\u00e0 capenati, forse dalla stessa Capena dopo l'abbandono tra IV e V secolo d.C..\nNel Medioevo, a questo toponimo si aggiunse anche una specificazione che indicava che il centro abitato fosse una \"colonia\", cio\u00e8 un centro abitato direttamente fondato da parte dello Stato Pontificio. \u00c8 menzionata, infatti, in una bolla di papa Gregorio VII del 1081, come \"Civitas de Colonis\", pertinenza del monastero di San Paolo fuori le Mura di Roma, che attraverso il possesso di citt\u00e0, terre, castelli e chiese, Gregorio VII aveva donato un potere enorme all'abbazia: la facolt\u00e0 d'essere svincolata dall'autorit\u00e0 civile ed ecclesiastica (\"dioecesis nullius\"), fatto salva l'autorit\u00e0 indiscussa dello stesso pontefice: aveva offerto ai monaci paolini il controllo e la giurisdizione di un vastissimo territorio compreso per la maggior parte tra la riva destra del Tevere, la via Cassia ed il monte Soratte, un tempo sottoposto alle diocesi di Nepi e di Sutri, la cui signoria si estendeva in uno stato monastico-feudale sino alla Flaminia e la Cassia, comprendente i comuni di Capena, Castelnuovo di Porto, Riano, Morlupo, Magliano, Cesano, Galeria e Campagnano.\nNel XII secolo i monaci concessero il borgo in enfiteusi a Tebaldo di Cencio; successivamente fu usurpata dai figli Cencio e Stefano.\nNel 1416 \"Civitella Sancti Pauli\" figura nell'elenco delle comunit\u00e0 soggette al contributo semestrale dell'imposta sul sale e focatico, con un consumo di 10 rubbi, corrispondente ad una popolazione stimabile in 850 abitanti.&lt;br&gt;\nNel 1427 figura come bene personale di Odoardo Colonna alla cui famiglia era stata attribuita da papa Martino V che tuttavia dovettero restituire alla Chiesa con l'elezione di papa Eugenio IV.\nNel 1434, papa Eugenio IV la diede in enfiteusi a Giorgio e Battista (Ridolfini?) di Giovanni da Narni, creditori del pontefice di 5000 fiorini per i servigi a lui resi. Tra il 1434 ed il 1435 Civitella San Paolo fu chiamata a contribuire con l'invio di trenta fanti armati a Bracciano, ad ingrossare l'esercito pontificio di Eugenio IV contro Niccol\u00f2 Fortebraccio.\nIl 18 marzo 1452 i monaci di San Paolo ricomprarono il feudo civitellese da Battista da Narni e dai figli del \"quondam\" Giorgio, Antonio e Giovanni, per un prezzo di 2000 ducati.\nCivitella San Paolo ebbe un proprio scalo fluviale in et\u00e0 medievale, chiamato \"Barcana\", termine derivato da una barca tenuta a spese della Comunit\u00e0 della valle del Tevere, presso il moderno passo di Fiano. \u00c8 probabile che presso il castello di Meana esistesse un pontile attrezzato, delle baracche ed una imbarcazione, utilizzati dalla Comunit\u00e0 e dal Monastero di San Paolo sino agli inizi del XVII secolo, dal nome di \"Porto\nVecchio\".\nNel 1497 Civitella San Paolo invi\u00f2 alcuni fanti armati nell'esercito di papa Alessandro VI, nella sfortunata guerra contro Gentil Virginio Orsini a Bracciano.\nNel 1616 fu emanato ed approvato lo statuto, da parte dell'abate Alessandro da Brescia.\nNel 1703 in tutto lo Stato Pontificio furono avvertite numerose scosse di terremoto, ma Civitella San Paolo non ebbe particolari danni.\n\u00c8 attestato come nei documenti ufficiali tra XVII e XIX secolo, questa comunit\u00e0 si servisse di un timbro a secco rotondo con la figura del patrono san Giacomo Maggiore impugnante il bastone ed il cappello da pellegrino, con l'iscrizione: \"Civitelle S.P. Castrum\".\nDopo il \"decreto di secolarizzazione\" del 1789 e durante il periodo della Repubblica Romana (1798-1799) il monastero perse ogni diritto di propriet\u00e0 sul feudo Collinense.\nTra il 1802 ed il 1803 la Comunit\u00e0 che contava 600 abitanti, gi\u00e0 afflitta dalla carestia che si era abbattuta su tutto lo Stato della Chiesa, fu crudelmente colpita da un'epidemia di febbre maligna che falcidi\u00f2 la popolazione, tanto che morirono due medici e centoventi persone.\nNegli stravolgimenti amministrativi e territoriali della prima Repubblica Romana, Civitella San Paolo fece parte del cantone di Morlupo, dipartimento del Cimino. Tale suddivisione fu pressoch\u00e9 confermata durante l'Impero Francese (1809-1814), ma rientrante nell'arrondissement di Roma, dipartimento del Tevere.\nNella restaurazione di Pio VII, dopo la caduta di Napoleone, fu introdotta una nuova suddivisione amministrativa nello Stato Pontificio (6 luglio 1816) e Civitella San Paolo rientr\u00f2 nella Comarca di Roma come parte del \"Governo di Nazzano\"; nel 1828 a Nazzano subentr\u00f2 Castelnuovo di Porto come capoluogo governativo. Nel censimento dello Stato Pontificio del 1853 a Civitella San Paolo, comune della Comarca,\nveniva registrata una popolazione di 771 abitanti (di cui 768 dimoranti nell'abitato, e 3 in campagna) distribuiti in 167 case ed in 169 famiglie, con\nla chiesa parrocchiale di Santa Maria.\nCon la presa di Roma del 1870 e la soppressione degli enti ecclesiastici del 1873, il monastero di San Paolo manifest\u00f2 un crescente disinteresse per il territorio un tempo soggetto e ora parte integrante del Regno d'Italia. Durante il periodo di governo dell'abate Alfredo Ildefonso Schuster (1918-1929), tuttavia, Civitella San Paolo benefici\u00f2 di non poche e particolari attenzioni: fu restaurato il castello (1924-1929) e la chiesa di San Lorenzo (1926), mentre per volere di Schuster fu costruito \"ex novo\" il monastero di Santa Scolastica in localit\u00e0 Monte Lino (1934). Nel 1996 l'Abbazia di San Paolo ha definitivamente ceduto il castello\u00a0\u2013dopo un possesso millenario - acconsentendo all'acquisizione da parte del Comune.\nMonumenti e luoghi d'interesse.\nArchitetture militari.\nCivitella San Paolo ha la particolarit\u00e0 di aver avuto un triplice circuito murario concentrico, corrispondente ad altrettante fasi di ampliamento del borgo avvenute nel corso dei secoli.\nArchitetture civili.\nL'antica porta civica d'accesso al borgo (un tempo denominata \"Porta Romana\" o \"Porta Castello\", nelle forme attuali, risale all'anno giubilare 1800: \u00e8 quasi del tutto realizzata in stucco applicato a rilievo sulla muratura medievale del castello; oggi \u00e8 priva del portone in legno a due battenti, andato purtroppo perduto\nLa sua architettura \u00e8 in stile neoclassico, ma di sapore ancora settecentesco. Alla base sono due semplici paraste doriche che sorreggono una trabeazione modanata, sulla quale a sua volta \u00e8 impostata la parte superiore movimentata da una coppia di pinnacoli ed una sorta di edicola a timpano triangolare interrotto, che inquadra lo stemma dell'Abbazia di San Paolo, con festoni, soprastante cherubino e corona baronale.\nDall'iscrizione dedicatoria si apprende il nome del costruttore, il mastro muratore Giacomo Ricci che dai documenti d'archivio risulta un autentico \"factotum\" al servizio del Comune in quegli anni, ma non l'ideatore: \nPorta Romana detenne per secoli il primato di unico ingresso al paese; ma Civitella San Paolo nel corso del XV secolo aveva avuto una discreta espansione edilizia \"extra moenia\", soprattutto nel zona denominata \"Pisciricata\". Quando tra la fine del XV e gli inizi del XVI secolo\nfu ampliato il circuito delle mura, fu costruita \"Porta nuova\" ovvero \"Porta Capena\" (cos\u00ec denominata perch\u00e9 qui terminava il percorso dell'antica strada proveniente da Leprignano), che costituiva non solo l'accesso alternativo a quello principale, ma era l'unico varco carrabile per questa popolosa contrada di nuova espansione, ad una quota notevolmente inferiore rispetto a quella del castello.\nLa porta ha una semplice veste rinascimentale: un arco di travertino a bugnato, lavorato a \"spuntato\", con bugne alternate lunghe e brevi, appoggiato direttamente sul toro delle mura. Al disopra dell'arco c'era una torretta che fungeva anche da corpo di guardia, con archibugiere laterali; ne resta solo la stretta facciata principale e traccia del solaio nell'unica trave in legno superstite.\nDal corpo di guardia della porta, la guarnigione controllava l'ingresso al borgo e in caso di attacco, poteva rapidamente raggiungere il baluardo ovest e il bastione successivo, attraverso un cammino di ronda a gradini.\nNon \u00e8 documentato l'anno di costruzione, ma \u00e8 presumibile che l'opera sia stata realizzata intorno al 1520.\nArchitetture religiose.\nLa chiesa di San Lorenzo (e Santa Maria del Soccorso) \u00e8 stata edificata in epoca medievale sulle rovine e con i materiali di una villa romana, nei pressi dell'odierno cimitero, a circa 500 metri dal centro storico, lungo il percorso dell'antica via della fontana Vecchia.\nLa villa romana fu scavata ed indagata dalla Soprintendenza all'Etruria Meridionale durante i lavori di ampliamento del cimitero negli anni 1981-1982; si tratta di resti di terrazzamenti ed ambienti voltati in opera reticolata, con fasi edilizie ed abitative comprese tra il I secolo a.C. ed il V secolo d.C., oggi interrati e non pi\u00f9 visibili, ad eccezione di alcune murature restaurate nel 2002, all'interno dell'Eremo, annesso alla chiesa.\nSan Lorenzo \u00e8 l'edificio sacro pi\u00f9 antico di Civitella San Paolo, ed \u00e8 probabile che il nucleo architettonico originario risalga al X - XI secolo, sorto per le esigenze cultuali degli abitanti sparsi nel contado e residenti nei casolari circostanti; fu edificato direttamente sulle rovine ed utilizzando il materiale di recupero proveniente dalla villa stessa, contribuendo cos\u00ec alla sua distruzione.\nLa prima menzione della chiesa risale al 1218, quando figura come appartenente all'Abbazia di San Paolo.\nL'ampliamento di San Lorenzo sul finire del XVII secolo, \u00e8 quasi una rifondazione; nel 1693 fu il padre cellerario Francesco Maria Ricci, vicario generale dei castelli dell'Abbazia di San Paolo, a curare la costruzione di una nuova grande cappella, coperta da cupola ellittica, dedicata alla Madonna del Soccorso, sotto gli auspici dell'abate Onorio de Silvestri sotto il pontificato di Innocenzo XII. Attorno alla primitiva chiesetta medievale, che divenne di fatto un transetto, si aprirono dunque tre cappelle dal ricco apparato di stucchi barocchi: san Lorenzo, san Filippo Neri e santa Maria del Soccorso. La venerata immagine mariana \u00e8 stata purtroppo trafugata, ma i recenti restauri (2002) hanno portato alla luce un sorprendente affresco \"trompe-l'\u0153il\" di scuola romana fine XVII - inizi XVIII secolo. Annesso alla chiesa \u00e8 un piccolo eremo, un tempo utilizzato come abitazione del custode e foresteria per pellegrini.\nLa chiesa di Santa Maria, di antiche origini (XIV secolo), \u00e8 una costruzione annessa al castello abbaziale, come una appendice che, dall'omonima piazzetta si prolunga su via Piave. Mantenne la sua funzione di parrocchiale \"intra moenia\" sino al 1890: fu denominata anche \"de Castello\", ovvero \"Santa Maria col titolo della Nativit\u00e0\".\nOggi \u00e8 persino difficile individuarla come edificio a s\u00e9 stante, rispetto al castello (se non fosse per il campanile), tanto ha subito trasformazioni durante i secoli. Nel 1578 la chiesa fu ampliata grazie all'interessamento dell'abate Marco Pedoche da Mirandola e dell'abate cellerario Girolamo da Puppio. Al suo interno, spazio assolutamente anonimo e privo di antichit\u00e0, si svolgono attivit\u00e0 di catechesi della vicina parrocchia di San Giacomo; in passato vi fu adibita una sala cinematografica\nSulla strada che conduce a Nazzano, a pochi chilometri da Civitella San Paolo, in localit\u00e0 Monte Lino, sorge il monastero di Santa Scolastica, che prende nome dalla celebre sorella di san Benedetto.\nIl complesso monastico fu edificato nel 1934 su progetto dell'ingegner Enrico Campa, per volere dell'abate Ildefonso Schuster e del suo successore Ildebrando Vannucci, grazie anche alla generosa elargizione di denaro della sig.na Bonomi di Milano ed alla donazione del necessario appezzamento di terra da parte dell'Abbazia di San Paolo Fuori le Mura.\nL'edificio, appena terminato, fu occupato da una comunit\u00e0 di monache benedettine, provenienti dal monastero francese di Dourgne (regione del Midi-Pirenei), dirette spiritualmente dalla madre priora donna Andrea Bonnafous, divenuta badessa nel 1947.\nAl suo interno esiste un chiostro che richiama, in qualche particolare, il portico che esisteva nel palazzetto abbaziale del castello; il monastero fu ampliato nel 1970 con la realizzazione di una foresteria e di spazi per convegni. Al suo interno \u00e8 anche una biblioteca, ricca di 20.000 volumi a tema teologico.\nSociet\u00e0.\nReligione.\nA Civitella San Paolo \u00e8 presente una comunit\u00e0 che fa riferimento alla Comunit\u00e0 monastica di Bose, una comunit\u00e0 religiosa formata da monaci di entrambi i sessi, provenienti da chiese cristiane diverse.\nTradizioni e folclore.\nLa festa tipica del paese \u00e8 la Festa dei Canestri, che viene festeggiata il 1\u00ba maggio. La festa dei Canestri \u00e8 una festa che si svolge senza interruzioni dall'epoca dell'antica Roma e che nei secoli si \u00e8 trasformata plasmandosi sulla tradizione cristiana. Ancora oggi le portatrici, indossando i costumi dell'epoca contadina, si fanno carico dei canestri, grandi coni cilindrici rivestiti di fiori e nastri, e sfilano nella tradizionale processione per salutare l'evento della bella stagione in un'esplosione di colori e profumi. Al termine del corteo processionale e della liturgia, vengono distribuite le pagnottine prodotte secondo l'antica ricetta tradizionale della treccia all'anice, riconosciuta come prodotto tipico di Civitella San Paolo.\nLa festa del patrono, san Giacomo Apostolo, cade il 25 luglio.\nCultura.\nCinema.\nGli esterni di Sorbole... che romagnola, un film del 1976, furono girati a Civitella San Paolo.\nCucina.\nTra i dolci tipici di Civitella San Paolo, con ricetta risalente forse al Rinascimento, \u00e8 il cosiddetto \"cacione\", una sorta di panzerotto di pasta a forma di mezzaluna, ripieno di polpa di zucca, zucchero, mandorle e nocciole tostate, preparato in occasione delle festivit\u00e0 natalizie. La treccia all'olio con semi d'anice \u00e8 un'altra specialit\u00e0 da forno di Civitella; il medesimo impasto viene utilizzato per confezionare le \"pagnottine benedette\" del 1\u00ba maggio.\nEconomia.\nAgricoltura.\nIl \"Cacione\" e la \"Treccia all'anice\" di Civitella San Paolo sono inseriti tra i prodotti agroalimentari tradizionali laziali.\nInfrastrutture e trasporti.\nStrade.\nIl territorio comunale \u00e8 attraversato dalla SP 19, che collega Fiano Romano - Nazzano.\nIl centro storico di Civitella San Paolo dista circa quarantacinque chilometri da Roma, dieci da Capena e sette da Fiano Romano.\nTrasporto pubblico.\nIl paese \u00e8 servito dalle autolinee COTRAL.\nAmministrazione.\nTra il 1816 e il 1870 amministrativamente faceva parte della Comarca di Roma, suddivisione amministrativa dello Stato Pontificio.\nAltre informazioni amministrative.\nFa parte dell'Unione Valle del Tevere - Soratte.\nAmbiente e territorio.\nItinerari.\nIl comune di Civitella San Paolo \u00e8 parte dell'Itinerario delle forre etrusche e della valle del Tevere, all'interno del progetto del Sistema delle Aree Protette della Regione Lazio, Le Strade dei Parchi, percorre i paesaggi fluviali e i caratteristici borghi del Lazio a nord di Roma che si affacciano sulla valle del Tevere. \u00c8 composto da 4 tappe:\nVoci correlate.\nValle del Tevere"}
{"id": "31886", "revid": "367445", "url": "https://it.wikipedia.org/wiki?curid=31886", "title": "Bagno a Ripoli", "text": "Bagno a Ripoli (pronuncia: ) \u00e8 un comune italiano di abitanti della citt\u00e0 metropolitana di Firenze in Toscana.\nGeografia fisica.\nIl territorio.\nBagno a Ripoli copre una superficie di circa 74\u00a0km\u00b2 e si estende a est di Firenze su terreni pianeggianti per circa un terzo della sua superficie e per la restante parte su terreni collinari. Occupa da una parte la zona del Valdarno Superiore mentre dall'altra una parte del Chianti. Se si esclude l'Arno e lo spartiacque Valdarno Superiore-conca fiorentina, i suoi confini non coincidono con elementi fisici quali corsi d'acqua, strade, valichi. L'ultima modifica ai confini del territorio ripolese risale al 1928\nCol crescere di dimensioni del capoluogo, l'abitato di Bagno a Ripoli si trova oggi sul confine della citt\u00e0 di Firenze, con i due centri abitati che si uniscono senza un confine evidente.\nUna parte del paesaggio, che ha pi\u00f9 risentito del progressivo abbandono della lavorazione contadina, \u00e8 stato riconquistato dalla natura acquisendo la fisionomia di prati adibiti a pascolo e a boscaglia. Dove la natura non ha fatto il suo corso \u00e8 facile imbattersi in oliveti, vigneti, alberi da frutta e coltivazioni adibite a ortaggi.\nNel territorio comunale sono presenti boschi estesi per circa 15\u00a0km\u00b2 il pi\u00f9 importante \u00e8 quello di Fonte Santa che, con le sue querce e castagni, \u00e8 un bell'esempio di flora tipica.\nI fiumi presenti nel territorio sono il torrente Ema, con i suoi torrenti affluenti (Grassina, Isone che passa per Antella, Rimezzano, Ritortoli) e l'Arno, alimentato da alcuni affluenti minori quali il Rimaggio e il Fosso di Borgo.\nStoria.\nSorto probabilmente come villaggio etrusco con il nome di \"Marm\", si trasform\u00f2 intorno al III secolo in luogo di commerci. A Bagno a Ripoli sono state recentemente ritrovate le vestigia di ville romane e terme. Successivamente chiamato \"Quarto\" (la distanza in miglia da Firenze) il luogo prese poi il nome odierno di \"Bagno\", che ricorda altre famose localit\u00e0 termali romane come Aix-les-Bains in Francia o Baden Baden in Germania.\nIl toponimo \"Ripulae\" ricorda invece le opere di difesa idraulica erette per difendersi dagli esondamenti dell'Arno, cio\u00e8 le piccole rive da riparo. Nel XIII secolo fu sede della Lega di Ripoli, una delle 72 federazioni di comunit\u00e0 in cui era diviso il contado fiorentino.\nLa Lega di Ripoli era formata da pi\u00f9 plebati, in particolare oltre all'intero plebato di Santa Maria dell'Antella che quello di San Donnino a Villamagna, comprendeva la quasi totalit\u00e0 di quelli di San Pietro a Ripoli e una parte di San Giovanni di Remole; si estendeva oltre l'Arno e fino a San Donato in Collina.. Il territorio, da sempre vocato all'agricoltura, estendendosi anche sulla riva destra dell'Arno, fu considerato un modello di gestione agraria. Il Repetti, nel suo \"Dizionario Geografico-Fisico-Storico della Toscana\" (1833) lo definir\u00e0 \"...il giardino di Firenze.. pi\u00f9 delizioso, il pi\u00f9 ricco di frutti, il pi\u00f9 popolato di ville...\"\nNel 1774 fu la volta di una prima riduzione della superficie territoriale, segu\u00ec poi, il secolo successivo, lo scorporo della parte opposta all'Arno, per finire con la formazione di Firenze e le modifiche del '900 che conferirono al comune gli attuali confini.\nSimboli.\nLa prima testimonianza relativa all'insegna della \"lega di Bagno a Ripoli\", che comprendeva un territorio pi\u00f9 vasto dell'attuale comune, risale al XIV-XV secolo \u00e8 si presenta con uno \"scudo a mandorla\" in cui \u00e8 presente un \u00ableone di\u2026 impugnate con le branche anteriori un giglio di\u2026 fogliato al naturale e appoggiante la zampa destra posteriore su una balestra armata di\u2026, sinistrato dalle chiavi pontificie decussate\u00bb.\nLo stemma attualmente in uso, concesso con decreto del presidente della Repubblica del 18 marzo 1985, differisce in alcuni particolari dalla versione pi\u00f9 antica, esso si blasona:\nIl gonfalone, concesso con lo stesso decreto, ha la seguente descrizione:\nMonumenti e luoghi d'interesse.\nSiti archeologici.\nDurante gli anni settanta e ottanta, nel centro di Bagno a Ripoli, sono stati condotti alcuni scavi che hanno portato a ritrovamenti archeologici che testimoniano come il luogo fosse abitato fin dai tempi degli etruschi attorno al 200/300 a.C. Sono stati ritrovati resti di una villa romana, di edifici pi\u00f9 piccoli e frammenti di ceramica e monete varie. Negli scavi sono state rinvenute due sorgenti che dovevano, un tempo, alimentare un piccolo laghetto che permise i primi insediamenti umani.\nL'ipotesi \u00e8 che vi fosse in epoca romana una villa, con un insediamento indotto, che svolgeva un'attivit\u00e0 assimilabile a un'odierna azienda agricola. Nella villa erano presenti due corti, una adibita a macerazione e l'altra all'abbeveraggio degli animali. Attorno a quest'ultima sorgevano le abitazioni dei lavoratori, la cucina, le stalle, i servizi igienici, la cantina, il pollaio, i granai, gli essiccatoi, l'aia e alcuni vani per riporre gli strumenti di lavoro. Per quello che \u00e8 stato possibile ricostruire la villa aveva una disposizione di stanze regolare con al centro un compluvium, presumibilmente era presente anche un giardino sul retro.\nUn'altra costruzione \u00e8 stata ritrovata nei pressi dell'ingresso della villa ma databile in un periodo successivo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 1.801 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nLa biblioteca comunale \u00e8 stata aperta nei primi anni settanta in locali posti nella frazione di Bagno a Ripoli in Via della nave, 12 ad angolo con via Roma. Nel 1990 \u00e8 stata trasferita in un edificio appositamente costruito nella frazione di Ponte a Niccheri. Primo direttore \u00e8 stato Francesco Gravina; nel 1977, a seguito di un concorso, direttrice \u00e8 divenuta Susanna Giaccai che ha mantenuto la direzione fino a dicembre 1999; le \u00e8 succeduta nella direzione Barbara Sani fino al 2018.\nSi tratta di una biblioteca pubblica con un patrimonio quasi esclusivamente moderno; al suo interno \u00e8 presente una consistente Sezione di documentazione locale con materiale relativo alla storia del territorio di Bagno a Ripoli. La biblioteca ha una grande Sezione bambini e svolge una intensa attivit\u00e0 di promozione alla lettura in collaborazione con la scuola.\nSono disponibili una decina di pc per la navigazione sul Web ed \u00e8 attivo il servizio wi-fi.\nTutte le sedi scolastiche delle elementari sono provviste di biblioteca scolastica sostenuta con risorse e personale dell'amministrazione comunale. Dal 2011 \u00e8 attivo anche un servizio di prestito nelle Coop, gestito con l'ausilio di volontari.\nMusei.\nIl Museo del Ciclismo \"Gino Bartali\", dedicato al campione del ciclismo, \u00e8 aperto al pubblico dal\n1\u00ba aprile 2006.\nTeatro.\nAssociazione Arch\u00e8tipo, dal 2003 alla direzione artistica del Teatro Comunale di Antella, presso il Circolo Ricreativo Culturale Antella, tra i suoi obiettivi quello di creare una realt\u00e0 teatrale di produzione, formazione e distribuzione nell'are a sud di Firenze.\nEventi.\nLe pi\u00f9 importanti manifestazioni storiche che si svolgono a Bagno a Ripoli sono:\nPalio delle Contrade.\nIl Palio \u00e8 stato istituito nel 1980 e vuole rievocare sia la cavalcata dei giovani in occasione della Pentecoste sia l'impegno della popolazione per la libert\u00e0 del comune da Firenze prima nel Medioevo e pi\u00f9 tardi nel Rinascimento. Questo periodo si rivive all'interno della festa attraverso la sfilata di centinaia di figuranti in costume d'epoca sapientemente realizzati dagli stessi abitanti. Si svolge la II domenica di settembre.\nIn questa manifestazione le quattro contrade, (Alfiere, Cavallo, Mulino, Torre) in cui \u00e8 diviso il comune si sfidano nel corso della giornata in vari giochi (tiro alla fune, corsa con l'uovo, corsa con i sacchi, corsa con i cerchi, corsa con i carretti) che culminano, la sera, con la sfilata d'epoca, in cui ci sono gli sbandieratori, e la 'Giostra della Stella', dove un cavaliere deve riuscire a infilare con la propria spada una stella tenuta tra le mani di una sagoma rappresentante un leone. I fuochi artificiali concludono la festa.\nSia la Federazione Europea Giochi Storici che la Federazione Italiana Giochi Storici riconoscono il Palio delle Contrade di Bagno a Ripoli.\nAntica Fiera dell'Antella.\nRisale al 1851 la richiesta di alcuni commercianti della zona di istituire da parte del comune questa manifestazione; tuttavia solo nel 1872, per merito dell'avv. Ubaldino Peruzzi, si \u00e8 tenuto il primo mercato limitato al solo bestiame. Fin dagli albori a tale manifestazione furono legate manifestazioni sportive, feste religiose e fuochi d'artificio. Negli ultimi anni alla festa \u00e8 stata abbinata una mostra di buratto e ricamo a telaio; si svolge in un fine settimana e seguente primo luned\u00ec di ottobre.\nRievocazione storica della Passione di Cristo.\nLa Rievocazione storica della Passione di Cristo si tiene a Grassina il giorno del venerd\u00ec Santo. La manifestazione risale al 1600, quando era poco pi\u00f9 di una fiaccolata. Occorre attendere il secolo successivo perch\u00e9 la manifestazione diventi una vera e propria Via Crucis. Nel 1881 la manifestazione ormai composta, oltre che da priori e signorotti, anche da soldati a cavallo, vide il debutto della Filarmonica locale. Gli anni trenta segnarono un ulteriore ampliamento della manifestazione, allargata a figuranti in costume e inserita nella Primavera fiorentina. La manifestazione, dopo la sosta dovuta alla Seconda guerra mondiale, riprese solo nel 1950, per poi essere sospesa dopo l'alluvione di Firenze del 1966 per la distruzione di gran parte del materiale di supporto.\nRiattivata nel 1983, oggi coinvolge circa 500 figuranti e 100 attori che, nei pressi della collina del Calvario, rievocano i vari momenti della Passione di Cristo attraverso dialoghi tratti dai Vangeli di Matteo, Luca e Giovanni.\nAlla manifestazione, aderente all'\"Europassion\", sono affiancate altre manifestazioni, come mostre, restauri e presentazioni di libri.\nAltri eventi.\nAltri appuntamenti minori:\nEconomia.\nIndustria e servizi sono la parte pi\u00f9 sviluppata delle attivit\u00e0 economiche di Bagno a Ripoli.\nTradizionalmente permangono attivit\u00e0 agricole (sempre pi\u00f9 ridimensionate) e l'artigianato (ricamo, cotto, ceramica). Il turismo, bench\u00e9 non sprovvisto di localit\u00e0 interessanti, non \u00e8 invece molto sviluppato per la vicinanza e per la forte concorrenza del capoluogo fiorentino.\nInfrastrutture e trasporti.\nStrade.\nBagno a Ripoli \u00e8 vicino all'uscita Firenze Sud dell'autostrada del sole (A1). La mobilit\u00e0 sia verso Firenze che verso i comuni pi\u00f9 periferici \u00e8 garantita da strade dedicate.\nMobilit\u00e0 urbana.\nBagno a Ripoli \u00e8 collegato a Firenze attraverso alcune autolinee dell'ATAF. Inoltre una linea consente i collegamenti all'interno del comune.\nAnche le Autolinee Busitalia collegano il comune di Bagno a Ripoli con il capoluogo toscano, in particolare \u00e8 possibile raggiungere sia Grassina che l'Ospedale di S.M. Annunziata (Ponte a Niccheri). Quest'ultimo \u00e8 collegato anche dalle Autolinee CAP. Il collegamento per tutte e due le societ\u00e0 \u00e8 dalla Stazione di S.M. Novella.\nLa parte di territorio che si estendeva verso la Badia a Ripoli, ancora prevalentemente agricola, a partire dal 1907 fu servita dalla linea 11 della rete tranviaria di Firenze gestita dalla Societ\u00e0 les Tramways Florentins e che effettuava il servizio da piazza Duomo a Bagno a Ripoli; la stessa fu integrata anche dalla 12 che dal medesimo capolinea di piazza del Duomo raggiungeva l'abitato di Grassina. L'intera rete venne completamente smantellata entro il 1958.\nAmministrazione.\nGemellaggi.\nIl Comune di Bagno a Ripoli \u00e8 gemellato con:\nnegli anni ottanta era gemellato con Le Plessis-Robinson\nSport.\nMolte sono le societ\u00e0 sportive che praticano nel territorio gli sport pi\u00f9 popolari.\nCalcio.\nLa squadra locale \u00e8 l\"A.C.D. Bagno a Ripoli\", militante in Seconda Categoria.\nIl 26 settembre 2019 la societ\u00e0 Fiorentina comunica di aver raggiunto l'accordo per la costruzione a Bagno a Ripoli del nuovo centro sportivo. L'acquisizione dei 25 ettari di terreni dalla Famiglia Guicciardini Corsi Salviati \u00e8 ufficializzata il 9 ottobre 2019.\nPallavolo.\nAnche la pallavolo \u00e8 uno sport molto praticato a Bagno a Ripoli, soprattutto a livello femminile, con la societ\u00e0 sportiva \"Bagno a Ripoli Volley\".\nPallacanestro.\nPur non essendo presente nessuna societ\u00e0 con sede nel territorio bagnaripolese, molti sono gli iscritti alla societ\u00e0 fiorentina Firenze 2 Basket che risiedono a Bagno a Ripoli. Proprio il Firenze 2 Basket, da anni ormai, ha trovato una sede per le sue attivit\u00e0 sportive nelle palestre presenti nel territorio bagnaripolese.\nCiclismo.\nIl ciclismo \u00e8 uno sport molto amato nel territorio bagnaripolese. Oltre alle numerose associazioni di ciclisti amatori \u00e8 presente anche un'importante societ\u00e0 dilettantistica, la S.S.\"Aquila (precedentemente Aquila Ganzaroli)\" che ha visto militare nelle sue file ciclisti oggi professionisti come Daniel Oss, e il grande Gino Bartali."}
{"id": "31887", "revid": "1318658", "url": "https://it.wikipedia.org/wiki?curid=31887", "title": "Barberino di Mugello", "text": "Barberino di Mugello (pronuncia: ) \u00e8 un comune italiano di abitanti della citt\u00e0 metropolitana di Firenze in Toscana.\nIl territorio comprende le frazioni Cavallina, Galliano di Mugello, Montecarelli e altre localit\u00e0, tra le quali Mangona. Nel comune \u00e8 localizzata la Villa medicea di Cafaggiolo, dal 2013 nell'elenco del patrimonio dell'umanit\u00e0 dell'UNESCO.\nStoria.\nEra paleolitica.\nSolo in tempi recenti sono state condotte pi\u00f9 regolari ed approfondite sulla natura del Mugello.\nDa uno studio del 1965 di Guido Sanesi emerge un chiaro rapporto tra la morfologia del territorio e le varie stratificazioni evolutive testimoniato anche dal ritrovamento di reperti fossili che hanno consentito di datare i vari paleo-suoli.\nSinteticamente la storia del bacino fa riferimento a 3 periodi:\nI geologi ritengono che durante l'era terziaria la zona del Mugello fosse coperta dal mare aperto e di seguito dal bacino chiuso di acqua dolce sul cui fondo si accumularono i detriti dovuti all'erosione prodotta dalle acque piovane e fiumi che scendevano dai monti. L'ipotesi del Chini \u00e8 che in seguito alle alluvioni si siano accumulati detriti in quantit\u00e0 tale da formare le colline ed in basso il lago.\nLa conca di Barberino costituisce una depressione tettonica minore rispetto a quella pi\u00f9 ampia e profonda del Mugello centrale anche se entrambe furono occupate senza soluzione di continuit\u00e0 da grande lago villafranchiano del Mugello.\nUna testimonianza della presenza di questa sedimentazione \u00e8 stato io ritrovamento di fossili quali (secondo il Niccolai) la costola di Palaorynchus (balena) probabilmente quella esposta sulla facciata di una casa del borgo di Cafaggiolo. Testimonianza invece della presenza del bacino \u00e8 la presenza di numerosi banchi di lignite che sono tipici del territorio di Barberino di Mugello che per anni ha ospitato l'attivit\u00e0 di estrazione di tale minerale.\nDurante i lavori per la realizzazione dell'invaso di Bilancino (pubblicazione del 1998 ad opera di Aranguren e Revedin) hanno portato alla luce un insediamento all'aperto proprio nella zona a monte dell'invaso che risale a 30.000 anni fa. Questo insediamento \u00e8 venuto alla luce in localit\u00e0 il Piano a quota 238 metri slm su un terrazzo del fiume Sieve in prossimit\u00e0 della sua confluenza con il torrente Stura a una distanza di circa da entrambi i corsi d'acqua. Il sopralluogo condotto dal Gruppo Archeologico di Scarperia nel corso dei lavori per la realizzazione dell'invaso artificiale portarono, nell'agosto del 1990, alla scoperta dell'industria litica nel terreno di risulta, che ha portato poi alla programmazione di uno scavo per verificare l'entit\u00e0 del deposito antropico.\nQuesti primi saggi misero in luce l'importanza e la consistenza del rinvenimento immediatamente riferibile in base alla morfologia dell'industria al Gravettiano a bulini di Noailles. Nel sito di Bilancino la lavorazione della selce (sono stati rinvenuti circa campioni litoidi) era rivolta alla fabbricazione di strumenti specializzati. il tipo di insediamento non era stabile, ma stagionale. Probabilmente si trattava di un accampamento estivo dedito ad un tipo di caccia e pesca legato all'ambiente palustre anche se questa ipotesi non si sposa con la tipologia degli strumenti ritrovati, i suddetti bulini non idonei per attivit\u00e0 venatorie, tali strumenti invece affiancati alla presenza di vegetazione palustre hanno suggerito l'ipotesi che si trattasse di un gruppo antropico dedito alla lavorazione delle suddette piante per l'intreccio, la costruzione di capanne, stuoie, graticci, recipienti, indumenti, corde e legacci.\nDi primaria importanza era senza dubbio la lavorazione della tifa, un'erba spontanea che si sviluppa in stagni di acque dolci di circa 1 metro di profondit\u00e0. L'epoca della raccolta \u00e8 l'estate ed in particolare il mese di agosto. Il materiale veniva disteso a ventaglio con le cime accostate per asciugarlo in modo uniforme. Dopo due settimane veniva legato in fasci e portato a Villanova: la prima fase della lavorazione consisteva nella separazione delle foglie esterne da quelle interne. Il primo manufatto che ne usciva era la funicella rustica e in seguito altri manufatti tutti riconducibili ad un'evoluta tecnica di intreccio.\nLe implicazioni di questa scoperta sono sotto alcuni aspetti rivoluzionarie; le comunit\u00e0 del Paleolitico superiore erano in grado di utilizzare alcune piante selvatiche per la produzione anche di alimento sofisticati: la farina di tifa impastata con acqua, ridotta in foglia e cotta, poteva essere utilizzata per la produzione di gallette. Quindi dalla raccolta e dal consumo diretto di vegetali selvatici si a passa alla produzione di alimenti derivati attraverso una complessa serie di operazioni che richiedono anche uso di strumenti specializzati.\nEpoca etrusca e romana.\nLa tradizione vuole che sia stata la trib\u00f9 ligure dei Magelli ad abitare per prima la zona, ma sicuramente, quando questi vi giunsero, prima dell'invasione etrusca, gi\u00e0 altri popoli risiedevano stabilmente nell'area.\nAlcuni studiosi (Repetti) mettono in relazione il nome di questa trib\u00f9 con l'origine del termine \u201cMugello\u201d impiegato gi\u00e0 in fonti letterarie del VI secolo d.C. per identificare la regione, ma esistono anche ipotesi etimologiche diverse. Per esempio il linguista Silvio Pieri e il Tagliavini fanno derivare la parola \u201cMugello\u201d dal locativo lativo AD MUCELLOS, essendo MUCELLUS il diminutivo in \u2013ELLUS di un nome di persona MUCIUS di supposta origine etrusca. Questi linguisti riconoscono non essere molto frequente un toponimo da nome personale senza il suffisso prediale \u2013ANUM, ci si attenderebbe quindi un MUCELLIANUM, ma data la consuetudine linguistica di questi luoghi \u00e8 tipico sentire chiamare ad esempio la contrada abitata dalla famiglia Braschi come il BRASCO e altri toponimi similari.\nAi Magelli seguirono dunque gli etruschi che, con molta probabilit\u00e0, tracciarono un primo abbozzo della rete viaria dell'area. Una serie di percorsi che univano in origine Fiesole a Felsina - l'attuale Bologna - e che poi ampliati e migliorati dai romani hanno avuto una grande importanza nella storia del Mugello.\nL'insediamento romano nel Mugello si fa risalire al III-IV secolo a.C. Anch'esso fu piuttosto diffuso sul territorio come testimonia il ritrovamento qua e l\u00e0 dei numerosi reperti archeologici (monete, urne sepolcrali, resti di tombe e muraglie) e la ricorrenza frequente di toponimi che presentano la terminazione prediale in -ano e -ana come ad esempio Marcoiano, Galliano e Lucignano che derivano direttamente dalla pratica fiscale e amministrativa romana.\nTuttavia il Mugello in quest'epoca non ebbe un ruolo centrale nel contesto dell'impero, probabilmente l'ambiente collinare mal si adattava alle colture a carattere estensivo tipiche dell'et\u00e0 imperiale e quindi rimase un'area marginale.\nA Barberino rimane il ricordo di un'antica strada romana, prima etrusca, che passava su questo territorio e stazionava a Vigesimo nella ventesima pietra miliare (ad vigesimum lapidem) che i romani avevano posto sulla strada che giungeva da Firenze a Fiesole e portava nell'Emilia-Romagna attraverso le Croci di Combiate dove esistono testimonianze della presenza del popolo romano: frammenti di vasi, avanzi di mura.\n\u00c8 accertato che sulla riva destra del torrente Stura esistesse il borgo di Vigesimo che \u00e8 l'origine del borgo di Barberino.\nIl borgo di Vigesimo coincide con il luogo dove sorge anche l'omonima abbazia di Santa Maria a Vigesimo che, negli anni 2000, \u00e8 stata oggetto di un consistente intervento di restauro che ne ha anche cambiato la funzione da sede religiosa a residenziale.\nQuesta badia infatti fu fondata da San Giovanni Gualberto nell'XI secolo come ospizio per i viandanti che transitavano in direzione del Passo della Futa. All'interno del complesso era presente un chiostro con il pozzo esimio esempio di architettura abbaziale dei quali oggi, dopo l'intervento suddetto, non rimane pi\u00f9 memoria.\nIl borgo di Vigesimo non era solo una stazione di posta, ma aveva anche mansioni di tipo militare.\nQuesto borgo per\u00f2 venne raso al suolo nel V secolo d.C. con le invasioni barbariche.\nEpoca medioevale.\nNel 476, con la caduta dell'Impero Romano d'Occidente, tutta l'Italia subisce le invasioni dei popoli germanici e le notizie sul Mugello si fanno vaghe. La vicina Firenze venne distrutta dagli Ostrogoti nel 552 e alla fine del VI secolo cadr\u00e0 sotto il dominio longobardo come del resto gran parte dell'Italia settentrionale e centrale. Resteranno fuori dal regno longobardo solo i territori che coincidono con l'attuale Lazio, parte dell'Umbria e il versante adriatico da Venezia ad Ancona fino al crinale appenninico che rimarranno in mano agli esarchi bizantini rimasti a Ravenna. Dunque il Mugello si trova ora in un'area di confine, oggetto di forti tensioni e continui colpi di mano da parte dei due eserciti nemici.\nDi conseguenza se il territorio del Mugello un tempo costituiva un'importante via di comunicazioni verso il nord adesso l'instabilit\u00e0 dell'area consiglia ai re longobardi a utilizzare per i loro spostamenti un passaggio pi\u00f9 sicuro a occidente, attraverso la Cisa, facendo cos\u00ec crescere l'importanza della strada che, venendo da Milano e Pavia attraversa Piacenza e sbocca a sud oltre gli Appennini a Sarzana, la cosiddetta via Francigena che diverr\u00e0 poi in questo modo l'asse principale delle comunicazioni tra i paesi del nord-ovest europeo e Roma.\nLa capitale stessa del ducato longobardo di Toscana diverr\u00e0 Lucca, attraversata appunto da questa strada e ci\u00f2 relegher\u00e0 Firenze, e insieme con essa il Mugello che nei secoli successivi ne condivider\u00e0 in gran parte le sorti, ancora a un ruolo secondario. Almeno fino alla conquista del regno longobardo da parte dei Carolingi.\nL'unica testimonianza che rimane sul territorio di Barberino di tale epoca \u00e8 quella di nomi prettamente longobardi come Cafiaggio e Cafaggiolo.\nDurante l'et\u00e0 feudale i dominatori della valle orientale furono i Guidi e a occidente gli Ubaldini. Risulta storicamente che nell'alto Medioevo Barberino fosse uno dei guardinghi della famiglia degli Ubaldini costruito nel 559 (L: Chini). Venne costruito in questa epoca anche la rocca dei Cattani di Combiate \u201ca cavaliere dell'antica strada che ascende l'Appennino della Futa\u201d. Una carta del 1088 mostra che la rocca chiamata \u201ccastello\u201d aveva uno stemma comporto da una testa con tre barbe come confermato anche da un bassorilievo nell'architrave della porta. Da questo stemma forse deriv\u00f2 il nome della famiglia Da Barberino discendente dai Cattani e poi il nome del paese.\nPoche notizie si hanno comunque dell'antica origine del borgo, esistono testimonianze di una piccola borgata fin dall'XI secolo come testimonia il Repetti. Infatti in una pergamena del manoscritto della Badia di Passignano del mese di marzo del 1074 Guido del fu Manfredo da Barberino e Rodolfo suo figlio \u201cpromettono a Leto, abate del detto monastero\u201d di non recar molestia ai possessi spettanti alla chiesa di S. Maria a Vigesimo posta in luogo de \u201cLa Valle\u201d nel popolo di San Gavino Adimari.\nAltre testimonianze documentali di quell'epoca riportano notizie di Barberino e quindi si pu\u00f2 affermare che l'origine sia intorno all'XI secolo e che la storia del borgo sia legata a quella del castello.\nUn proclama di Carlo Magno conferisce nell'801 alla famiglia degli Ubaldini la \"signoria del gioioso paese del Mugello\".\nNegli studi del Niccolai troviamo notizie sul nuovo assetto del Mugello al finire del Trecento. I popoli sono aggregati in un certo numero di pivieri ossia varie parrocchie che fanno riferimento a popoli riunite sotto la giurisdizione di un pievano, ognuno con le proprie leggi e propri magistrati (potest\u00e0, notai, gonfalonieri, consoli). Nel nuovo borgo di Barberino si trasferisce da Mangona la residenza del potest\u00e0 che alla fine del XIV secolo era governatore con gli statuti della lega di Santa Reparata a Pimonte.\nQuindi il paese di Barberino di Mugello \u00e8 nato come vero e proprio centro solo nel Medioevo, con la realizzazione della strada della Futa; tutta l'area divenne un importante centro economico. Il comune segue le vicende di Firenze dagli inizi del Trecento, vale a dire da quando il castello fu distrutto dai fiorentini come punizione del tradimento dell'anno precedente, quando aveva appoggiato i Visconti.\nGeografia fisica.\nGeo-morfologia del territorio.\nLa valle del Mugello \u00e8 interposta tra il crinale degli Appennini e il corso del fiume Arno dal quale \u00e8 separata da una catena parallela.\nLa montagna \u00e8 tagliata da due valli con cime tabulari e a cupola.\nIl paesaggio \u00e8 vario con gruppi di colline che si elevano dalle valli e dai torrenti.\nIl fiume che attraversa la valle \u00e8 la Sieve che nasce proprio nel territorio del Comune di Barberino di Mugello nella zona di Montecuccoli(caposieve). La Sieve ha un bacino imbrifero di circa e si immette nell'Arno a Pontassieve dopo di corso. Questo bacino originariamente era chiuso ed ospit\u00f2 durante l'era terziaria un lago.\nQuesto lago si vuot\u00f2 in seguito all'incisione dello sbarramento meridionale che lo mise in comunicazione con la Valle dell'Arno.\nIl lago di Bilancino realizzato verso la fine del Novecento testimonia come il bacino della Sieve e dei suoi affluenti hanno sempre costituito una risorsa per Firenze dal punto di vista dell'approvvigionamento idropotabile.\nQuesto invaso \u00e8 nato con lo scopo della regimazione delle piene della Sieve e come riserva idrica per Firenze, poi ha assunto anche connotazioni turistiche portando al territorio un inestimabile impulso turistico ancora in divenire.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nIl territorio comunale di Barberino di Mugello comprende, oltre al centro capoluogo, altre tre frazioni:\nAltre localit\u00e0 del territorio.\nNel comune di Barberino di Mugello sono comprese altre numerose localit\u00e0. Le pi\u00f9 rilevanti sono quelle di Bovecchio, Cafaggiolo, Cirignano, Cornocchio, Latera, Le Maschere, Mangona, Montecuccoli, Monte di F\u00f2, Santa Lucia e Ruzza.\nInfrastrutture e trasporti.\nMobilit\u00e0 urbana.\nI trasporti interurbani di Barberino di Mugello vengono svolti con autoservizi di linea gestiti da SITA e CAP.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIl comune \u00e8 stato scelto come sede di partenza della 8\u00aa tappa del Giro d'Italia 2007 (Barberino di Mugello-Fiorano Modenese, )\nCuriosit\u00e0.\nA Barberino di Mugello Lorenzo il Magnifico ambienta il suo poema Nencia da Barberino, nella suddetta citt\u00e0 \u00e8 nato il leader del Partito Socialista Italiano Riccardo Nencini nipote del celebre ciclista Gastone Nencini.\nTra gli anni '50 e '60, durante la costruzione dell'Autostrada A1 (Italia), molti operai che all'epoca lavoravano nel tratto appenninico tra Barberino e il versante bolognese, erano originari di Laurenzana, in provincia di Potenza. Alla fine dei lavori molti di loro decisero di stabilirsi definitivamente a Barberino con le proprie famiglie, creando cos\u00ec una piccola comunit\u00e0 lucana."}
{"id": "31888", "revid": "2200451", "url": "https://it.wikipedia.org/wiki?curid=31888", "title": "Barberino Val d'Elsa", "text": "Barberino Val d'Elsa \u00e8 una frazione del comune italiano di Barberino Tavarnelle, nella citt\u00e0 metropolitana di Firenze, in Toscana.\nGeografia fisica.\nTerritorio.\nIl paese di Barberino Val d'Elsa \u00e8 posto sulle colline ad Est della Val d'Elsa e si trova a un'altitudine di 373 metri s.l.m.\nClima.\nIl clima a Barberino, rispetto al capoluogo Fiorentino, prevede estati pi\u00f9 fresche ed inverni pi\u00f9 rigidi, a causa della maggiore altitudine . In inverno non di rado si hanno precipitazioni nevose, per\u00f2 solo occasionalmente con grande accumulo. Le precipitazioni medie annue sono in linea con quelle del capoluogo Fiorentino e si attestano tra 850 e 900\u00a0mm annui. La stazione meteorologica pi\u00f9 prossima al capoluogo \u00e8 quella di Poggibonsi-Strozzavolpe della quale riportiamo le medie degli ultimi 30 anni:\nStoria.\nLa sua storia \u00e8 legata alla distruzione di Semifonte da parte dei Fiorentini nel 1202 e il suo sviluppo fu legato soprattutto al fatto di essere sulla Strada Regia Romana che collegava Firenze con Roma.\nDa qui ebbe origine la famiglia Tafani, detta da Barberino, e poi semplicemente Barberini, che tanto successo ebbe prima a Firenze e poi a Roma, con papa Urbano VIII e numerosi cardinali. \nHa dato i natali allo scrittore Andrea de' Mengabotti, conosciuto come Andrea da Barberino, autore de \"Il Guerrin Meschino\".\nSociet\u00e0.\nEvoluzione demografica.\nSono qui riportati gli abitanti dell'ex comune di Barberino Val d'Elsa fino al 2011.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente nell'ex comune di Barberino Val d'Elsa era di 340 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nLa sua forma urbana \u00e8 a pianta ellittica e si conservano le due porte di accesso al borgo (porta Romana, o Senese, \u00e8 integra, porta Fiorentina \u00e8 ricostruita).\nAmministrazione.\nDi seguito \u00e8 presentata una tabella relativa alle amministrazioni che si sono succedute nel comune di Barberino Val d'Elsa fino alla sua soppressione il 31 dicembre 2018."}
{"id": "31889", "revid": "123310145", "url": "https://it.wikipedia.org/wiki?curid=31889", "title": "Cineto Romano", "text": "Cineto Romano \u00e8 un comune italiano di 587 abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl centro abitato sorge alle estreme propaggini dei Monti Sabini (Lucretili) nella media Valle dell'Aniene ai piedi orientali della Cimata delle Serre (Monte Aguzzo 1.027 m). Il territorio comunale, prevalentemente collinare, \u00e8 attraversato da diversi corsi d'acqua di piccola portata e con forte carattere di stagionalit\u00e0, tra cui il \"Fosso della Scarpa\" e il Rioscuro, le cui acque confluiscono nel torrente Ferrata, in parte sotterraneo, affluente dell'Aniene.\nStoria.\nEt\u00e0 antica\nLa conformazione geo-morfologica del territorio ha fortemente condizionato le attivit\u00e0 umane sin dalla preistoria; i boschi ricchi di selvaggina, le sorgenti e il fiume dovettero agevolare la caccia e la pesca, documentate sui vicini Monti Lucretili dal rinvenimento di utensili in selce risalenti al Paleolitico. \nDurante l\u2019et\u00e0 del Bronzo dai monti scendeva la transumanza locale per immettersi sull\u2019importante tratturo parafluviale, che, dopo Tivoli, proseguiva verso la Campagna Romana e il litorale tirrenico.\nIn et\u00e0 preromana il territorio cinetese era abitato dall\u2019appendice pi\u00f9 meridionale del popolo italico degli Equi, ma subito ad Ovest confinava con la Sabina; la villa di Orazio nella non lontana Licenza si trovava, infatti, gi\u00e0 \u201c\"in Sabinis\"\u201d.\nLa pi\u00f9 importante testimonianza archeologica del periodo equo \u00e8 rappresentata dalla necropoli arcaica (VI-V sec. a.C.) in localit\u00e0 Casal Civitella, al confine tra Riofreddo e Cineto Romano, scavata nel 1988-89, il centro pi\u00f9 vicino era invece \"Trebula Suffenas\", presso l\u2019odierna Ciciliano, fulcro della comunit\u00e0 dei \"Aequi Suffenates\". \nSulle sommit\u00e0 montane sono stati inoltre individuati abitati risalenti alla fine dell\u2019et\u00e0 del Bronzo-et\u00e0 del Ferro e varie roccheforti (\"oppida\") utilizzate durante la lunga guerra (V-IV sec. a.C.) che port\u00f2 infine alla conquista romana con l\u2019istituzione nel 299 a.C. della \"tribus Anienis\" e la costruzione nel 307 a.C., ad opera del censore M. Valerio Massimo, della \"via Valeria\".\nGli antichi itinerari e la stessa \"Tabula Peutingeriana\" riportano, fra Varia (oggi Vicovaro) e la colonia di \"Carsioli\" (Carsoli), la \"statio ad Lamnas\", luogo di sosta per i viaggiatori, che si raggiungeva, sotto Cineto Romano, al bivio di due strade: la c.d. \"Valeria vetus\", un percorso inerpicantesi su Colle Cacione-Monte S. Elia, utilizzato durante la guerra come via militare e la pi\u00f9 recente Valeria (\"nova\"), che invece proseguiva costeggiando l\u2019Aniene per poi ricongiungersi alla \"vetus\" presso Riofreddo. La \"statio\", perpetuata in et\u00e0 moderna dalle due Osterie della Spiaggia e della Ferrata, si presentava come un aggregato di edifici dislocati ai lati della Valeria, che divenne una fondamentale arteria di collegamento con l\u2019Adriatico attraverso il Sannio. \nLa via favor\u00ec la diffusione di fattorie (\"villae rusticae\") espressione della piccola propriet\u00e0 contadina, basate sulla coltura di vigneti e uliveti e sullo sfruttamento del bosco. Accanto alle ville e lungo la Valeria sorgevano anche monumenti e aree sepolcrali, testimoniati dal rinvenimento di varie iscrizioni. \nNella valle \u00e8 inoltre documentata l\u2019organizzazione territoriale paganico-vicana, incentrata cio\u00e8 su piccoli villaggi (\"vici\") riuniti in circoscrizioni (\"pagi\"), dei quali il poeta Orazio cita il \"vicus\" \"Varia\" e il \"pagus\" \"Mandela\", comprendente anche i santuari rurali, come quello in localit\u00e0 S. Vincenzo a Nord-Est di Cineto Romano o il \"fanum\" della dea \"Vacuna\" a Roccagiovine. \nNel II sec. a.C.-I d.C. il fondovalle venne ulteriormente valorizzato dalla costruzione degli acquedotti \"Aqua Marcia\" (144-140 a.C.), \"Aqua Claudia\" e \"Anio novus\" (38-52 d.C.), di cui si sono rinvenuti nel territorio vari tratti di canali ipogei.\n\"Villae\" e \"vici\" furono frequentati sino alla tarda antichit\u00e0, quando anche in questa zona piuttosto lontana da Roma si affermarono vasti latifondi, quale la \"massa\" (\"fundorum\") detta \"Laninas (Laminas o Lamnas)\" dal nome della \"statio viaria\", donata dall\u2019Imperatore Costantino al Battistero lateranense al tempo di Papa Silvestro I.\nTra et\u00e0 feudale e moderna\nLa vera rivoluzione si ebbe per\u00f2 a partire dal X secolo con la nascita dei castelli (\"castra\"), come quello di Scarpa che, avocando a s\u00e9 la popolazione rurale, sancirono l\u2019abbandono definitivo degli insediamenti sparsi.\nIl borgo medievale infatti, sorse sul colle Peschiero (forse derivante da \"pesclum\" ossia \u201cpeschio\u201d o \u201cpesco\u201d, per indicare un \u201cluogo alto e ripido\u201d, o anche dalla presenza di una peschiera di et\u00e0 romana), dopo il declino dell\u2019antica \"Statio ad Lamnas\", per l\u2019aggregazione degli abitanti sparsi nelle campagne, che con l\u2019accordo dei signori radunarono le loro abitazioni a fortificazione del castello. \nSia l\u2019antica denominazione di \"Lamnae\" (\u201clame\u201d) che il toponimo successivo, avrebbero origine dalla natura morfologica del territorio ovvero dal latino \"scalpere\" (\u201cincidere\u201d) e \"sculpere\" (\u201cscolpire\u201d) che riguardano quindi qualcosa di \u201cacuto\u201d, quasi \u201ctagliente\u201d a \u201cpunta\u201d, scosceso, e non dall\u2019alterazione (come riportato erroneamente da alcuni autori) dell\u2019antica citt\u00e0 di \"Scaptia,\" pi\u00f9 unanimemente collocata in territorio prenestino o comunque nella pianura sottostante Tivoli. \nSecondo notizie tramandate, ma non documentate, il fondatore e primo possessore della Scarpa fu il conte Giovanni de Marso (o de Marsi), forse discendente da una delle famiglie abruzzesi pi\u00f9 importanti, i Berardi, noti come Conti dei Marsi (\"Comites Marsorum\"), originati dalla \"gens\" romana Marcia (o Martia) e Mamilia Ottavia. \nLa prima menzione in un documento \u00e8 fatta risalire al \"Chronicon Sublacense\", dove \u00e8 riportato il giuramento del 1180 con cui Raone asserisce che l\u2019abbate Simone concede la torre del castello di Roiate a Costo e suo figlio B. di Scarpa per 10 anni. Tuttavia negli \"Annales Ceccanenses\" (\"Chronicon Fossae Novae\"), \u00e8 riferito che nell\u2019anno 1166, alla morte di Rainaldo, Theodino di Scarpa \u00e8 eletto abate di Monte Cassino.\nA dominio del territorio furono posti i castelli del Lago (\"Castrum Laci\"), oggi in territorio di Percile e quello di Scarpa (\"Castrum Scarpae\") inclusi poi sotto la giurisdizione della citt\u00e0 di Tivoli (\"Castra censuaria Comitatus Civitati Tiburis\") per il tributo di 5 libbre. \nDal XII secolo, come diverse terre e castelli della zona (Percile, Vivaro, Licenza, Cantalupo, Vallinfreda, Riofreddo, Roviano, Anticoli Corrado, Roccagiovine) anche Scarpa era stata concessa in feudo alla nobile famiglia romana degli Orsini, i quali a seconda delle vicende patrimoniali, familiari e successorie, se ne trasmisero il possesso fra di loro per un lungo periodo. \nNella sua Istoria d'Italia, Francesco Guicciardini riferisce che nel dicembre 1526, Ascanio Colonna, conquistate diverse terre del Lazio, si diresse verso Tivoli con 2000 fanti e 300 cavalli, cercando inutilmente di occupare Scarpa, castello dell\u2019abbazia di Farfa, seppur luogo piccolo e debole. \nNel 1535, il Capitano Papirio Capizucchi, cavaliere della nobile famiglia romana, rifiut\u00f2 come sospetto il campo della Scarpa che Giovanni e Vulpio Orsini avevano concesso per una contesa al suo avversario Bernardino Pierleoni perch\u00e9 questi era al servizio della casa Orsini. \nNel 1545 Orso Orsini, diede il campo a Scarpa per un duello tra Ottaviano Monci da Palestrina e Tontarello da Gallicano per una controversia sorta fra i due, ma sul luogo convenuto nel giorno 8 dicembre, si present\u00f2 una \u201ctrombetta di Giustizia\u201d che consegnando un breve, costrinse l\u2019Orsini ad allontanare i contendenti. \nRiportano antiche cronache che tra il 1567-75, gli abitanti di Scarpa distruggono la strada (via Valeria) per convogliare il traffico sull\u2019osteria del loro paese deviandolo da Ferrata. \nTra gli ultimi anni del 1500 e i primi del 1600, quando si accentuava il dissesto economico degli Orsini a causa di ingenti debiti contratti dai vari suoi membri, il cospicuo complesso di beni patrimoniali della famiglia fu soggetto a squilibri, smembramenti e passaggi nell\u2019altrui propriet\u00e0. Sotto il pontificato di Clemente VIII e del suo successore Paolo V, gli stessi furono costretti alla vendita forzata della parte loro spettante del castello di Scarpa, in virt\u00f9 di vari mandati esecutivi e nel 1611 alla cessione definitiva a Marcantonio Borghese, principe di Sulmona. \nIl feudo di Scarpa rimase poi sempre a questa famiglia fino alla rinuncia di tutti i diritti e pesi baronali per il \"motu proprio\" del papa Pio VIII nel 1816. \nCon la successione apertasi nel 1886 per la morte del Principe Marcantonio Borghese, il fondo di Scarpa pass\u00f2 ad uno dei figli, il Principe di Vivaro Don Camillo, che a sua volta, con atto del notarile del 13 giugno 1905, lo vendette a sua sorella Lodovica Borghese Ruffo Principessa della Scaletta, quando era ormai cambiato in Cineto Romano. Il Comune infatti, a seguito della deliberazione del Consiglio del 28 marzo 1884, che ravvisava l\u2019opportunit\u00e0 di tale modifica, (\u201cper la bruttezza e vilt\u00e0 del nome di Scarpa\u201d) a far data dal 1\u00ba maggio di quello stesso anno assunse tale nome, in riguardo del profondo cratere carsico, singolarit\u00e0 geologica del luogo, tramandato dall\u2019antichit\u00e0 col nome di Cineto (alterato volgarmente in Cinetto).\nSociet\u00e0.\nEtnie e minoranze straniere.\nLa minoranza etnica pi\u00f9 numerosa \u00e8 costituita da rumeni. Al 31 dicembre 2013 a Cineto Romano risultano residenti 86 cittadini stranieri.\nTradizioni religiose.\nLa comunit\u00e0 di Cineto Romano celebra la festa del patrono San Giovanni Battista il 29 agosto. Per antica tradizione inoltre vengono celebrati la compatrona Sant\u2019Agata il 5 febbraio e San Rocco il 16 agosto. La venerazione dei santi protettori del paese \u00e8 documentata principalmente dal \u201c\"Libro delle offerte fatte dei devoti del popolo di Scarpa a S. Rocco\"\u201d a partire dal 1775. Attraverso i resoconti delle adunanze delle confraternite e del popolo, veniva stabilito di nominare un priore della compagnia e due assistenti (camerlenghi) che avevano anche il compito di disciplinare la festa e la solenne processione. Inoltre erano estratti a sorte quattro confratelli per il trasporto della \u201cmacchina\u201d, uno per il crocifisso e due per i \u201clanternoni\u201d. Dal 1787 \u00e8 attestato l\u2019uso di indire un\u2019offerta pubblica, per la designazione di un \u201csignore\u201d della festa o \u201cfestarolo\u201d che aveva diritto a tenere in casa per un anno la statuetta della Santa nonch\u00e9 trasportarla processionalmente e organizzare i festeggiamenti per il successivo anno. Venivano inoltre stabiliti due \u201ccamerlenghi\u201d e un \u201cvicario\u201d estratti a sorte. L\u2019adunanza per l\u2019organizzazione della festa di S. Agata avveniva solitamente il 1\u00ba gennaio e l\u2019offerta il 6 febbraio, mentre per S. Rocco il 25 luglio e l\u2019offerta il 16 agosto. L\u2019usanza dell\u2019offerta in onore di S. Agata \u00e8 documentata fino al 1838, tradizione invece sopravvissuta fino ai tempi presenti per quanto riguarda l\u2019aggiudicazione e l\u2019organizzazione delle celebrazioni in onore di S. Rocco. Le assemblee si svolgevano per la maggior parte nella casa del \u201cfestarolo\u201d in carica, ma in tempi di ristrettezze, quando cio\u00e8 nessuno assumeva l\u2019onere dei festeggiamenti, anche nella casa della Comunit\u00e0, che in varie occasione si dovette far carico dei festeggiamenti. Di pi\u00f9 recente istituzione invece le celebrazioni abbinate a quelle patronali: il 6 febbraio Santa Dorotea e il 30 agosto la Madonna del Carmine.\nFolclore.\nNel mese di marzo si svolge, da pi\u00f9 di trent'anni, la Sagra della polenta, organizzata dalla locale Associazione Pro Loco.\nIn ottobre invece ha luogo la sagra del piatto tipico locale: le \"sagne di farro\", ovvero delle fettuccine alla farina di farro guarnite da sugo aglio e olio.\nEconomia.\nTurismo.\nLa natura, l'amenit\u00e0 del paesaggio, la salubrit\u00e0 dell'aria e delle sue numerose sorgenti, fanno del paese apprezzata meta di villeggiatura.\nIl \"Sentiero Coleman\", da cui \u00e8 possibile raggiungere anche le suggestive Cascate di Rioscuro, \u00e8 una delle pi\u00f9 ricercate attrazioni turistiche.\nInfrastrutture e trasporti.\nFerrovie.\nFino alla fine degli anni '50 del '900 era in funzione la stazione di Cineto Romano sulla ferrovia Roma-Sulmona-Pescara, inaugurata nel 1888. La stazione ferroviaria oggi pi\u00f9 vicina \u00e8 quella di Valle dell'Aniene-Mandela-Sambuci, collegata alla Stazione di Roma Tiburtina.\nAmministrazione.\nTra il 1816 e il 1870 amministrativamente all'interno della Comarca di Roma, suddivisione amministrativa dello Stato Pontificio, faceva parte del Distretto di Arsoli.\nNel 1884 \"Scarpa\" cambi\u00f2 denominazione in Cineto Romano."}
{"id": "31890", "revid": "36426", "url": "https://it.wikipedia.org/wiki?curid=31890", "title": "Borgo San Lorenzo", "text": "Borgo San Lorenzo ( ) \u00e8 un comune italiano di abitanti della citt\u00e0 metropolitana di Firenze in Toscana. Ha una superficie territoriale di con un'altimetria che varia dai 177 m s.l.m. ai 1.144 m s.l.m.\nStoria.\nCertamente antichissimi sono i primi insediamenti nella zona centrale del Mugello, quella occupata successivamente da Borgo San Lorenzo.\nNumerose sono le testimonianze dell'esistenza di nuclei abitativi anche anteriori agli Etruschi, dei quali possiamo trovare traccia nei pressi di Ronta.\nDal II secolo a.C. furono i Romani ad insediarsi in questi luoghi, creando la borgata di \"Anneianum\", sulla via che da Firenze portava a Faenza.\nNel Medioevo la localit\u00e0 appartenne agli Ubaldini, fino al X secolo, per passare poi sotto il potere civile del Vescovo Fiorentino, come \u00e8 dimostrato dall'esistenza di un contratto enfiteutico datato 941, in cui \u00e8 descritta la chiesa di San Lorenzo in Mugello, come appartenente al capitolo fiorentino. Data la sua felice posizione di nodo stradale, a controllo di un attraversamento sulla Sieve, Borgo San Lorenzo acquis\u00ec una certa importanza che gli permise di prevalere su tutta la zona circostante e di divenirne il \"mercatale\".\nIl controllo del Vescovo fiorentino si esplicava attraverso il Vicario vescovile, che esercitava il potere economico e civile con il titolo di Podest\u00e0. Tale potere and\u00f2 man mano indebolendosi, in rapporto anche alla crescita economica di Borgo che, ai primi del XIII secolo, interessava tutto il Mugello; ci\u00f2 \u00e8 dimostrato anche dall'uso di misure proprie nelle transazioni, come lo \"staio\" e la \"mina\" burgensi.\nGi\u00e0 nel 1222 il vescovo di Firenze dovette rinunciare al controllo totale sulla nomina del giusdicente, riservandosela solo una volta ogni quattro anni e lasciando al popolo la libera scelta per gli altri tre anni. In seguito vi furono ancora tentativi di rivolta nei contronti dell'autorit\u00e0 vescovile che costrinsero, nel 1239, l'allora Podest\u00e0, Ubaldino della Pila ad emettere un'ordinanza che vietava l'edificazione di case e torri con altezza superiore alle 15 braccia.\nLo spirito di ribellione faceva capo ai nobili di parte guelfa i quali, nel 1251, dovettero subire l'assalto dei ghibellini fuorusciti da Firenze, alleati con i signori di Romagna. Nel 1290 intervenne, infine, il comune di Firenze, il quale, con il pagamento di 3000 fiorini, acquisiva tutti i diritti sul Mugello.\nNegli anni seguenti Borgo San Lorenzo pag\u00f2 il suo legame con la Repubblica Fiorentina Guelfa, subendo gli attacchi dei ghibellini, come nel 1303 quando il paese fu conquistato da Scarpetta degli Ordelaffi, ghibellino forlivese; o come, nel 1312, alla venuta di Arrigo VII, quando gli Ubaldini rientrarono in Borgo. Per premunirsi da questi attacchi, e dalla minaccia creata dai Visconti di Milano, Firenze intervenne, nel 1351, cingendo di mura l'abitato di Borgo San Lorenzo e dopo aver creato le \"terre nuove\" di Scarperia e Firenzuola.\nL'aspetto del paese veniva cos\u00ec regolarizzato attraverso una struttura muraria a forma rettangolare, con quattro porte munite di torri ed un asse viario che tagliava longitudinalmente tutto l'abitato. L'odierna Piazza Cavour rappresentava il punto d'incontro delle due vie principali.\nIl paese era il centro principale di una lega che raccoglieva tutti gli abitanti della zona; vi aveva infatti sede il potere politico, rappresentato da un Podest\u00e0 inviato ogni sei mesi da Firenze; fiorentini erano anche gli uomini che ricoprivano tutte le cariche pubbliche. Singolare era il fatto che per ogni porta esistevano due chiavi, una tenuta dal Podest\u00e0, l'altra da un incaricato ogni tre mesi.\nNel 1440 Borgo fu assediato da Niccol\u00f2 Piccinino, alleato degli Albizi contro i Medici, ma non fu conquistato.\nTra il 1529 e il 1530, durante l'assedio di Firenze, si impadron\u00ec del paese un capitano di ventura, il quale lo trasform\u00f2 in arsenale e cantiere per la costruzione di ordigni da usare contro Firenze. Con la caduta della Repubblica a Firenze, Borgo San Lorenzo entr\u00f2 a far parte del principato mediceo.\nSotto gli Asburgo-Lorena di Toscana, Borgo San Lorenzo divenne il centro principale di tutto il Mugello, grazie alla centralit\u00e0 della sua posizione in questa zona e all'incremento edilizio ed agricolo operato dalla politica granducale.\nNell'800 il ruolo del paese si conferm\u00f2 con la nascita di una buona organizzazione industriale e, sul finire del secolo, con la creazione di una rete ferroviaria di collegamento con Firenze, Faenza e Pontassieve\nNel 1861 Borgo San Lorenzo venne annesso al Regno d'Italia ad opera del Re Vittorio Emanuele II di Savoia.\nMonumenti e luoghi d'interesse.\nCentro Commerciale Naturale.\nSecondo in Mugello, dopo quello di Scarperia, il centro commerciale naturale \"per Borgo\" \u00e8 un'associazione che riunisce tutti i commercianti del centro storico di Borgo San Lorenzo. Oltre a questi commercianti se ne aggiungono altrettanti nelle zone vicinissime al centro storico (zona via F. Pananti, Corso Matteotti, Via G. della Casa, Via del Canto, Piazzale Montanara, Piazza del Mercato, Via Brocchi).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nIl territorio comunale di Borgo San Lorenzo comprende le seguenti frazioni:\nAltre localit\u00e0 del territorio.\nAltre localit\u00e0 minori sono quelle di Battiloro, Canicce, Case di Risolaia, Castellina di Sotto, Corniolo, Faltona Nuova, Fontanelle, Fontanine di Rabatta, Ferracciano, Figliano, Gricignano, Larciano, La Torre, Lutiano Nuovo, Madonna dei Tre Fiumi, Madonna della Febbre, Montepulico, Mucciano, Mulinaccio, Ochi, Olmi, Piazzano, San Giorgio, San Giovanni Maggiore, Viterete."}
{"id": "31892", "revid": "1543377", "url": "https://it.wikipedia.org/wiki?curid=31892", "title": "Ciciliano", "text": "Ciciliano \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nAi confini con il comune di san Gregorio da Sassola si trova la vetta della Spina Santa (m. 1059 slm) dei monti Prenestini.\nStoria.\nCiciliano, su un colle (m. 619 slm) in posizione strategica tra i Monti Prenestini e i Monti Ruffi, domina le Valli dell\u2019Empiglione e del Giovenzano, affluenti dell\u2019Aniene, che convergono ai suoi piedi al Passo della Fortuna, punto nodale per le rotte delle transumanze delle antiche popolazioni appenniniche, crocevia per i collegamenti con Roma attraverso Tivoli o Palestrina.\nDa ricerche sul territorio risulta abbastanza certo l'avvento di cacciatori nell'et\u00e0 della pietra antica (Paleolitico) che si addentravano nelle zone montuose al fine di catturare le loro prede, specialmente cervi. La caccia di questa selvaggina prosegu\u00ec nel periodo della dominazione Romana ed oltre, l'ultimo cervo sui Monti Prenestini fu abbattuto nella seconda met\u00e0 del secolo XIX.\nAl periodo del Neolitico \u00e8 invece attribuibile la piccola ascia di pietra levigata rinvenuta nel territorio a dimostrazione di una pi\u00f9 stabile frequentazione. Ma fu nell'et\u00e0 eneolitica e nell'et\u00e0 del bronzo che la zona fu senza dubbio pi\u00f9 abitata e frequentata sia per la sua ricchezza idrica che per la facilit\u00e0 degli spostamenti che intercorrevano tra le valli Empolitana e Tiburtina. In questi periodi aument\u00f2 l'afflusso di pastori che accompagnavano i loro branchi nella transumanza. Al \"Passo della Fortuna\" i pastori trovavano riparo e riposo per loro stessi in capanne e potevano facilmente dissetare il bestiame.\nA partire dal VI-V sec. a.C. Ciciliano, come il vicino colle detto localmente \"Cocciaregliu,\" fu quasi certamente uno degli \"oppidum\" degli Equi ricordati da Tito Livio i quali controllavano il territorio ad est della latina Tivoli. Una loro comunit\u00e0 locale citata da Plinio il Vecchio, i S\"uffenates,\" si insedi\u00f2 sul Passo della Fortuna dando origine al \"pagus\" di Trebula (termine assimilabile al nostro \u201cCasale\u201d).\nDopo la definitiva conquista romana del territorio equo (IV sec. a.C.) e la fondazione delle colonie di Alba Fucens e Carsioli, la cittadina di Trebula dei Suffenati fu elevata a \u201cMunicipio\u201d divenendo il centro amministrativo di un vasto territorio (\"ager Trebulanus\") che si estendeva nella Valle Empolitana, nella Valle del Giovenzano e nella media Valle dell\u2019Aniene. Oggi sull\u2019antico \"ager Trebulanus\" sorgono ben 17 centri abitati di fondazione medievale (Ciciliano, Castel Madama, Pisoniano, San Vito, Capranica prenestina-Guadagnolo, Gerano, Cerreto, Canterano, Rocca Canterano- Rocca di Mezzo, Rocca Santo Stefano, Sambuci, Saracinesco, Anticoli Corrado, Marano Equo, Agosta).\nLa documentazione archeologica e quella epigrafica indicano che Trebula, celebrata per la sua felice posizione dal poeta Marziale, si arricch\u00ec notevolmente di monumenti nella prima et\u00e0 imperiale grazie anche all\u2019appoggio della originaria famiglia senatoria dei Plautii Silvani ai quali la comunit\u00e0 dedic\u00f2 numerosi titoli onorari. Pi\u00f9 di un membro della gens Plauzia fu \"patronus\" del Municipio che era ascritto alla \"tribus Aniensis\" e retto da \"duoviri.\"\nMarco Plauzio Silvano fu console assieme ad Augusto nel 2 a.C. ed eresse il famoso mausoleo della famiglia sulla via Tiburtina presso Ponte Lucano. La stretta amicizia di sua madre, la nobile etrusca Urgulania, con Livia, moglie di Augusto, ed il matrimonio tra sua figlia Urgulanilla e il giovane futuro imperatore Claudio favorirono ad un tempo l\u2019ascesa di questa gens e lo sviluppo di Trebula Suffenas, loro citt\u00e0 d\u2019origine.\nA testimonianza di questo importante passato Ciciliano, dopo Tivoli e Palestrina, conserva attualmente il pi\u00f9 rilevante complesso archeologico del Lazio orientale.\nQuando nel V secolo iniziarono le invasioni barbariche Trebula fu progressivamente abbandonata e probabilmente alcuni abitanti si rifugiarono sul vicino colle detto Caecilianum perch\u00e9 possesso dei Caecili dove precedent\u00ec insediament\u00ec sono testimoniati da resti di mura poligonali e di una villa romana.\nNegli ultimi secoli dell\u2019Alto Medioevo per impulso degli Abati benedettini di Subiaco e dei Vescovi di Tivoli nel territorio circostante, dove erano presenti i resti di numerose ville romane, si insediarono diverse comunit\u00e0 agricole, tra cui il Villaggio di San Valerio e Civitas Noe sui ruderi di Trebula, raccolte intorno a sette chiese rurali di cui oggi restano San Pietro \u201cin desertis posita\u201d e i ruderi di Santa Cecilia, San Giovanni, San Magno e San Valerio .\nA partire dal X secolo i contrasti tra Subiaco e Tivoli per il controllo del territorio portarono ad opera degli Abati sublacensi alla nascita di rocche sulle alture circostanti, \"Bubarano\" (Rocca Giovenzano), Rocca d\u2019Elci , \"Castrum Morellae\" e all\u2019incastellamento di Ciciliano attorno alla Rocca e alla Chiesa di S. Erasmo.\nDopo tre secoli di predominio dell\u2019Abbazia benedettina, nel 1357 il \"Castrum Cecigliani\" entr\u00f2 a far parte dei possedimenti della famiglia Colonna che lo govern\u00f2 per duecento anni, con diverse interruzioni dovute a varie confische papali tra cui quelle ad opera di Alessandro VI (Rodrigo Borgia) che vi fece risiedere (1500-1503) il fanciullo Giovanni, detto\u201d l\u2019Infante Romano\u201d, presunto figlio illegittimo di Lucrezia Borgia, di Paolo III Farnese (1541-1549) che dopo un assedio ne fece smantellare le mura, di Paolo IV Carafa (1555-1559) che lo incluse nel Ducato di Paliano dato al nipote Giovanni.\nNel 1563 Marco Antonio Colonna tornatone in possesso, per levarsi alcuni debiti e dotare le sorelle, lo vendette, assieme ai castelli di San Vito e Pisoniano, a Domenico Massimo il quale ottenne dal pontefice il riconoscimento del nuovo feudo e il titolo di Conte di Ciciliano.\nAl periodo Colonnese risalgono l\u2019ampliamento della Rocca, ad impianto quadrato con torri angolari, il palazzetto con archetti gotici sede sino alla seconda met\u00e0 del \u2018700 della chiesa parrocchiale di Santa Maria, quello con finestre bifore sormontate dallo stemma papale di Martino V (Oddone Colonna, 1417-1431), il ciclo di affreschi della Chiesa di Santa Liberata, eseguiti da Maestri della bottega di Antoniazzo Romano , il primo impianto della Chiesa e dell'Ospedale di Santa Maria Maddalena al Passo della Fortuna, riedificati nel \u2019600.\nNel 1572 il feudo, con titolo di Contea, fu acquistato per la rilevante somma di 26.000 scudi romani dal nobile forlivese Gerolamo Theodoli, Vescovo di Cadice, legato pontificio presso il re di Spagna dal quale aveva ricevuto cospicui benefici e che aveva gi\u00e0 eretto un imponente palazzo di famiglia a Roma in Via del Corso. Il quattordicenne Theodolo, suo erede nel 1579, concesse lo stesso anno un proprio Statuto a Ciciliano e nel 1596 ottenne dal papa anche il titolo di Marchese di San Vito.\nI Theodoli, elevati nel \u2018600 al rango di Marchesi di Baldacchino che li parificava ai principi romani e contemplava, tra diversi privilegi quello di poter ospitare il pontefice, simboleggiato dall\u2019innalzamento di un baldacchino nelle proprie dimore, esercitarono i diritti feudali sulla Contea di Ciciliano sino al 1816; ad essi si deve la definizione urbanistica del centro storico: Porta di Sotto, l'Arco Valerio, il grande granaio con botteghe sottostanti che delimita un lato dell\u2019antica Piazza del borgo al cui centro campeggia la Chiesa della Madonna della Palla (1759, pregevole opera del marchese architetto Gerolamo Theodoli), Porta di Corte e la trasformazione, con vari interventi nel corso dei secoli, della originaria rocca medievale nell\u2019attuale Castello Theodoli tuttora propriet\u00e0 della famiglia.\nSignificative tracce della civilt\u00e0 contadina, sopravvissuta a Ciciliano sino agli anni 40 del secolo scorso, sono la particolare e diffusa presenza nel territorio \"di\" \u201c\"att\u00e8e\"\u201d, casali per il ricovero del bestiame e la rimessa di attrezzi e foraggio, oggi in gran parte abbandonati, alcuni ristrutturati, e di \u201c\"cone\"\u201d, edicole sacre campestri delle quali \u00e8 giunta sino a noi quella settecentesca della Madonna di Loreto, recentemente restaurata a cura dell\u2019Associazione Comitato Articolo 9.\nMonumenti e luoghi d'interesse.\nArchitetture religiose.\nSorge sulla sommit\u00e0 del colle omonimo, chiamato nel medioevo \u201cVigilianum\u201d o \u201cBicilianum\u201d forse perch\u00e9 da questo luogo era possibile vigilare qualsiasi movimento lungo la valle Empolitana, dove si snodava la strada romana che collegava Tivoli a Trebula Suffenas, e la valle del Giovenzano che consentiva un collegamento con la via Valeria e l\u2019Abruzzo. Nella sua forma attuale la chiesa deriva dalla giunzione di due corpi di fabbrica edificati in tempi diversi. Nella seconda met\u00e0 del XV secolo fu eretta un\u2019edicola con volta a botte che costituisce ora il presbiterio e che venne decorata con un interessante ciclo di affreschi, attribuiti alla bottega di Antoniazzo Romano, forse su committenza dei feudatari dell\u2019epoca, i Colonna . Sulle pareti sono raffigurate la Madonna con il Bambino, le Sante Vittoria, Anatolia, Agata, Liberata e i Santi Benedetto, Sebastiano, Gregorio, Pietro, Magno. Tra il 1653 e il 1662 (quest\u2019ultima data si legge su una pianella del tetto) venne aggiunto il corpo rettangolare che costituisce la navata, coperta con tetto a capriate. Alla fine dell\u2019Ottocento il Comune concesse ai Padri Maroniti, ai quali era stata affidata, di inglobare la chiesa in nuove costruzioni di loro propriet\u00e0. Oltre al ciclo di affreschi, altra opera di notevole pregio \u00e8 il paliotto d\u2019altare in scagliola, realizzato nel XVIII secolo da una bottega romana. Il fondo del paliotto \u00e8 nero lavagna, al centro reca un tondo su cui \u00e8 raffigurata a monocromo la scena del Martirio di S. Lorenzo; dai lati partono volute e rami policromi con fiori e foglie tra cui sono posti due uccelli esotici.\nNon \u00e8 nota la data di costruzione della Chiesa attuale di cui si hanno notizie documentate dalle visite pastorali dei Vescovi di Tivoli solo a partire dal 1581, tuttavia \u00e8 ipotizzabile che essa sorga sul luogo della Chiesa detta di \"Santa Maria de Limandrilli\", citata negli atti di un processo per eresia svoltosi a Rieti nel 1334 . In effetti dietro il complesso Chiesa-Ospedale, sempre in area di propriet\u00e0 comunale, sono tuttora presenti due recinti murari che potrebbero essere stati in antico dei \"mandrili,\" recinti per il bestiame. Per quanto riguarda l\u2019Ospedale, Giuseppe Marocco afferma che \"fu eretto per ricovero de\u2019 poveri passeggeri nell\u2019anno 1400.\" Da un documento datato 21 Ottobre 1604, conservato nell\u2019Archivio Vescovile di Tivoli, apprendiamo che \"Francesco Baldi di Ciciliano si obbliga innanzi al Vicario Generale di fabbricare l\u2019Ospedale nel luogo stesso dell\u2019Ospedale antico, fuori e vicino Ciciliano d\u2019appresso la via pubblica romana.\"\nDal complesso, chiesa, ospedale e prato antistante con pozzo, iniziava il \"Sentiero dei Pellegrini\", la via pi\u00f9 breve per salire a piedi all'antico Santuario della Mentorella sul Monte Guadagnolo (m. 1218), cima dei Prenestini.\nGli affreschi nella chiesa (del XVII secolo) furono realizzati probabilmente in concomitanza con la costruzione del nuovo Ospedale. Sulle pareti adiacenti all\u2019arcone d\u2019accesso al coro a destra in basso S. Lucia, in alto l\u2019Angelo Annunciante; a sinistra in basso S. Apollonia, in alto la Vergine Annunciata (datati giugno 1613, senza nome dell\u2019autore).Nella volta del coro la colomba dello Spirito Santo e gli Evangelisti. Nel coro, sulla parete d\u2019altare, Cristo crocefisso sul Calvario con la Madonna, S. Giovanni Evangelista e la Maddalena abbracciata alla croce; a destra la scena del \u201cNoli me tangere\u201d; a sinistra Maria Maddalena nel deserto .\nLa Chiesa parrocchiale di Ciciliano intitolata alla Beata Vergine Maria Assunta in Cielo \u00e8 stata edificata tra il 1793 e il 1818 e sorge a chiudere il lato corto dell'antica \u201cPiazza\u201d del borgo (dal \u2018900 Corso Umberto I). Fu eretta in dimensioni maggiori ed in posizione pi\u00f9 avanzata ed elevata rispetto alla precedente parrocchiale di Santa Maria, risalente alla prima met\u00e0 del '500, il cui sito \u00e8 identificabile nel sottostante edificio con archetti gotici. Prima ancora la funzione di parrocchia era stata svolta dalla Chiesa di S. Erasmo, chiesa baronale, sconsacrata nel 1609, tuttora visibile a fianco della torre circolare del Castello, fondata dai benedettini dell\u2019Abbazia di Subiaco ai quali si deve la nascita del paese tra XI e XII secolo. Per la costruzione della nuova parrocchiale occorsero diversi anni: fu necessario un notevole impegno finanziario e molto lavoro volontario da parte di tutta la popolazione che intendeva cos\u00ec realizzare una propria chiesa in concorrenza con quella della Madonna della Palla, progettata ed edificata nel 1759, al centro della Piazza, di fronte al lungo granaio del feudo, dal marchese Architetto Gerolamo Theodoli che si era riservato su di essa il patronato perpetuo per s\u00e9 e i suoi eredi. Realizzatore dell\u2019edificio, di stampo neoclassico nella facciata, fu il fabbrimurario Domenico Spaini, romano L\u2019interno \u00e8 a pianta basilicale, senza transetto, a tre navate suddivise da pilastri archivoltati di tardo gusto barocco. Di pregio la grande pala d\u2019altare, \u201cAssunzione della Vergine e donatore\u201d, dipinto ad olio su tela della seconda met\u00e0 del \u2018500, di importante autore ancora da identificare in quanto il nome tramandato, Giovanni Battista da Navarra , \u00e8 sconosciuto nella storia dell\u2019arte. Nella chiesa risalgono al XVI secolo la fonte battesimale e un\u2019acquasantiera, forse provenienti dalla precedente parrocchiale. Sulla parete della navata sinistra sono le tele, di autori ignoti, del \u2018600 \u201cMadonna del Rosario tra i Santi Domenico e Caterina\" e del \u2018700 \u201cMadonna, Anime purganti, San Magno e Santa Liberata\u201d. Gli affreschi della volta e del coro furono realizzati nel 1867 dal pittore Giacomo Ceruti .\nArchitetture militari.\nIl castello ha come nucleo originario la Rocca eretta fra il 1050 e il 1115 dall\u2019Abbazia benedettina di Subiaco a protezione dei suoi confini territoriali verso Tivoli . In questa fase era un luogo fortificato con funzione di difesa e rifugio temporaneo. Accanto alla rocca, ancora oggi stretta tra l\u2019unica torre circolare del castello e la prima porta del paese (\u201cla portella\u201d), era la chiesa di S. Erasmo, sconsacrata nel 1609, riutilizzata come granaio e successivamente come scuderia (\u201clo stallone\u201d). La trasformazione da fortificazione a castello \u00e8 avvenuta in fasi successive. Un primo ampliamento, nel XV secolo, \u00e8 opera dei Colonna, che realizzarono un impianto quadrato con torri angolari . Ai Theodoli, che acquistarono il feudo di Ciciliano nel 1572, si deve la trasformazione in residenza (\u201cil palazzo\u201d) con il ribaltamento del primitivo ingresso al quale si accedeva dall\u2019interno del borgo fortificato (\u201cil castelluccio\u201d) e la realizzazione dello scalone a ferro di cavallo che consente il collegamento con la Piazza di Corte, delimitata sul lato opposto dall\u2019imponente granaio, la costruzione della scala cordonata che dal cortile tramite un loggiato sale al giardino pensile di S. Erasmo, con cisterna e alberi di tasso, al piccolo oratorio (ricavato nel \u2018600 nel piano superiore del loggiato), alle sale del piano nobile e al giardino pensile superiore con secolari alberi di bosso dove \u00e8 ancora funzionante un pozzo che attinge da una grande cisterna interrata. Sul cortile, dove \u00e8 collocata un'ara romana, affacciano l\u2019ampia cucina, un antico forno alla base della torre maestra e un torcularium per pigiare le uve inserito nella caditoia dell\u2019antica porta. Dall\u2019androne di ingresso si accede alle segrete dove sono ancora visibili i graffiti fatti dai detenuti. All\u2019inizio del XX secolo risalgono gli ultimi restauri e il ripristino della merlatura guelfa.\nSiti archeologici.\nI resti del centro storico dell\u2019antica cittadina romana di Trebula Suffenas, in localit\u00e0 Ospedale Santa Maria Maddalena-San Giovanni, a sud-ovest del Passo della Fortuna, si estendono, attraversati dalla moderna Via di Rocca d'Elci, nel parco di Villa Manni e nell\u2019adiacente propriet\u00e0 Terenzi dove, a cura dell\u2019Associazione Comitato Articolo 9 in collaborazione con la Soprintendenza territoriale, sono in corso interventi propedeutici a future indagini archeologiche. Notevoli rinvenimenti archeologici si devono finora agli scavi effettuati nel 1948 dalla Soprintendenza alle Antichit\u00e0 del Lazio, sotto la direzione di Domenico Faccenna, all\u2019interno della propriet\u00e0 Manni in seguito ai quali furono riportati alla luce un piccolo foro pavimentato a lastre di tufo e travertino, un grande e raffinato complesso termale di et\u00e0 antonina (150-130 a. C.), varie domus databili fra il II secolo a.C. e l\u2019epoca tarda, affacciate su strade basolate, statue, colonne, vasi, monete, macine per il grano e numerosissime iscrizioni.\nSociet\u00e0.\nEtnie e minoranze straniere.\nAl 31 dicembre 2013 a Ciciliano risultano residenti 141 cittadini stranieri, la nazionalit\u00e0 pi\u00f9 rappresentata \u00e8 quella rumena, con 97 cittadini residenti.\nInfrastrutture e trasporti.\nStrade.\nIl comune \u00e8 interessato dalla strada provincile 33/a Empolitana I.\nAmministrazione.\nAltre informazioni amministrative.\nTra il 1816 e il 1870 amministrativamente, all'interno della Comarca di Roma, suddivisione amministrativa dello Stato Pontificio, faceva parte del Distretto di Tivoli.\nSport.\nHa sede nel comune la societ\u00e0 di calcio A.S.D. Ciciliano, che ha disputato campionati dilettantistici regionali.\nBibliografia.\nGiuseppe Marocco, \"Monumenti dello Stato Pontificio\", Tomo VIII, pp. 141-149, Roma, 1835.\nAdone Palmieri, \"Topografia statistica dello Stato Pontificio\", vol. II, pp 103-104, tip. Forense, 1857. \nLuigi Maria Bruzza, \"Il Regesto della Chiesa di Tivoli\", Roma, 1880.\nAllodi-Levi, \"Il Regesto Sublacense dell\u2019undicesimo secolo\", Biblioteca della Societ\u00e0 romana di storia patria, Roma, 1885.\nGiulio Silvestrelli, \"Citt\u00e0, castelli e terre della regione romana\", vol. I, Roma, Arti grafiche, 1940.\nDomenico Faccenna, \"Ciciliano. Resti di una villa romana in localit\u00e0 \u201cOspedale San Giovanni\u201d\", in \u201cNotizie degli Scavi di Antichit\u00e0\u201d, Roma, 1948.\nEsquilio Calvari, \"Pomponia Grecina\" (\"i Plauzi Silvani\") in \u201cAtti e Memorie della Societ\u00e0 Tiburtina di Storia e d\u2019Arte\u201d, XXIV, Tivoli, 1951.\nLily Ross Taylor, \"Trebula Suffenas and the Plautii Silvani\", in \u201cMemoirs of the American Academy in Rome\u201d, XXIV, Roma, 1956.\nVincenzo Federici, \"L\u2019unit\u00e0 del bacino dell\u2019Aniene\", in \u201cAtti e Memorie della Societ\u00e0 Tiburtina di Storia e d\u2019Arte\u201d, 34, Tivoli, 1961.\nRenzo Mosti, \"L\u2019eresia dei fraticelli nel territorio di Tivoli,\" in \u201cAtti e Memorie della Societ\u00e0 Tiburtina di Storia e d\u2019Arte\u201d, 38, Tivoli, 1965.\nCairoli Fulvio Giuliani, \"Forma Italiae, regio I, volumen tertium, Tibur, pars altera,\" Unione Accademica Nazionale, De Luca Editore, Roma, 1966.\nGiacomo C. Bascap\u00e9, Carlo Perogalli, \"Castelli del Lazio\", Milano, ed. Bramante, 1968.\nLorenza Berni Brizio, \"Ritrovamenti in localit\u00e0 \u201cOspedale San Giovanni\u201d presso Ciciliano (Roma)\", in Atti Ce.S.D.I.R., Cisalpino, Milano-Varese, 1969-1970.\nFranco Sciarretta, \"Un\u2019epigrafe da Ciciliano e la definizione topografica di Trebula Suffenas\", in \u201cAtti e memorie della Societ\u00e0 Tiburtina di Storia e d\u2019Arte\u201d, Tivoli, 1970.\nGiovanni Censi, \"Gerano tra Tivoli e Subiaco\", in \u201cAtti e Memorie della Societ\u00e0 Tiburtina di Storia e d\u2019Arte\u201d, 44, Tivoli, 1971.\nLorenza Berni Brizio, \"Una dedicatio delle imagines di Gaio e Lucio Cesari da parte degli Augustales di Trebula Suffenas,\" in Atti Ce.S.D.I.R., Cisalpino, Milano-Varese, IV, 1972-1973.\nPierre Toubert, \"Les structures du Latium medieval.\" Ecole Fran\u00e7aise de Rome, vol.I, Roma, 1973.\nFranco Sciarretta, \"Trebula Suffenas. La citt\u00e0 dei Plautii Silvani (presso l\u2019odierna Ciciliano)\", Tiburis Artistica ed., Tivoli, 2013 (1^ ed. 1974).\nPaolo Delogu, Lucia Travaini, \"Aspetti degli abitati medievali nella regione sublacense\", in \u201cArchivio della Societ\u00e0 romana di storia patria\u201d, 101, Roma,1978.\nLucia Travaini, \"Rocche, castelli, viabilit\u00e0 tra Subiaco e Tivoli intorno ai confini territoriali dell\u2019abbazia sublacense (secoli X-XII),\" in \u201cAtti e memorie della Societ\u00e0 Tiburtina di Storia e d\u2019Arte\u201d, Tivoli, 1979.\nPaolo Delogu, \"Ricerche nella regione sublacense\", in \u201cQuaderni di Archeologia laziale\u201d, 4, 1979.\nPietro Ceruleo, \"I castellieri della media Valle dell\u2019Aniene\", in \u201cAtti e Memorie della Societ\u00e0 Tiburtina di Storia e d\u2019Arte\u201d, Tivoli, 1980.\nAnna Maria Tomei, \"Gli Equi nell\u2019alta e media valle dell\u2019Aniene\", in \u201cEnea nel Lazio. Archeologia e mito\u201d, catalogo della Mostra per il bimillenario virgiliano, Fratelli Palombi Editori, Roma, 1981.\nAnna Maria Corbo, \"Ciciliano\", in \u201cLazio ieri e oggi\u201d, a. XIX n.1, 1983.\nMaria Grazia Granino Cecere, \"Regio IV, Sabina et Samnium, Trebula Suffenas\", in \u201cSupplementa Italica\u201d, n.s. 4, Unione Accademica Nazionale, Edizioni Quasar, Roma, 1988.\nMarco Spesso, \"La cultura architettonica a Roma nel secolo XVII: Gerolamo Theodoli (1677-1766)\", Bulzoni Editore, Roma, 1991.\nMassimo Spaventa, \"\u2018Bballe pe\u2019 la rocca, Filastrocche, proverbi, indovinelli ed altro nel dialetto di Ciciliano\", Consorzio RES editore, Roma,1994 (versione multimediale: www.consorziores.it).\nManuela Buttafoco, Mariastella Margozzi, \u201c\"Ciciliano\"\u201d in Patrimonio artistico monumentale dei Monti Sabini, Tiburtini, Cornicolani e Prenestini, IX Comunit\u00e0 Montana del Lazio, Tivoli, 1995.\nFranco Sciarretta, \"Rinvenimenti archeologici nelle aree trebulana e tiburtina\", in \u201cAtti e Memorie della Societ\u00e0 Tiburtina di Storia e d\u2019Arte\u201d, Tivoli, LXVIII,1995; LXIX, 1996; LXXVI, 2003.\nGian Luca Gregori\", Il problema dei confini orientali di Trebula Suffenas alla luce di una nuova epigrafe da Marano Equo\", in \u201cQuaderni di Archeologia Etrusco-Italica\u201d, Archeologia laziale, XII, 1995.\nAntonio Persili, \"Comunit\u00e0 e chiese a Ciciliano. Frammenti di storia di un popolo\", consorzio RES editore, Roma, 1995.\nZaccaria Mari, Franco Sciarretta, Antonio Petrini, Maria Grazia Fiore, \"Subiaco e Ciciliano. Itinerari nella Valle dell'Aniene\", Editrice \"La Roccia\", Roma, 1996.\nLucrezia Rubini, Franco Sciarretta, \"Gli affreschi della chiesa di Santa Liberata a Ciciliano\", in \u201cAtti e Memorie della Societ\u00e0 Tiburtina di Storia e d\u2019Arte\u201d, Tivoli, 70,1997.\nFranco Sciarretta, \"La definizione topografica del Castrum Morellae\", in \u201cAtti e Memorie della Societ\u00e0 Tiburtina di Storia e d\u2019Arte\u201d, Tivoli, 70,1997.\nMassimo Spaventa, \"Facci a ccicu. La cucina di Ciciliano tra cattura e coltura\", Consorzio RES Editore, Roma, 1997.\nFerdinando De Angelis, \"Ciciliano. Amore, regazzate, persone, ricordi \u2026\", Roma, Aracoeli, 1997.\nLucrezia Rubini, Commissione per il recupero e il restauro del centro storico di Ciciliano: Relazione storico-artistica, Comune di Ciciliano, 1998.\nGian Luca Gregori, \"Nomina transcripticia e praedia subsignata debiti, ipoteche e finanze locali a Trebula Suffenatium\", Collection de l\u2019\u00c9cole Fran\u00e7aise de Rome, 256, Roma, 1999.\nMarco Buonocore, a cura di, \"Appunti di topografia romana nei codici lanciani della Biblioteca Apostolica Vaticana\", V, Edizioni Quasar, Roma, 2002.\nAlberto Crielesi, \"L\u2019architetto Gerolamo Theodoli e la chiesa di S. Maria della Palla a Ciciliano,\" in \u201cAequa. Indagini storico-culturali sul territorio degli Equi\u201d, n. 12, 2003.\nMaria Grazia Fiore, \"La rilettura dei mosaici pavimentali delle terme di Trebula Suffenas (Ciciliano-Roma)\", in \u201cAISCOM\u201d, Atti del IX Colloquio, Ravenna, 2004.\nGiovanni Minorenti, \"Ciciliano e il suo popolo\", con lo Statuto del 23 dicembre 1579, Tiburis Artistica ed., Tivoli, 2014 (1^ ed. 2006).\nZaccaria Mari, \"La topografia degli Equi della Valle dell\u2019Aniene\", in \u201cL\u2019ombelico d\u2019Italia. Popolazioni preromane dell\u2019Italia Centrale\u201d, Gangemi editore, Roma, 2007.\nPierangelo Buongiorno, Irene Cao, \"Trebula Suffenas: alcune questioni aperte\", in \u201cStudi in ricordo di Fulviomario Broilo, a cura di G. Cresci Marone e A. Pistellato, Padova, 2007.\nFrancesco Solinas, \"Politica familiare e storia artistica del primo Seicento. Il caso dei Marchesi Theodoli\", in \u201cStoria dell\u2019arte\u201d, n.s. 16/17, CAM Editrice, Roma, 2007.\nLando Scotoni, \"L\u2019antica via Praeneste\u00a0\u2013Trebula Suffenas e il suo discusso tracciato\", in \u201cGeografia\u201d, anno XXI, n. 3-4, Roma, 2008.\nFranco Sciarretta, \"La nascita di Ciciliano, ovvero Trebula dei Suffenati,\" Tiburis Artistica ed., Tivoli, 2008.\nMarta Salviani, Daniele Sciarretta, \"Edifici sacri e profani del paesaggio rurale\", IX Comunit\u00e0 Montana del Lazio, Consorzio Grafico E Print, Castel Madama, 2009.\nZaccaria Mari, \"Ricerche archeologiche e progetti di musealizzazione a Ciciliano\", in \u201cAequa. Indagini storico-culturali sul territorio degli Equi\u201d, n. 43, 2010.\nGiorgia Maria Annoscia, \"Ricerche topografiche in area sublacense: la Rocca d\u2019Elci (Ciciliano, Roma),\" in Lazio e Sabina 8, a cura di G. Ghini e Z. Mari, Edizioni Quasar, Roma, 2012.\nLaura Santangelo, \"Analisi topografico-archeologica del Castrum di Ciciliano\", Tesi di laurea, Sapienza Universit\u00e0 di Roma, Facolt\u00e0 di Lettere e Filosofia, Corso di laurea in Scienze Archeologiche, relatore Giorgia Maria Annoscia, a. a. 2011-2012.\nSimona Pannuzi, \"Struttura urbana ed edilizia abitativa medievale nell\u2019area tiburtinosublacense: i casi di Gerano, Cerreto e Ciciliano\", in Atti del VI Congresso Nazionale di Archeologia Medievale (L\u2019Aquila 12-15 settembre 2012), Firenze, 2012.\nValerio Calvari, Massimo Spaventa, \"Documenti per\" la \"Carta storico-archeologica del territorio dell\u2019antica Trebula Suffenas,\" CD-ROM, ed. fuori commercio, \u00a9 Comitato Articolo 9, 2013.\nIX Comunit\u00e0 Montana del Lazio dei Monti Sabini Tiburtini Cornicolani Prenestini, I beni del patrimonio rurale, Piano di Sviluppo Rurale Lazio 2007-2013.\nZaccaria Mari, Scoperte archeologiche nel territorio tiburtino e nella Valle dell'Aniene (X), in \u201cAtti e Memorie della Societ\u00e0 Tiburtina di Storia e d\u2019Arte\u201d, Tivoli, 86, 2013.\nZaccaria Mari, Fabiana Marino, \"Recenti acquisizioni nell\u2019area Trebulana\", in Tibur e Trebula Suffenas, \"Quaderni di Archeologia e di Cultura Classica\u201d, n. 3, Tiburis Artistica ed., Tivoli, 2014.\nGiovanni Minorenti, \"Storie di Ciciliano tra il 900 e il 1900,\" ed. fuori commercio, 2017. \nAltri progetti "}
{"id": "31895", "revid": "1718925", "url": "https://it.wikipedia.org/wiki?curid=31895", "title": "Pittura rupestre", "text": " Le pitture rupestri sono pitture riportate sulle pareti di grotte risalenti alla preistoria a partire dal Paleolitico. Nelle stesse grotte sono stati anche rinvenuti graffiti rupestri. \nDatazione.\nLa datazione di queste pitture rimane spesso incerta e non di rado d\u00e0 luogo a polemiche, in quanto i metodi utilizzati, come quello al radio carbonio, possono essere facilmente \"ingannati\" da campioni contaminati da materiale pi\u00f9 antico o pi\u00f9 recente, e ci\u00f2 avviene con molta facilit\u00e0 all'interno delle caverne. Nel dicembre 2019 \u00e8 stato annunciato il rinvenimento di pitture rupestri risalenti a - anni fa, nell'isola di Sulawesi in Indonesia. Poco meno di un anno dopo, nel gennaio 2021, con uno studio pubblicato su \"Science Advances\" \u00e8 stato comunicato che la datazione (effettuata con il metodo uranio-torio) di un dipinto rupestre ritraente con ogni probabilit\u00e0 un \"Sus celebensis\" e scoperto nel 2017 nella grotta di Leang Tedongnge, anch'essa nel Sulawesi, ha fatto risalire la creazione dell'opera ad almeno anni fa, rendendo quest'ultima il pi\u00f9 antico esempio a noi noto di arte figurativa (ossia rappresentate oggetti del mondo reale piuttosto che semplici modelli e disegni astratti) creato dall'uomo.\nSoggetti artistici.\nQuando, alla met\u00e0 del XIX secolo, furono rinvenuti per la prima volta questi graffiti, vennero considerati primitivi, ma una recente rivalutazione e nuove scoperte ci hanno permesso di comprendere l'importanza dei lavori dell'Et\u00e0 della Pietra, che non solo sono di alto livello artistico, ma costituiscono anche importanti indizi per una migliore conoscenza della cultura e delle credenze di quell'epoca.\nI soggetti pi\u00f9 comuni nelle pitture rupestri paleolitiche sono i grandi animali selvaggi, come buoi, bisonti eccetera. Sono spesso presenti anche impronte umane. L'antropologo Leroi-Gourhan ha riconosciuto delle regolarit\u00e0 nelle rappresentazioni di bovini ed equini e nelle associazioni di questi rispettivamente al sesso femminile e al sesso maschile. Inoltre per pitturare venivano utilizzate pitture naturali, come ad esempio per la maggior parte dei disegni venivano utilizzati mirtilli schiacciati che creavano un colore simile al blu scuro e sangue di animali morti, in modo da farli asciugare far capire che da l\u00ec vi era passato qualcuno o che quella grotta occupata come casa.\nCollocazione geografica.\nI pi\u00f9 noti siti con pitture rupestri paleolitiche si trovano a:\nTra i siti con pitture rupestri post-paleolitiche in Italia, si possono citare"}
{"id": "31897", "revid": "1214201", "url": "https://it.wikipedia.org/wiki?curid=31897", "title": "Cervara di Roma", "text": "Cervara di Roma \u00e8 un comune italiano di 451 abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nDistante 70 chilometri da Roma, capoluogo della omonima provincia, il territorio comunale fa parte della Valle dell'Aniene e risulta compreso tra i 419 e i 1.611 metri di altitudine sul livello del mare con un dislivello altimetrico complessiva pari a 1.192 metri, lungo le pendici occidentali dei Monti Simbruini (Monte S.Bartolomeo e Monte Castell'Amato). Porta d'ingresso al parco naturale regionale dei Monti Simbruini, che con i suoi 29.990 ettari rappresenta la pi\u00f9 grande area protetta della regione Lazio, il centro abitato comunale di Cervara posto a 1.053\u00a0m s.l.m. risulta essere il pi\u00f9 alto della citt\u00e0 metropolitana di Roma e il secondo del Lazio dopo Filettino.\nL'11 maggio del 2000 si registr\u00f2 un terremoto di 4,1 gradi della scala Richter (VI Mercalli) con epicentro tra i comuni di Cervara di Roma, Rocca Canterano e Canterano.\nClima.\nTemperato freddo.\nInverno piovoso e temperature minime che possono scendere facilmente sotto gli 0\u00a0\u00b0C.\nLa stagione fredda \u00e8 inoltre caratterizzata da piogge frequenti e nevicate occasionali...a volte anche molto abbondanti.\nIn estate la temperatura media si aggira intorno ai 25-28\u00a0\u00b0C.\nRaramente accade che nella stagione estiva la temperatura media superi i 30\u00a0\u00b0C nelle zone sopra i 1000 metri di altitudine.\nClassificazione climatica: zona F, 3134 GR/G\nMonumenti e luoghi d'interesse.\nArchitetture religiose.\nLa chiesa, intitolata anche a Sant'Elisabetta e a , si trova nei pressi dei ruderi della rocca medievale del centro storico. \u00c8 costruita interamente in pietra locale, possiede un antico campanile e un portale d'ingresso del XV secolo.\nL'interno contiene tesori d'arte: alla prima met\u00e0 del Seicento risale il quadro ad olio su tela che rappresenta la Visitazione, attribuito a Vincenzo Manenti di Orvinio, e al medesimo periodo appartiene anche l'altro dipinto, posto sull'altare maggiore, che raffigura la Madonna del Carmine. Sotto l'altare maggiore \u00e8 conservato il corpo di un martire della chiesa, dono di Pio VI a Cervara, trovato nelle catacombe di San Call\u00ecsto a Roma. Vicino fu trovata una lapide con l'iscrizione \"Felix\" cos\u00ec gli fu dato il nome di San Felice che \u00e8 il protettore del paese.\nLa chiesa prende il nome dalla posizione presso le porte del paese. \u00c8 situata in posizione dominante la valle dell'Aniene. Fu istituita nel 1702 dai Padri Gesuiti \"in occasione delle sante missioni che fecero in detta terra\"; ma la sua costruzione potrebbe porsi tra il 1514 e la fine degli anni sessanta. All'interno si conserva una statua in terracotta raffigurante una \"Madonna con Bambino\".\nOsservatorio Astronomico Claudio del Sole.\nAssociazione Astrofili ASTRIS- Possibilit\u00e0 di osservazioni notturne e diurne al telescopio.\nSculture e poesie dislocate in vari punti del paese.\nSociet\u00e0.\nEtnie e minoranze straniere.\nAl 31 dicembre 2013 a Cervara di Roma risultano residenti 34 cittadini stranieri.\nLingue e dialetti.\nUna vasta area tra il gruppo sabino e il gruppo romanesco dei dialetti mediani si insinua dalla valle dell'Aniene dove la distinzione preromanza fra -\u00f4 e -\u00f6 si contestualizza in un sistema vocalico per cui l'-\u00f6 resta o se la tonica \u00e8 e od o, diventa u se invece la tonica \u00e8 i, a od u. L'area \u00e8 generalmente inclusa nel gruppo sabino ad eccezione dei colli albani, e tali condizioni fonetiche vengono definite cervarole, dal nome di Cervara di Roma.\nCultura.\nArte.\nLe caratteristiche naturali di Cervara sono state spesso motivo di richiamo. Fin dai primi anni del 1800 fu inserita nell'itinerario degli artisti stranieri che, nel loro soggiorno romano, oltre ad ammirare le vestigia antiche e le opere d'arte conservate nei musei, presero a perlustrare i dintorni.\nIl primo a realizzare un'opera a Cervara fu Joseph Anton Koch, pittore di origine tirolese che, soggiornando nella Campagna Romana (ad Olevano Romano ) per pi\u00f9 di trent'anni nel periodo estivo, vi giunse nel 1810 e ne lasci\u00f2 una testimonianza in un'incisione.\nVi furono Bartolomeo Pinelli, il pi\u00f9 prolifico illustratore di Roma e della sua provincia con i suoi circa 10.000 disegni e incisioni, Adrian Ludwig Richter che realizz\u00f2 un paesaggio cervarolo nel 1826: un disegno a penna oggi nel museo di Dresda (Kupferstichkabinett Dresden).\nVi fu perfino Samuel Morse, pittore, storico, ma soprattutto conosciuto per essere l'inventore del famoso codice Morse; caricati i bagagli su due muli giunse da Subiaco il 24 maggio 1830 (\"Il paesaggio \u00e8 grandioso, passato un querceto, appare Cervara dove si arriva per un sentiero di capre. Nessuna carrozza ci passerebbe mai...C'\u00e8 qualcosa di stranamente maestoso nella calma di un posto come questo. Vi regna, per lo pi\u00f9, un silenzio perfetto\").\nE ancora il pittore tedesco Ernst Willers, che nel 1836 realizz\u00f2 un quadro conservato oggi nella Kunsthalle (pinacoteca) di Brema, scrittori quali Edward Lear, che esegu\u00ec nel 1838 alcune litografie; il critico letterario francese Th\u00e9ophile Gautier, il pittore realista Jean-Baptiste Camille Corot, Karl von Blaas, che fu influenzato dai Nazareni, gruppo di pittori romantici tedeschi attivi a Roma e Provincia nel XIX secolo; l'austriaco Robert Wellmann, che fu il primo artista a giungere nel 1900, il quale acquist\u00f2 in contrada \"la Maddalena\" una villa in cui visse ed oper\u00f2 per alcuni anni. E infine Oskar Kokoschka, pittore e drammaturgo austriaco che studi\u00f2 a diretto contatto con Gustav Klimt nel periodo della Secessione viennese, giungendovi nel 1930.\nDopo la seconda guerra mondiale, fu solo negli anni sessanta che il legame tra gli artisti e Cervara torn\u00f2 a saldarsi. Sante Monachesi il fondatore del \"Movimento Futurista Marche\", il neorealista Domenico Purificato e Aldo Riso, furono tra i primi ad avventurarsi per le stradine del centro storico. In questi anni spicca sicuramente il poeta spagnolo Rafael Alberti, dove una sua poesia domina la piazza principale. Simbolo di una poesia incentrata sull'impegno politico e civile, fu costretto a trascorrere buona parte della sua vita in esilio tra Francia, Messico, Argentina e dal 1964 visse in Italia in provincia di Roma, per poi far ritorno nella sua terra nat\u00eca solo dopo la morte di Francisco Franco.\nNegli anni settanta numerosi artisti (tra cui Eric Hebborn, Giuseppe Ciotti e Julianos Kattinis) vollero lasciare sui muri traccia del loro paesaggio con affreschi e murales. Agli inizi degli anni ottanta il maestro Vincenzo Bianchi, titolare della Cattedra di Scultura dell'Accademia di belle arti di Firenze, coadiuvato dai suoi allievi, realizz\u00f2 forme scultoree sulla roccia calcarea a strapiombo sulla piazzetta, definita \"La Montagna D'Europa\" dedicata alla pace nel mondo, modellata con sculture simbolo di fratellanza, pace e solidariet\u00e0.\nMa tra tutti gi artisti che hanno soggiornato e lasciato una loro testimonianza del paese, il pittore che ha immortalato il piccolo comune rendendolo famoso in Italia e in Europa fu Ernest H\u00e9bert (Grenoble, 1817 \u2013 La Tronche, 1908). Innamorato delle \"cervaroles\", fu il cantore di ogni loro espressione, di ogni loro gesto. Si install\u00f2 nel paese ed inizi\u00f2 a vivere la vita semplice, rude ed austera dei paesani. L'ambiente circostante ed il paesaggio crearono in lui una serenit\u00e0 d'animo ed una forza ispiratrice tanto che realizz\u00f2 opere altamente significative, quasi tutte, in seguito, esposte con largo consenso della critica: Rosanera alla fontana, Le pic de Cervara (Il picco di Cervara), Une rue a' Cervara (Una strada di Cervara), Porteuse d'eau de Cervara (Portatrice d'acqua), Les C\u00e8rvaroles (Donne di Cervara).\nIl quadro che pi\u00f9 di tutti eccelle \u00e8 \"Les C\u00e8rvaroles\" ora esposto a Parigi al Museo d'Orsay.\nMusica.\nEnnio Morricone ha composto musiche inedite dal titolo \"Notturno per Cervara\" e \"Passacaglia per Cervara\" nel 1998, dirette da Andrea Morricone con Roma Sinfonietta a Cervara il 2 luglio 1998.\nCinema.\nCervara \u00e8 uno dei luoghi dove \u00e8 stato girato il film di Checco Zalone \"Quo vado?\" del 1\u00ba gennaio 2016 col finto nome di Castrovizzo.\nEconomia.\nAgricoltura.\nIl \"tartufo di Cervara\" ha ottenuto il riconoscimento di Prodotto agroalimentario tradizionale laziale (vedi al numero 182).\nInfrastrutture e trasporti.\nFerrovie.\nFino al 1933 era in funzione la Ferrovia Mandela-Subiaco, con una fermata \"Rocca Canterano-Cervara-Canterano\".\nAmministrazione.\nTra il 1816 e il 1870 faceva parte del distretto di Subiaco all'interno della Comarca di Roma, una suddivisione amministrativa dello Stato Pontificio.\nNel 1881 \"Cervara\" cambi\u00f2 denominazione in Cervara di Roma."}
{"id": "31899", "revid": "453768", "url": "https://it.wikipedia.org/wiki?curid=31899", "title": "Cerreto Laziale", "text": " \nCerreto Laziale \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nCerreto Laziale \u00e8 un paese della valle del Giovenzano. \u00c8 posizionato su una collina, leggermente staccata dai monti che la sovrastano, a 520 metri sul livello del mare. Alle spalle verso nord, ci sono tre rilevi appartenenti ai Monti Ruffi.\nIn un primo piano vi sono i Fossicchi (m. 985) fino al fosso del Fioio, che segna i confini di Cerreto con Sambuci e Saracinesco. Il versante Ovest scende, attraverso i Vignali, fino alla valle del Giovenzano; il versante Est scende alle valli (in dialetto locale \"Le Vagli\") che separano i Fossicchi da Costa Sole; l\u00ec passa la mulattiera per Saracinesco.\nIn secondo piano vi \u00e8 la montagna che ha una prima cima nel monte Scrima (m. 1060) e poi sale fino al monte Costasole (m. 1251), la cima pi\u00f9 alta dei M. Ruffi, detta nel \"Resgesto Sublacense\" \"caumen montium\". Al comune di Cerreto appartiene il versante Ovest di Costa Sole, fino a Forca Tradella: \u00e8 un punto in cui confinano Cerreto, Saracinesco, Anticoli e Rocca Canterano.\nLa terza montagna, in territorio di Rocca Canterano, \u00e8 Ceresola: di l\u00ec si scende a Est a Rocca di Mezzo, Rocca Canterano, Canterano e poi, per l'Empolitana II e la Sublacense si prosegue a Subiaco. Cerreto dista da Subiaco km. 22,8.\nIl comune di Cerreto confina con quello di Gerano. A est la collina di Cerreto scende fino ai pressi di Colle Careone (in dialetto locale la zona viene chiamata \"fontana a balle\"), e a sud attraverso i Serroni e Colle Chiuvittu scende fino al prato S. Anatolia.\nPoco oltre il prato incomincia la pianura di Cerreto. Questa si estende a sud-ovest lungo la via Empolitana II fino a Ponte Terenzio, e a nord-ovest fino alle pendici dei Fossicchi, lungo la via Ponte Varano-Sambuci e lungo il corso del Giovenzano, affluente dell'Aniene e subaffluente del Tevere. Per un tratto confina con Pisoniano e poi con Ciciliano; i confini toccano poi P. Terenzio, passano a est di Colle Passero e di Monte Carbone, attraversano il Giovenzano e,lungo le falde dei Fossicchi, risalgono fino al Fioio.\nLa pianura di Cerreto \u00e8 discretamente vasta; essa costituisce gran parte del territorio comunale (in tutto ettari 1187), e nel Medioevo era il nucleo centrale della \"Massa jubenzana\".\nOrigini del nome.\nSecondo alcuni il nome del paese si riferisce al Monte \u201cCerretum\u201d, nei pressi del quale \u00e8 situato il paese. Secondo altri deriva dal latino \u201cQuercus cerris\u201d, ossia cerro (poich\u00e9, in precedenza, il territorio dove ora sorge il paese era ricoperto da cerri) con l'aggiunta del suffisso collettivo \u201cetum\u201d che indica abbondanza.\nStoria.\nLe origini.\nIl territorio fu abitato fin dall'antichit\u00e0, come ci testimoniano le mura poligonali e gli edifici romani (probabilmente adibiti a granai) in contrada Fonte Farolfa e Arnale. Nel V secolo a.C. divenne territorio degli Equi e dopo la loro sconfitta, divenne dominio romano, fino alle invasioni barbariche.\nNei secoli che seguirono, i territori della valle del Giovenzano, vennero accorpati in una Colonia chiamata \u201dMassa Giovenzana\u201d, amministrata prima da un Governatore e poi dal Monastero di Santa Scolastica.\nIn un documento di papa Giovanni XVIII (21 luglio 1005) e in un altro di papa Benedetto VIII (settembre 1015), risulta il nome di un monte detto Cerreto che, insieme ad altri beni, venivano donati ai monaci sublacensi, in cui dovevano costruire un castello. segno che nel 1015 il castello ancora non c'era, ma c'era gi\u00e0 il progetto di costruirlo. Mentre nel privilegio di San Leone IX del 31 ottobre 1051, c'\u00e8 una variante decisiva: si dona il monte Cerreto in cui gi\u00e0 c'\u00e8 il castello. Quindi Cerreto \u00e8 sorto, per opera dei monaci sublacensi, in un anno tra il 1015 e il 1051.\nIl governo dei monaci (1051-1456).\nCerreto sorse nello Stato della Chiesa, in cui rest\u00f2 fino al 1870. Cos\u00ec fino al 1456, l'alto governo civile di Cerreto spett\u00f2 all'abate di S. Scolastica, per passare poi all'abate commendatario (fino al 1753) e poi alla Congregazione del buon governo (fino al 1870). Appena nato, Cerreto fu subito strappato con la forza al monastero sublacense da Lando di Civitella, imprigionando lo stesso abate. Eletto un nuovo abate (Giovanni di Farfa), quest'ultimo, riusc\u00ec a rioccupare Cerreto (1077-1078). Cerreto fu anche conteso tra Subiaco e Tivoli. Una pace tra queste due citt\u00e0 fu stipulata il 16 maggio 1169. Purtroppo si tratt\u00f2 pi\u00f9 di tregua che di pace, infatti i Tiburtini recarono danni sensibili a diversi comuni, tra cui Cerreto, verso la fine del XIII secolo. Grazie anche a Bonifacio VIII tali molestie cessarono.\nIl governo dei monaci commendatari (1456-1753).\nTra il 1456 e il 1753 fu retta da abati commendatari, tra i quali figurarono rappresentanti delle potenti famiglie dei Borgia, dei Colonna, dei Borghese e dei Barberini.\nLa fortezza.\nUna vera fortezza fu costruita all'inizio del governo dell'abate Tommaso da Celano: di forma quadrangolare, con ingresso ingresso unico (a Sud), quattro torrioni agli angoli e in mezzo, di fronte all'ingresso, fu posto il maschio, la grande torre ancora intatta. Per la sua costruzione fu imposta una tassa a tutti i comuni circostanti. L'erezione della fortezza portava con s\u00e9 la presenza di una piccola guarnigione nel comune. Fu proprio in questo castello che gli abitanti si rifugiarono il 10 aprile del 1592 per resistere all'assedio dei briganti di Marco Sciarra.\nL'assedio di Marco Sciarra.\nI briganti di Marco Sciarra, attaccarono Cerreto e i cittadini furono costretti a rifugiarsi nella fortezza. Cos\u00ec i malviventi decisero di tenere Cerreto sotto assedio, intenti a sterminare la sua popolazione. Gli abitanti, riuscirono ad inviare una lettera a Roma, per informare la Chiesa dell'accaduto, ma quest'ultima rifiut\u00f2 la richiesta. Ma i Cerretani non si diedero per vinti e chiesero l'aiuto dei paesi vicini, che acconsentirono. Cos\u00ec la notte tra il 24 e il 25 aprile 1592, i Cerretani legarono della stoffa imbevuta di pece alla coda di una gatta (la quale dar\u00e0 il nome alla festa popolare di Cerreto) e, dopo averle dato fuoco, la buttarono nei fienili dove i briganti riposavano. La gatta, correndo impaurita, diede fuoco ai fienili.\nLe fiamme erano il segnale che era stato deciso tra Cerreto e alleati per dare inizio alla battaglia. Cos\u00ec, al divampare delle fiamme, i Cerretani armati uscirono dalla fortezza e, insieme agli alleati, sconfissero i briganti. Poich\u00e9 l'incendio divamp\u00f2 per tutto il borgo, i Cerretani fecero una processione in onore di S. Agata che, si dice, avrebbe sedato le fiamme.\nPrima e seconda guerra mondiale.\nNella prima guerra mondiale, Cerreto ebbe 21 morti. Numerosi morti ci furono nella successiva epidemia d'Influenza spagnola. Nella seconda guerra mondiale i morti e i dispersi furono 7. Il paese fu anche bombardato, il 27 maggio 1944, senza per\u00f2 danni di rilievo: tre case distrutte ed altre danneggiate, qualche persona cavata fuori dalle macerie e una ragazza ferita; nessun morto.\nMonumenti e luoghi d'interesse.\nArchitetture militari.\nMura poligonali\nQueste mura, costruite a secco con grandi massi a forma irregolare, si trovano in territorio di Cerreto nella contrada \"Le Jonte\", vicino alla Fonte di Farolfo. Un muro, poco sopra la Fonte, \u00e8 lungo oltre 40 metri; resti minori sotto l'Arnale.\nSimili mura sono sparse qua e l\u00e0 nell'Italia centrale. Si ritiene che esse risalgano ai secoli VII-IV a.C. Nel caso delle mura poligonali di Cerreto fa meraviglia di trovarle quasi in pianura alle radici dei Fossicchi. In passato sono state rinvenute anche numerose tombe, alcune delle quali con ossa di proporzioni gigantesche.\nLa Torre\nL'unica torre di Cerreto (risalente al XIV secolo) che ha resistito fino ad oggi, \u00e8 quella che sovrasta il borgo antico e che, durante il medioevo, era il maschio della fortezza. Oggi viene aperta al pubblico solo in occasione di festivit\u00e0 e ricorrenze.\nSociet\u00e0.\nEtnie e minoranze straniere.\nSecondo i dati ISTAT, i cittadini stranieri a Cerreto Laziale al 31 dicembre 2015 sono 124 (11,09%). La nazionalit\u00e0 pi\u00f9 rappresentata \u00e8:\nTradizioni e folclore.\nNon ci sono documenti sul culto di San Sebastiano professato a Cerreto Laziale. Possiamo fare riferimento all'opinione comune (leggendaria) secondo la quale nel secolo XVI sarebbe venuta a Cerreto una colonia di milanesi. Questi avrebbero portato con s\u00e9 il culto del Santo che appunto, secondo S. Ambrogio, sarebbe nativo di Milano.\nUn altro dato interessante riferibile alla leggenda popolare, riguarda il fatto che poco dopo la canonizzazione di San Carlo Borromeo, nella Chiesa di San Sebastiano fu costruito un altare dedicato a San Carlo, ci\u00f2 si spiegherebbe se ammettiamo la presenza di questa colonia a Cerreto. La data della festivit\u00e0 \u00e8 fissata al 20 gennaio.\nCultura.\nCucina.\nLe Pizzarelle, simili a fettuccine ma pi\u00f9 corte e pi\u00f9 spesse preparate con farina di grano e una parte di farina di granturco, sono un tipico piatto locale servito nelle tradizionale \"scifette\" (contenitori in legno) con il sugo di pistacchio (pesto di aglio e peperoncino con l'aggiunta facoltativa di acciughe). A questo piatto tipico della cucina locale \u00e8 dedicata una frequentata sagra di Cerreto Laziale.\nInfrastrutture e trasporti.\nStrade.\nIL territorio comunale \u00e8 attraversato, oltre che dalla via Cerreto-Sambuci, dall'ultimo tratto dell'Empolitana II, da Madonna della Pace a P. Terenzio. Quest'ultimo \u00e8 un nodo stradale importante. A sinistra, per la Pedemontana, si va a Pisoniano e poi a San Vito Romano, Genazzano, Palestrina; a destra l'Empolitana I, costeggiando le rovine di San Valerio, di Saxula e di Empulum, conduce a Ciciliano, Castel Madama, Tivoli. Da Cerreto a Tivoli sono km 19,4 e fino a Roma km 51,2.\nLa \"SP 42/a\" collega Cerreto a Sambuci.\nAmministrazione.\nNel 1872 \"Cerreto\" cambi\u00f2 denominazione in \"Cerneto\", poi nel 1885 la cambi\u00f2 in \"Monterufo\", e quindi nel 1886 in Cerreto Laziale. Il sindaco \u00e8 Gina Panci (Lista civica) dal 10/06/2018."}
{"id": "31900", "revid": "1632387", "url": "https://it.wikipedia.org/wiki?curid=31900", "title": "Cave (Italia)", "text": "Cave \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nLa citt\u00e0 di Cave \u00e8 ai piedi dei Monti Prenestini, circondata da boschi di castagno e ceduo. Il punto pi\u00f9 elevato del territorio comunale, in gran parte collinare (), si raggiunge con i della Montagnozza.\nClima.\nA Cave ci sono 4 stazioni meteorologiche: Cave Morino, Cave San Giuseppe, Cave Speciano e Cave Rio.\nStoria.\nCave fu uno dei pi\u00f9 antichi castelli del medioevo nel Lazio. Fu feudo dei Colonna; vi si conservano alcuni avanzi medioevali di molta importanza, fra cui le vestigia dell'antico castello e delle sue mura.\nI primi abitanti del territorio, che dimoravano in sparsi casolari, erano degli \u2018'agri praenestini incolae'\u2019. Tutto il territorio di Cave nel medioevo era chiamato \u2018'territorium Trebanense'\u2019, come si riporta in Memorie Cavesi, la prima storia della citt\u00e0, scritta nel 1941 da mons. Nazzareno Marianecci. Qui nel medioevo, verso la contrada Campo-Cannetaccia, esisteva un castello (\u2018'oppidum'\u2019) col nome di \u2018'Castrum Trebanum'\u2019; sempre qui, secondo un documento del secolo V, esisteva la \u2018'Via Trivana'\u2019 o \u2018'Trebana\". L'antico \u2018'territorium Trebianum'\u2019 col suo \u2018'Trebium'\u2019 doveva essere nella localit\u00e0 Cruci, dove il territorio di Cave confina con quelli di Valmontone e di Genazzano: qui l'antica via Trebana, Morino-Potano-Valli, s'immetteva nella Prenestina delle Selci proveniente da Preneste, formando un trivio, da cui forse viene il nome \u2018'Trebium'\u2019.\nNel secolo X, a circa un miglio da \u2018'Castrum Trebanum'\u2019 verso Preneste, dove erano state aperte le cave di pozzolana e tufo, si stava formando una nuova comunit\u00e0 abitativa: da \u2018'Cavarum Terra'\u2019 deriva l'attuale etimologia \"Cave\" (Italia). Probabilmente lo sviluppo di questa comunit\u00e0 fece abbandonare, qualche secolo pi\u00f9 tardi, \u2018'Castrum Trebanum'\u2019, lasciandolo in completa rovina.\nNel 1117 in \u2018'Castrum Trebanum'\u2019 stazion\u00f2 per qualche giorno papa Pasquale II che da Anagni si recava a Palestrina a consacrare la Cattedrale di Sant'Agapito martire.\nDurante la guerra tra l'imperatore Carlo V d'Asburgo e il re di Francia Francesco I di Valois, i Colonna presero le parti degli imperiali, mentre papa Clemente VII si schier\u00f2 con i francesi.\nUn monitorio papale del 7 novembre 1526, contro i Colonna non bast\u00f2 a fermarli.\nNel dicembre 1526 Clemente VII ordin\u00f2 di armare un esercito, comandato dal capitano di ventura Vitellozzo Vitelli e dal legato pontificio Agostino Trivulzio, che rase al suolo quattordici feudi laziali dei Colonna, tra cui Marino, Zagarolo, Gallicano, Artena, Subiaco e Cave.\nDurante la Guerra del sale, combattuta tra lo Stato Pontificio, sotto papa Paolo IV, e la Spagna, dal settembre 1556 al settembre 1557, Cave fu risparmiata dai combattimenti e dai saccheggi, che invece non risparmiarono i centri vicini come Palestrina. Anzi, le trattative finali tra i contendenti si svolsero a Cave, dove fu firmata la pace il 14 settembre 1557.\nDal 1556 Cave fece parte del Ducato di Paliano, retto fino al 1561 da Giovanni Carafa, successivamente da membri della famiglia dei Colonna.\nNel 1854 i Colonna (famiglia) vendettero il loro palazzo alla benestante famiglia Gramiccia, di Cave.\nNel 1880, il Cardinale Antonio Saverio De Luca, vescovo diocesano, con proprio decreto proclamava la Madonna del Campo patrona primaria di Cave insieme a san Lorenzo: \u201cPatronam aeque principalem Cavarum cum sancto Laurentio levita et martyre\u2026'\u2019.\nDopo il primo conflitto mondiale, il palazzo Colonna venne adibito a caserma dei Carabinieri; durante il secondo conflitto mondiale, vi alloggiarono i soldati.\nNel 1943 il palazzo Colonna fu venduto da Mim\u00ec Clementi-Finzi a David Mazzoni.\nForza Nuova, un movimento politico italiano nazionalista di estrema destra, venne fondato durante un meeting tenutosi a Cave il 29 settembre 1997.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera residente era di persone. Le nazionalit\u00e0 pi\u00f9 rappresentate erano::\nCultura.\nIstruzione.\nScuole.\nOltre alle scuole dell'obbligo, a Cave sono presenti un Istituto Alberghiero, un Liceo Artistico e un Centro Provinciale di Formazione Professionale.\nBiblioteca Comunale.\nSituata presso \"Villetta Ortensia\", \u00e8 specializzata negli indirizzi di musica e storia locale.\nEconomia.\nAgricoltura.\nIl Marrone di Cave \u00e8 stato indicato tra i prodotti agroalimentari tradizionali del Lazio (numero 156).\nInfrastrutture e trasporti.\nStrade.\n\u00c8 attraversata dalla Strada statale 155 di Fiuggi che collega Frosinone a Roma, mentre la \"SP 52/b\" collega Cave a Rocca di Cave. Un'altra strada provinciale collega Cave al Casello autostradale e alla stazione ferroviaria di Valmontone.\nMobilit\u00e0 urbana ed extra urbana.\nIl comune di Cave \u00e8 collegato tramite le linee Cotral per Roma (Anagnina e Ponte Mammolo), per i campus scolastici di Palestrina e Colleferro e per i comuni di Filettino, Genazzano, Fiuggi e comuni limitrofi mentre le navette gestite da Cilia Italia S.r.l. collegano il comune alla stazione FS di Valmontone.\nAmministrazione.\nIl 1\u00ba agosto 2003 Carlo Azeglio Ciampi, Presidente della Repubblica Italiana, con proprio decreto ha elevato Cave al titolo di Citt\u00e0.\nGemellaggi.\nCave \u00e8 gemellata con:\nSport.\nImpianti sportivi.\nA Cave sono presenti numerosi impianti sportivi: una piscina privata con palestra, dove sono praticabili diverse attivit\u00e0 sportive; lo stadio \"Luigi Ariola\", dove la U.S. Cavese 1919 in Eccellenza e il suo settore giovanile giocano a calcio; diversi campetti da calcetto; due campi da tennis; uno stadio di basket; inoltre la palestra dell'Istituto Comprensivo \"Via Giulio Venzi 11\" ospita l'attivit\u00e0 del Volley Cave che, oltre al fortissimo settore giovanile (numerosi trofei a livello di Under 14/16/18 femminile), vanta una squadra femminile nel Campionato professionistico di B2."}
{"id": "31903", "revid": "2137042", "url": "https://it.wikipedia.org/wiki?curid=31903", "title": "Castelnuovo di Porto", "text": "Castelnuovo di Porto \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nAd ovest il territorio comunale \u00e8 nella maggior parte collinare, con altitudini che giungono fino a 200\u00a0m s.l.m., con una morfologia caratterizzata da rilievi per lo pi\u00f9 tufacei, separati da strette forre, mentre ad est \u00e8 tipico delle pianure alluvionali, della Valle del Tevere. \nStoria.\nL'epoca Capenate.\nLe origini di Castelnuovo di Porto sono riconducibili alla storia dell'antica citt\u00e0 stato di Capena che sorgeva sul colle della Civitucola, capitale dei Capenati, fiorente popolazione italica che prosperava a nord-ovest del Tevere, prima dell'avvento dell'impero Romano. Cultura autoctona sub\u00ec con il tempo contaminazioni esterne,soprattutto dagli Etruschi, dai Latini e dai Sabini. Parlavano una lingua affine al falisco. Il territorio Capenate (Ager Capenas) si estendeva lungo la riva destra del Tevere, confinando a nord con i Falisci, ad est con il Tevere e i Sabini, mentre a sud ovest con gli etruschi di Veio. L'area comprendeva gli attuali comuni di Capena, Civitella San Paolo, Morlupo, Fiano, Nazzano, Ponzano Romano, Filacciano, Torrita Tiberina, Rignano Flaminio, Sant'Oreste, Castelnuovo di Porto e Riano.\nL'epoca Romana.\nDell'epoca romana si conosce poco. Si ignorano anche le origini, forse la citt\u00e0 venne costruita sulle rovine di un oppido, il cui significato \u00e8 \"citt\u00e0 fortificata\", dei dintorni di Capena o inerenti alle colonie di \"Pentapolis\".\nLe alterne vicende del castello.\nLe prime notizie storiche documentate risalgono al 1074 grazie ad una bolla di papa Gregorio VII, nella quale la localit\u00e0 viene menzionata con il nome di, \"Castrum Novum,\" e definita, per met\u00e0, come feudo dell'Abbazia di San Paolo fuori le mura.\nIl nome, poi divenuto \"Castello Nuovo\", probabilmente \u00e8 da attribuire alla costruzione di un nuovo castello a detrimento di uno pi\u00f9 antico.\nIn seguito fu occupata da Stefano di Teobaldo ma, nel 1139, papa Innocenzo II restituisce il castello ai legittimi proprietari.\nNel 1208 papa Innocenzo III, favorendo suo fratello Riccardo Conti, non fece i conti con Onorio III che riconferm\u00f2 di nuovo il castello agli originari proprietari.\nNel 1252 il castello risultava propriet\u00e0 dei Colonna, indi dopo vari passaggi di propriet\u00e0 pervenne a Stefano Colonna che miglior\u00f2 la sua struttura difensiva.\nPapa Bonifacio VIII Caetani, acerrimo nemico della famiglia, tolse il castello ai Colonna, ma, nel 1306, Clemente V, lo riassegn\u00f2 ai legittimi proprietari.\nLo stesso accadde con Papa Eugenio IV, ma Niccol\u00f2 V Parentucelli, nel 1477, lo restitu\u00ec di nuovo ai Colonna.\nNel 1501 papa Alessandro VI Borgia confisc\u00f2 il castello e lo dot\u00f2 di difese armate, per poi nuovamente restituirlo ai Colonna, il quale cerc\u00f2 poi di porre fine alle scaramucce con la vicina Civitella San Paolo.\nNel 1518 divenne di propriet\u00e0 dei Di Francesco. La famiglia successivamente entr\u00f2 in lotta con i Zagarolo ed altre famiglie per via della gestione sui castelli.\nLa bagarre fu sedata da papa Paolo III con una bolla datata 11 gennaio 1539.\nNel 1581 venne preso in gestione dallo Stato Pontificio. A nulla servirono le lamentele da parte della precedente famiglia per la restituzione del castello. Il 12 giugno 1627 Scipione Degli Effetti divenne concessiorario delle entrate del castello. Una lapide sul muro esterno menziona il restauro della Via Flaminia del 1580 da parte di Clarice Colonna Anguillara.\nUn'altra lapide ricorda quando Carlo III di Borbone alloggi\u00f2 in questo castello mentre si apprestava ad espugnare il Regno di Napoli. Simboli araldici sui portali, invece, evidenziano le famiglie che si sono succedute nella propriet\u00e0 del castello.\nCultura.\nCinema.\nL'uomo, la donna e la bestia - Spell, un film del 1977, \u00e8 stato girato a Castelnuovo di Porto, cos\u00ec come il film \"Un gatto nel cervello\", diretto da Lucio Fulci e uscito nel 1990.\nInfrastrutture e trasporti.\nStrade.\nL'uscita per Castelnuovo di Porto si trova lungo la diramazione Roma Nord dell\u2019A1 Milano Napoli.\nPoco fuori dal centro del paese, il territorio comunale \u00e8 attraversato dalla consolare Flaminia.\nLa \"SP 6/c\" collega Castelnuovo di Porto alla Stazione ferroviaria di Castelnuovo di Porto e a Quadroni.\nFerrovie.\nFra il 1906 e il 1932 la localit\u00e0 era servita da una fermata della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN). Ora \u00e8 servita dalla Ferrovia Roma-Civitacastellana-Viterbo, con la fermata di Castelnuovo di Porto."}
{"id": "31905", "revid": "219110", "url": "https://it.wikipedia.org/wiki?curid=31905", "title": "Castelfiorentino", "text": "Castelfiorentino (\"Castello\" in dialetto locale), \u00e8 un comune italiano di abitanti della citt\u00e0 metropolitana di Firenze, situata a circa da Firenze.\nTrovandosi al confine con la provincia di Pisa ed a dal confine con la provincia di Siena, \u00e8 da sempre stata di estrema importanza per la citt\u00e0 di Firenze, alla quale \u00e8 profondamente legata per motivi storici e culturali, privilegiandosi dello stesso gonfalone comunale del capoluogo, dell'appellativo \"fiorentino\" e soprannominata, per questo, \"la piccola Firenze\".\nDal 15 luglio 2019 si fregia del titolo di citt\u00e0.\nFa parte dell\u2019Unione dei comuni Circondario dell'Empolese Valdelsa\nGeografia fisica.\nCastelfiorentino si trova nella val d'Elsa, solcata dal fiume Elsa che, prima di attraversare il paese, nasce a Colle di Val d'Elsa e passa da Poggibonsi e Certaldo e, dopo aver superato Ponte a Elsa, si riversa in Arno fra San Miniato e Empoli.\nIl territorio \u00e8 esteso prevalentemente sul fondo valle con rilievi collinari ai lati nella direzione Sud-Est e Nord-Ovest di scarsa rilevanza altimetrica (l'altitudine varia da un minimo di ad un massimo di ).\nI corsi d'acqua presenti nel territorio comunale sono: fiume Elsa, Rio Pesciola, Rio Pietroso, Rio Morto, Rio Lama, Rio Vallone, Rio di Grignana, Rio di Pianzino e Broccolino, Rio di Vallese, Borro delle Fate e Borro di Spranganelli.\nLe caratteristiche geologiche vedono la presenza di terreni alluvionali recenti nel fondo valle, argille con sabbie e ciottolame nella zona collinare.\nStoria.\nFin dal 1149 il nome di Castelfiorentino fu dato al Castelvecchio edificato sulla via Francigena nel luogo di un insediamento di origine romana: Timignano. Il castello fortificato racchiudeva, sul colle, la pieve di S. Ippolito (l'antica S. Biagio) e con una seconda cerchia di mura, Borgo d'Elsa e Borgo Nuovo. Cinque erano le porte (Porta Fiorentina, Porta Pisana, Porta al Vento, Porta Senese e Porta di Borgo), e due sole strade si incrociavano sull'unica piazza (oggi piazza del Popolo). Feudo dei Cadolingi e poi dei Conti Alberti, acquisito progressivamente dal Vescovo di Firenze nel XII secolo, sub\u00ec le vicende dei conflitti fra Chiesa ed Impero, Guelfi e Ghibellini e tra Siena e la stessa Firenze (di cui era un avamposto importante, e quindi ottenne la sede del podest\u00e0, il privilegio del giglio rosso sul gonfalone bianco e l'integrazione ufficiale del nome Castelfiorentino).\nQui nel 1260, dopo la battaglia di Montaperti, si firm\u00f2 la pace tra le due citt\u00e0 rivali. Ma fu ancora teatro, nei secoli, di battaglie e scorrerie militari, fin quando, nel 1521, sub\u00ec un duro assedio e fu devastato dalle truppe imperiali. Venne poi riconquistato da Francesco Ferrucci. Con la peste e la morte del Ferrucci, Firenze dovette arrendersi alle truppe di Carlo V ed accettare il ritorno dei Medici e con essa anche Castelfiorentino. La Valdelsa rimase in uno stato di profonda desolazione per via degli eventi bellici, tanto \u00e8 che il governo di Firenze sollev\u00f2 da ogni spesa quelle popolazioni. Per risparmiare furono anche fuse le due podesterie di Castelfiorentino e Barbialla (oggi parte di Montaione).\nVenuta meno la sua importanza strategica, anche quella amministrativa risultava limitata, per la dipendenza dal vicariato di Certaldo. Ma nel Settecento, con il Granducato di Lorena, progred\u00ec nuovamente e fu Cancelleria e Podesteria, con guardia civica e ampia giurisdizione anche su Certaldo e Montaione.\nAccett\u00f2 l'annessione al Regno d'Italia e divenne nel 1868 capoluogo di mandamento. Fu uno dei primi comuni italiani a darsi nel 1902 un'amministrazione guidata dal Partito Socialista Italiano. Dal dopoguerra ad oggi \u00e8 sempre stato governato da sindaci aderenti al Partito Comunista Italiano prima ed al PDS/DS/PD poi.\nStoria naturale.\nNel 1998, in localit\u00e0 Monte Maggiore, sono riemersi i resti fossili di una balena vissuta nella zona oltre tre milioni di anni fa, in un periodo in cui le attuali campagne lasciavano il posto alle calde acque del mare tirrenico. Lo scheletro, di grande interesse scientifico, \u00e8 considerato dagli studiosi il pi\u00f9 completo fossile di balena mai scoperto in Europa.\nMonumenti e luoghi d'interesse.\nPartendo dalla grande e alberata piazza Antonio Gramsci (per gli abitanti \"Piazzale\", visto dall'alto raffigura la forma del giglio fiorentino), si incontra il Teatro del Popolo, costruito nel XIX secolo che \u00e8 uno dei teatri ottocenteschi pi\u00f9 importanti della Toscana, il pi\u00f9 antico in Valdelsa. Inaugurato nel 1867 e restaurato completamente nel 2009, al suo interno (in grado di accogliere 350 spettatori), si possono ammirare la platea, i tre ordini di palchi, il loggione e alcuni degli apparati decorativi originali. Il teatro dispone anche di un sipario storico, che raffigura la celebre pace firmata a Castelfiorentino, a conclusione della battaglia di Montaperti, tra Guelfi e Ghibellini. Colpiscono inoltre il visitatore alcuni ambienti di pi\u00f9 accentuata contemporaneit\u00e0, impreziositi da pannelli giganti che riproducono le foto di David Bastianoni e alcuni antichi abiti teatrali. Il Teatro del Popolo propone ogni anno una ricca stagione di spettacoli di prosa, lirica, musica e danza, sia di livello nazionale che locale. Al di sopra dell'ingresso del teatro si trovano un cocktail bar (Caff\u00e8 del Teatro) e il Ridotto del Teatro del Popolo intitolato a Indro Montanelli, dove vengono realizzate mostre temporanee oltre ad avere anche la funzione di cinema.\nAttraversando le vie del centro si raggiunge piazza Cavour (per gli abitanti \"Piazzola\"), dalla quale inizia via Palestro, dove sorge il palazzo dell'Arciconfraternita della Misericordia, costruito negli anni trenta del Novecento in stile razionalista, con una caratteristica torre dell'orologio.\nProseguendo lungo la via, sulla destra svetta la massiccia mole della Chiesa di San Francesco (XIII secolo), dove si possono ammirare alcuni affreschi di Giovanni Del Biondo, il ciclo settecentesco di Agostino Veracini e di Pietro Anderlini.\nDietro San Francesco, in fondo ad un vasto prato alberato, si staglia il Santuario di Santa Verdiana (santa patrona di Castelfiorentino), ristrutturato all'inizio del Settecento, che \u00e8 il fulcro di un\u2019area di grande interesse storico. Secondo la tradizione, Verdiana, che apparteneva alla famiglia Attavanti, trascorse la sua vita in condizioni di povert\u00e0 e preghiera, scegliendo alla fine della sua esistenza di farsi rinchiudere in una celletta in compagnia di due serpi, ancora oggi visitabile nel piano sotterraneo della chiesa. Si narra anche che nel giorno in cui Verdiana mor\u00ec le campane del paese iniziarono a suonare da sole. Il Santuario di Santa Verdiana rappresenta un prezioso e unitario esempio di architettura e decorazione fiorentina barocca. Essa presenta al suo interno tre grandi tele dedicate alla Santa e alcuni affreschi preziosi.\nAl fianco dell'ingresso del santuario \u00e8 presente il Museo di Arte Sacra di Santa Verdiana che ospita una tavola del XIII secolo \u201c\"Madonna col Bambino\"\u201d, attribuita a Cimabue, opere di Annibale Gatti, di Taddeo Gaddi (il pi\u00f9 fedele collaboratore di Giotto), di Corso Di Buono, di Jacopo del Casentino, e infine un ricco patrimonio di codici miniati, oggetti e arredi sacri. Immagine simbolo del Museo \u00e8 la tavola \u201c\"Santa Verdiana tra le serpi\"\u201d, la pi\u00f9 antica raffigurazione della Santa, vestita da dominicana. Dalla parte opposta della strada si trova la Piazza delle Fiascaie con un'opera di Salvatore Cipolla dedicata alle impagliatrici di fiaschi; fino agli anni Novanta infatti tale area era occupata da una delle tante vetrerie presenti nel paese, oggi zona ricostruita con nuovi edifici civili.\nTornando nelle vie del centro e percorrendo via Garibaldi e la ripida Costa (via Ferrucci), si pu\u00f2 notare l'unica porta rimasta delle antiche mura su cui \u00e8 posto un orologio e lo stemma del paese. Sulla destra, in via Lungo le mura, sono visibili resti di abitazioni medievali e signorili.\nContinuando invece a salire la costa si arriva in piazza del Popolo, dove sulla sinistra si pu\u00f2 osservare il palazzo del Comune, ricostruito dopo un incendio del 1544 e restaurato nel 1867 dove si innalza il campanile dedicato ad uno dei simboli del paese: Membrino. Il nome Membrino deriva da un ragazzo che nel XVI secolo salv\u00f2 il paese dal saccheggio e dalla distruzione dell\u2019esercito fiorentino condotto da Francesco Ferrucci. Il ragazzino consegn\u00f2 le chiavi del paese salvando cos\u00ec la sua cittadina. Francesco Ferrucci per il coraggio dimostrato da Membrino lo arruol\u00f2 nel suo esercito con il compito di tamburino. Per questo motivo, in seguito, i paesani vollero esprimere pubblicamente la propria riconoscenza nei suoi confronti, collocandone il manichino a cavallo della campana dell\u2019orologio del palazzo comunale, sul quale Membrino suona le ore ogni giorno.\nDi fronte al Comune si trova la collegiata dei Santi Lorenzo e Leonardo, che risale ai secoli XIII-XIV e che ospita una ricca raccolta di reliquie e alcuni dipinti di Annibale Gatti.\nPercorrendo la strada a sinistra della chiesa (Via Sant'Ippolito) e salendo la scalinata che si trova di fronte, si giunge alla sommit\u00e0 di un poggio, dove sorge la pieve dei Santi Ippolito e Biagio, edificata nel 1195 in cotto e con motivi in ceramica sulla facciata e due antiche campane sul campanile a vela; nelle vicinanze si trovano anche i resti della prima cerchia di mura con due torri. La pieve si trova all'interno del recente parco intitolato al Cardinale Silvano Piovanelli.\nTornando in piazza del Popolo, passando dall'abitazione di Santa Verdiana e scendendo per via dei Preti (oggi via Forese Adimari) si trovano due ceramiche dipinte da Bruna Scali e arrivando all'angolo del Palazzo Comunale sbocca la medievale via Tilli, intitolata appunto a Michelangelo Tilli, medico e botanico castellano. Al civico 41 si trova la Biblioteca Comunale Vallesiana dove fino al 2008 era stata allestita in un apposito locale la Raccolta comunale d'arte, che raccoglieva gli affreschi e le sinopie di due tabernacoli dipinti da Benozzo Gozzoli tra il 1484 e il 1490 (vedi: \"Tabernacolo della Visitazione\" e \"Tabernacolo della Madonna della Tosse\"): oggi gli affreschi e le sinopie sono stati trasferiti nel nuovo museo sito in via Testaferrata, poco distante dalla stazione ferroviaria, denominato BE.GO. - Museo Benozzo Gozzoli, inaugurato il 30 gennaio 2009. Sempre in via Agostino Testaferrata \u00e8 presente l'Oratorio di San Carlo Borromeo che ospita mostre temporanee e sul cui altare barocco si trova una tela di Francesco Boldrini del 1618 raffigurante la \"Madonna in gloria tra i santi\".\nNel centro storico sono presenti moltissime case signorili (oggi private o aperte per particolari eventi), come Palazzo Sabatini (per citarne uno), che presentano bellissimi affreschi, l'Oratorio di Santa Maria delle Grazie e l'Oratorio della Santa Croce. Andando verso il confine con Montespertoli si trovano la Chiesa di San Pietro a Pisangoli, Villa Isabella, Villa Gelli e Villa Il Leccio. Sulla stessa strada \u00e8 presente il Cimitero Comunale, dove al suo interno, si trova la \"Cappella Brandini\", di recente restauro, completamente affrescata da Galileo Chini.\nDalla parte opposta del borgo attraversando il fiume Elsa si trova il Monastero di Santa Maria della Marca che deve le sue origini alla visita che San Francesco fece a Castelfiorentino nel 1210. Successivamente \u00e8 stata costruita al suo fianco anche una chiesa dall'architettura moderna.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa lingua ufficiale \u00e8 l\u2019italiano. Castelfiorentino, come il resto della Toscana, non ha un vero e proprio dialetto ma un vernacolo che pu\u00f2 distinguersi dal resto del toscano. Nonostante si trovi in Valdelsa, non viene parlato un vernacolo valdelsano (spartiacque tra Fiorentino e senese), ma un vernacolo su base fiorentina con delle influenze provenienti dal pisano e dal livornese poich\u00e9 Castelfiorentino ricade sulla Fiesole - Volterra - Cecina ed in passato \u00e8 stata porta d\u2019ingresso dei traffici provenienti da Pisa. Questo ha influenzato il modo di parlare castellano, arricchendolo con termini provenienti dal pisano che lo differenziano dal fiorentino parlato a Firenze. Inoltre met\u00e0 del territorio castellano fa parte della Diocesi di Volterra, separata dalla Arcidiocesi di Firenze dal confine corrispondente al fiume Elsa. \nIl vernacolo castellano \u00e8 pressoch\u00e9 identico e difficilmente distinguibile da quello empolese con le quali le differenze sono minime o nulle, ci sono delle piccole differenze invece con gli altri comuni limitrofi come ad esempio Montespertoli dove viene parlato un fiorentino classico.\nGeografia antropica.\nI dintorni di Castelfiorentino.\nDalla centrale piazza Cavour, attraversando il ponte sul fiume Elsa e voltando a destra, si imbocca via Sanminiatese, che porta fuori dal paese. Dopo aver superato Dogana, piccola frazione che nell'antichit\u00e0 era il confine comunale, dove \u00e8 presente la Chiesa di Santa Maria a Lungotuono, si arriva in localit\u00e0 Madonna della Tosse, dove si trova il tabernacolo affrescato da Benozzo Gozzoli e dai suoi allievi nel 1484 (oggi gli affreschi sono custoditi nel BE.GO. - Museo Benozzo Gozzoli a Castelfiorentino). Sempre nella piccola frazione \u00e8 presente un'antica fontana ancora funzionante.\nPrendendo la strada a sinistra si sale a Castelnuovo d'Elsa, piccolo centro in posizione dominante sulla valle e con resti di mura, costruzioni medievali, la Chiesa dei Santi Barbara e Lorenzo (un edificio trecentesco, con un ciclo di affreschi di Paolo Schiavo), e la Chiesa di Santa Maria Assunta. Nei dintorni di questo borgo, a circa 3\u00a0km in direzione Sud-Ovest, si trova la frazione di Coiano, con la pieve dei Santi Pietro e Paolo, tipico esempio di romanico toscano, dove \u00e8 presente una delle 79 soste dell'itinerario ufficiale della Via Francigena, quella descritta da Sigerico nel 990 d.C. Sempre a Coiano \u00e8 presente il Castello di Coiano. Proseguendo sulla Via Francigena \"collinare\" si trova anche Il Castellare che dovrebbe risalire, come fortino o torre di vigilanza, al X secolo e dove si notano ancora alcune pietre squadrate di origine medievale. Di li a poca distanza, raggiungendo quasi il confine con San Miniato si trova la Villa di Mellicciano con al suo fianco una cappella gentilizia.\nRiprendendo la strada per Castelfiorentino, si trova l'indicazione per la Villa di Meleto, la cui notoriet\u00e0 \u00e8 legata al Marchese Cosimo Ridolfi, che qui vi fond\u00f2 la prima scuola di agraria in Italia. Sempre nei pressi di Meleto si trova la cappella di Sant'Ippolito realizzata a met\u00e0 del settecento, a pianta ottagonale, con riferimento all\u2019ottavo giorno del dramma della passione di Ges\u00f9 e della resurrezione. Dopo la Villa, riattraversando il fiume Elsa, si incontra la Villa Pucci di Granaiolo, costruita nei primi del Quattrocento sulle rovine di un'antica fortificazione, nel cui giardino si nota lo stile dell'architetto Gae Aulenti. Sempre nella frazione di Granaiolo \u00e8 presente uno zuccherificio, esempio di architettura industriale dei primi del novecento.\nProseguendo verso Castelfiorentino si attraversa la frazione di Cambiano, dove ci sono la Villa Cambi Pucci (villa quattrocentesca), la Chiesa di San Prospero, di cui si hanno notizie fin dal lontano 863 e la Fattoria di Pallerino, oggi residenza privata e agrituristica.\nDa Castelfiorentino, seguendo le indicazioni per Renai, si percorrono alcuni tornanti finch\u00e9 su una ripida salita si trova la Pieve Vecchia, primo nucleo abitato di Castelfiorentino, dalla quale si gode un ampio panorama del paese. Proseguendo sulla stessa strada si giunge al Castello di Cabbiavoli.\nA poca distanza si trova anche la Villa di Montorsoli con un bel parco intorno e una cappella gentilizia di stile rococ\u00f2. Continuando per la strada bianca si scende nel Piangrande, la piana formata dal torrente Pesciola, da dove si scorge il Castello di Oliveto, di grande interesse storico ed artistico, costruito nel XV secolo dalla famiglia dei Pucci, che studi recenti hanno attribuito a Filippo Brunelleschi (l\u2019architetto della Cupola del Duomo di Firenze). Nel Castello di Oliveto soggiornarono diversi papi: non a caso, due stanze sono denominate la \u201cCamera del Papa\u201d e la \u201cCamera del Cardinale\u201d.\nSeguendo la strada provinciale 429, passando su Via Bernardino Ciurini, in alto si trova la chiesa di San Martino e procedendo si arriva alla frazione di Petrazzi dove sono presenti la parrocchia di Santa Maria Assunta e un'abitazione storica dove ha soggiornato Giuseppe Garibaldi.\nFrazioni.\nIl territorio comunale di Castelfiorentino comprende, oltre al centro capoluogo, altre cinque frazioni:\nAltre localit\u00e0 del territorio.\nAltre rilevanti localit\u00e0 del territorio del comune di Castelfiorentino sono Casanuova, Casino, Coiano, Colombaie, Conce Ferroni, Fontanella (in parte), Il Vallone, La Valle, Madonna della Tosse, Malacoda, Mellicciano, Montauto, Montorsoli, Pesciola, Piangrande, Renai, Rimorti Suppa, Sampiero Vecchio, San Carlo, Vallone Ponte, Villa Sovi.\nEconomia.\nTra le risorse economiche del passato va ricordata una fiorente attivit\u00e0 agricola (in particolare rinomati erano la frutta, la verdura (tra cui il pomodoro giallo di Castelfiorentino), le carni e i latticini), che si giovava, per il commercio, di un'ottima rete viaria e della conseguente facilit\u00e0 di trasporto dei propri prodotti sui mercati di Empoli, Poggibonsi e San Miniato.\nNel Settecento e nell'Ottocento vi si producevano pannilani e nel territorio vi erano cave di pietra da gesso; nei primi decenni del nostro secolo erano stati impiantati una vetreria, una fornace, uno zuccherificio a Granaiolo e una fabbrica di insetticidi (dove ancora oggi si nota il \"paraboloide\"). L'impagliatura a domicilio dei fiaschi \u00e8 stata sino dalla fine dell'800 una delle attivit\u00e0 pi\u00f9 importanti nell'economia di Castelfiorentino ma soprattutto nel panorama del lavoro femminile. Il mestiere di rivestitrice di fiaschi si tramandava di madre in figlia ed era retribuito con salari bassissimi, ma costituiva pur sempre una necessaria ed indispensabile integrazione dello stipendio del marito. Per ricordare tale produzione nel 2005 \u00e8 stata intitolata una piazza e un monumento realizzato dal maestro Salvatore Cipolla. Attualmente, pur non avendo abbandonato del tutto la propria fisionomia di centro agricolo (produzione di vino, cereali, barbabietole, tabacco, olio, allevamento di bestiame ovino ecc.), tra le proprie risorse economiche Castelfiorentino pu\u00f2 contare su varie medie e piccole industrie, soprattutto nel campo dell'abbigliamento, del mobilio, dei materiali da costruzione, delle calzature e nel settore metalmeccanico.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 la S.S.D. Castelfiorentino Calcio, che ha disputato qualche campionato in Serie C e per diversi anni la massima serie dilettantistica ed attualmente milita nell'Eccellenza Toscana. Da questa societ\u00e0 calcistica sono partiti o hanno giocato calciatori professionisti come Luciano Spalletti, Alberto Pelagotti, Giuseppe Argentesi, Jacopo Balestri, Piero Baroncini, Quinto Bertoloni, Luciano Bruni, Walter Ciappi, Riccardo Neri (al quale \u00e8 intitolato lo stadio comunale), Claudio Di Prete, Vincenzo Marino, Fabrizio Berni, Luigi Reali, Fabrizio Calattini, Mario Mazzoni, Galliano Parigi, Andrea Pepi, Lamberto Piovanelli, Ibrahim Abdul Razak, Alessio Tendi, Samon Reider Rodr\u00ecguez, Livio Puccioni, Niky Agnorelli, Damiano Mitra, Sandro Scardigli, Marco Ghizzani, Daniele Lorenzini, Franco Ferrari, Stefano Squitieri, Federico Zizzari e Marco Vendrame.\nSulla panchina si sono seduti ex giocatori professionisti come Sauro Fattori, Silvano Grassi, Celestino Russova, Marco Calonaci, Ennio Pellegrini, Paolo Indiani, Lamberto Magrini, Giovanni Solinas, Silvio Francesconi e Antonio Arcadio.\nAltre societ\u00e0 calcistiche iscritte alla FIGC sono la Polisportiva Membrino A.S.D. 1992 (da cui \u00e8 partita calcisticamente Francesca Lucente arrivata nella serie A femminile con la Scalese), e l'FBC Cambiano United A.S.D. 1997. Nel panorama calcistico da sempre sono presenti moltissime squadre iscritte ai vari campionati UISP.\nPallacanestro.\nNella pallacanestro l'ABC (Associazione Basket Castelfiorentino), dopo decenni in Serie C, milita dal 1997 in Serie B2.\nIn questa societ\u00e0 hanno giocato atleti professionisti come Gianluca Ragionieri, Cristina Capocchini, Giulia Lari, Alessandro Pucci, Stefano Crotta, Stefano Rabagliotti, Niccol\u00f2 Squarcina e Andrea Zerini.\nCiclismo.\nAnche nel panorama ciclistico Castelfiorentino annovera atleti come Alberto Bettiol (Vincitore nel 2019 del Giro delle Fiandre), Kristian Sbaragli e Irene Puccioni."}
{"id": "31907", "revid": "125261831", "url": "https://it.wikipedia.org/wiki?curid=31907", "title": "Castel San Pietro Romano", "text": "Castel San Pietro Romano \u00e8 un comune italiano di 837 abitanti della citt\u00e0 metropolitana di Roma Capitale nel Lazio.\nDal 14 novembre 2017, Castel San Pietro Romano \u00e8 stato inserito nel club de \"I borghi pi\u00f9 belli d'Italia\", inoltre nello stesso anno ha ricevuto da parte di Legambiente il premio \"Comune Riciclone del Lazio\". A partire dal 19 ottobre 2019, Castel San Pietro Romano \u00e8 divenuto il Borgo Pi\u00f9 Bello del Mediterraneo.\nIl 12 ottobre 2018 il paese ha la sua prima cittadina onoraria, Gina Lollobrigida.\nGeografia fisica.\nTerritorio.\nCastel San Pietro sorge sulle estreme propaggini occidentali del monti Prenestini, in posizione dominante rispetto a Palestrina a 765 m s.l.m. I rilievi pi\u00f9 importanti del territorio comunale sono quelli di \"Colle Perrazzo\", 973 m s.l.m., \"La Montagnozza\", 894 m s.l.m., e \"Colle Cervino\", 874 m s.l.m.\nStoria.\nSecondo la tradizione su questi rilevi predic\u00f2 l'apostolo Pietro, ma le sue origini sono da ricercare nel Medioevo, quando su queste alture si trasferirono abitanti di Palestrina, per trovare un luogo pi\u00f9 facilmente difendibile.\nCastel San Pietro fu testimone di alcuni fasi di quella che pass\u00f2 alla storia come la Battaglia di Palestrina, combattuta nel 1848 dai soldati della Repubblica Romana guidati da Giuseppe Garibaldi, e quelli del Regno delle Due Sicilie.\nMonumenti e luoghi d'interesse.\nIl centro storico, oltre a possedere piacevoli stradine e piazze caratteristiche, possiede diversi punti panoramici da cui \u00e8 possibile osservare begli scorci della sottostante Valle del Sacco nonch\u00e9 le prime propaggini della citt\u00e0 di Roma.\nArchitetture religiose.\nLa chiesa sorge sul luogo dell'eremo di Beata Margherita Colonna, vergine romana ritiratasi in povert\u00e0 a Castel San Pietro Romano, fondando nella cittadina un piccolo monastero con annessa chiesa. La piccola chiesa di Santa Maria, realizzata nel 1700, sorge nello stesso punto in cui era il monastero, gi\u00e0 in rovina all'epoca della costruzione dell'attuale edificio.\nLa chiesa, che domina la principale piazza cittadina, sorge sui resti di una precedente costruzione romana, distrutta nell'VIII secolo. In seguito ad un recupero duecentesco, e dopo un tentativo irrealizzato di restauro progettato da Pietro da Cortona, la struttura assunse la configurazione attuale nel 1732, anno in cui, per volont\u00e0 diClemente XII, fu ingrandita e ristrutturata su progetto di Nicola Michetti. In tale periodo furono realizzati il porticato esterno e la quasi totalit\u00e0 dell'apparato decorativo interno. Nella parete di sinistra sono conservate le spoglie di un martire cristiano, rinvenuto nel cimitero di S. Caledopio, a cui fu dato il nome di Clemente.\nPiccola chiesa rurale, \u00e8 posta all'incrocio tra le strade che collegano Castel San Pietro, Palestrina e Capranica Prenestina.\nPiccola costruzione dei primi del novecento, in stile neogotico. Collocata all'inizio della strada che conduce alla citt\u00e0 dalla sottostante Palestrina, conserva al suo interno una lapide posta da Orazio Marucchi, che riassume la storia di Castel San Pietro Romano.\nArchitetture militari.\nLa Rocca dei Colonna fu eretta nel punto pi\u00f9 alto dell'Acropoli nel 970 d.C. da Stefania dei Conti di Tuscolo sorella dell\u2019allora pontefice Giovanni XIII. L\u2019iniziale edificio, sin dall\u2019ora noto come \u201cRocca di Preneste\u201d, era semplice ed essenziale: a pianta quadrata con torrioni angolari anch\u2019essi a base quadrata, ospitava all\u2019interno un torrione cilindrico a scopo carcerario. Intorno all\u2019anno 1100 pass\u00f2 di propriet\u00e0 a Pietro \u201cde Columna\u201d. Fino all\u2019anno 1630 la Rocca rimase di dominio della famiglia Colonna, per passare poi alla famiglia Barberini.\nFu testimone delle lotte tra i Colonna e il Papato e vide imprigionati al suo interno alcuni personaggi famosi tra cui San Berardo Vescovo dei Marsi, Jacopone da Todi che qui compose lo \u201cStabat Mater\" e Corradino di Svevia, che vi fu rinchiuso nel 1268 prima di essere trasferito a Napoli per la decapitazione. nel corso dei secoli la rocca venne pi\u00f9 volte distrutta. Nel 1436 Papa Eugenio IV ordina ai Vitelleschi di cacciare i Colonna da Preneste, che infatti nel 1437 dovette subire l\u2019ennesimo scempio armato. Soltanto nel 1448 Lorenzo Colonna pacificatosi con il Papa Nicol\u00f2 V, avrebbe beneficiato del consenso di ricostruire la citt\u00e0 e parte delle fortificazioni. Nel 1482 la rocca fu ristrutturata e l\u2019avvenimento \u00e8 ricordato dall\u2019iscrizione posta sulla torretta del ponticello, che recita: \u201cmagnificus dominus Stephanus Columna readificavit civitatem cum monte et arte MCDLXXXII\"\nAltra caratteristica degna di nota di questo piccolo borgo arroccato sono le antichissime mura ciclopiche, di origine pre-romana, presenti in una parte del centro antico.\nAmministrazione.\nNel 1872 \"Castel San Pietro\" cambia denominazione in Castel San Pietro Romano.\nNote.\nCastel San Pietro Romano, borgo pi\u00f9 bello d'Italia e pluripremiato dal 2017"}
{"id": "31910", "revid": "1543377", "url": "https://it.wikipedia.org/wiki?curid=31910", "title": "Grottaferrata", "text": "Grottaferrata (IPA: , \"Crypta Ferrata\" in latino) \u00e8 un comune italiano di abitanti della citt\u00e0 metropolitana di Roma Capitale nel Lazio.\nDopo aver ottenuto l'autonomia amministrativa nel 1848, stretta tra Frascati, Marino, Rocca di Papa e Morena, \u00e8 attualmente uno dei luoghi di villeggiatura e residenziali pi\u00f9 eleganti e frequentati dei Castelli Romani, grazie al rapido collegamento con Roma assicurato dalla strada statale 511 via Anagnina, che attraversa il territorio criptense per tutta la sua estensione.\nIl comune \u00e8 conosciuto soprattutto perch\u00e9 ospita l'abbazia di Santa Maria di Grottaferrata, fondata nel 1004 da san Nilo da Rossano e costituita attualmente in abbazia territoriale retta dall'Ordine Basiliano Italiano di Grottaferrata.\nGeografia fisica.\nTerritorio.\nIl territorio comunale di Grottaferrata, attualmente decimo comune pi\u00f9 vasto dei Castelli Romani con un'estensione di 18.36\u00a0km2, \u00e8 stato soggetto tra i 600.000 ed i 20.000 anni fa circa all'attivit\u00e0 vulcanica del Vulcano Laziale. Il suolo \u00e8 dunque composto in massima parte di materiale vulcanico, ed abbondano minerali caratteristici come il peperino, la pietra sperone del Tuscolo ed il tufo.\nSecondo la \"Carta Geologica d'Italia\" realizzata a cura del Servizio Geologico d'Italia c'\u00e8 una grande variet\u00e0 di materiali nel sottosuolo criptense. L'area del centro abitato e la parte orientale del territorio comunale, ai confini con Rocca di Papa, \u00e8 classificata come zona \"ca\" (\"materiali piroclastici incoerenti o poco coerenti: lapilli, scorielle, areniti pirosseniche fino a cineriti, talora con tracce di fluitazione.\"), mentre tutta la parte occidentale del territorio comunale, digradante verso Ciampino e Roma, risulta classificata come zona \"v\" (\"lapilli fini e ceneri straterellate\"). L'altura di Castel de' Paolis, ai confini meridionali con Marino, \u00e8 classificata come zona \"v\" (\"manifestazioni eruttive finali. Brecce piroclastiche d'esplosione con lapilli, proiettili leucocratici, ultrafemici, pirosseniti biotitiche, pi\u00f9 xenoliti di lave leucitiche e del substrato, facies cineritiche superiormente straterellate, in strati e banchi consolidati (peperino) rapidamente assottigliatosi allontanandosi dai centri d'emissione\").\nIl fondo del vallone scavato dalla marana dell'Acqua Marciana \u00e8 classificato come zona \"lp\" (\"lapilli di vario colore distintamente stratificati con intercalazioni cineritiche, zone talora argillificate, ricchi di minerali femici isolati, e abbondante leucite analcimizzata\"), mentre i fianchi del medesimo vallone sono zona \"\u03b2\" (\"lava in ammassi\"), come anche l'altura del Borghetto di Grottaferrata; le ultime alture di Grotte Centroni digradanti verso Morena e tutta l'area dei confini settentrionali verso Frascati sono classificate come zona \"\u03b2\" (\"lave in grandi colate, sovrastanti o sottostanti ad lp: lave di Grottaferrata-Centroni.\"). Valle Marciana \u00e8 classificata come zona av (\"tufiti alluvio-lacustri; [...] arenarie straterellate entro depressioni crateriche con \"Bos taurus\" L., \"Cervus elaphus\" L. e avifauna (\"Gyps\") a Valle Marciana; prodotti del dilavamento entro valli radiali, provenienti dalle formazioni vulcaniche del Vulcano Laziale\"). Infine, l'altura presso Villa Cavalletti \u00e8 classificata come zona \"sc\" (\"coni e bocche eruttive eccentriche, talvolta soprastanti a \"lp\" [...]; saldame lavico, scorie, agglomerati e lapilli stratificati.\").\nIdrografia.\nLa localit\u00e0 Valle Marciana, una depressione grossomodo circolare situata nella parte meridionale del territorio criptense, era probabilmente un cratere vulcanico di origine monogenica collegato al Vulcano Laziale, divenuto poi un lago vulcanico (come il lago Albano ed il lago di Nemi) in seguito prosciugatosi o prosciugato artificialmente, sull'esempio di altri crateri simili dei Colli Albani (un esempio per tutti, Vallericcia ad Ariccia).\nIl territorio di Grottaferrata non \u00e8 attraversato da corsi d'acqua di grande portata, ma solo da un corso d'acqua a carattere torrentizio che nel suo primo tratto, ovvero dalla sorgente sita in localit\u00e0 Molara, prende nome di fosso dei Ladroni (probabilmente, dalla famiglia romana dei \"Latrones\" che qui poteva avere delle propriet\u00e0) e poi da Squarciarelli assume il nome di marana dell'Acqua Marciana o Mariana e corre fino a Morena, dove si incontra con il fosso della Patatona o marana delle Pietrare, che invece proviene da Rocca di Papa e Marino, per sfociare nel Tevere in prossimit\u00e0 della Magliana.\nOrografia.\nNon esistono vere e proprie montagne nel territorio criptense, e la quota pi\u00f9 alta viene registrata alla Croce del Tuscolo (670 ), punto pi\u00f9 alto dell'omonima dorsale che segna il confine nord-est con Monte Porzio Catone, cui appartiene quasi per intero il sito archeologico di \"Tusculum\": in territorio di Grottaferrata infatti ricadono solo le pendici sud-ovest della storica dorsale. Davanti al Tuscolo, al di l\u00e0 della Valle Latina (440\u00a0m s.l.m.), ad una quota pi\u00f9 bassa si trovano le alture di Molara (580\u00a0m s.l.m.), sede dell'antico castello medioevale, e di Colle dell'Acqua (555\u00a0m s.l.m.).\nProcedendo verso nord-ovest lungo la strada statale 511 via Anagnina il suolo inizia a declinare verso l'Agro Romano: Colle delle Streghe, al confine meridionale con Rocca di Papa, \u00e8 a 400\u00a0m s.l.m., mentre villa Rasponi, ai confini settentrionali con Frascati, \u00e8 a 442\u00a0m s.l.m.: al chilometro 20 la via Anagnina segna quota 408\u00a0m s.l.m.\nLe altre localit\u00e0 del territorio sono poste a quote variabili: villa Cavalletti si trova su un'altura a 424\u00a0m s.l.m., Poggio Tulliano a 418\u00a0m s.l.m., Squarciarelli a 363\u00a0m s.l.m., villa Bracciano-Montalto-Grazioli a 370\u00a0m s.l.m., il Bivio a 334\u00a0m s.l.m., il Borghetto di Grottaferrata a 264\u00a0m s.l.m., ormai al confine settentrionale con Roma.\nIl centro storico si trova mediamente a 330\u00a0m s.l.m. (altitudine di corso del Popolo), mentre le \"Monache Francesi\" sono a 329\u00a0m s.l.m. in direzione nord. Le cartiere dismesse, situate nel profondo vallone della marana dell'Acqua Marciana, sono a 287\u00a0m s.l.m., mentre il sovrastante Quarto Montedoro \u00e8 a 341\u00a0m s.l.m.: esso delimita a nord-ovest l'antico lago vulcanico prosciugato di Valle Marciana, chiuso a sud dall'altura di Sant'Anna che ospita la sede criptense dell'Istituto Neurotraumatologico Italiano (334\u00a0m s.l.m.).\nPi\u00f9 a sud-est, ai confini con Marino, Colle Cimino \u00e8 a 286\u00a0m s.l.m. e Castel de' Paolis a 292\u00a0m s.l.m., in posizione panoramica sulle prime avvisaglie dell'Agro Romano: Ciampino e Morena. Pi\u00f9 a sud, la localit\u00e0 San Giuseppe, al chilometro 20 della strada statale 216 via Maremmana III, \u00e8 a 401\u00a0m s.l.m., incuneata tra i comuni di Marino e Rocca di Papa: e l'exclave di Pozzo Carpino, confinante a sud-ovest con Castel Gandolfo, \u00e8 a 458\u00a0m s.l.m.\nClima.\n. Grottaferrata si trova sui 350/400 m ed il clima \u00e8 di tipo mediterraneo. L'estate \u00e8 calda e asciutta, l'inverno \u00e8 mite e piovoso con temperature che occasionalmente scendono al di sotto dello zero. Grottaferrata ha 4 gradi in meno di Roma, le precipitazioni sono un po' scarse a causa del fenomeno dello stau che si verifica nell'area dei Colli Albani e che riserva al versante nord precipitazioni meno copiose. Infatti, durante l'anno, cadono mediamente 700\u2013800\u00a0mm di pioggia. In inverno nevica molto raramente e solo in caso di freddo intenso generalizzato. Si tratta perlopi\u00f9 di rovesci di acquaneve temporanei. In estate le temperature possono, seppur molto raramente, raggiungere i 40\u00b0 gradi in caso di ondate di caldo generalizzato.\nOrigini del nome.\nQuando, nel 1004, San Nilo da Rossano ed i suoi seguaci presero possesso del terreno rurale occupato da ruderi di una villa romana, che Gregorio I dei Conti di Tuscolo aveva loro donato come residenza, notarono subito un locale a volta quasi perfettamente conservato dotato di una finestra con ferrata. Probabilmente il primo accampamento dei monaci fu nei paraggi, se non all'interno, della \"cripta\" ferrata, che divent\u00f2 elemento caratterizzante del territorio: lentamente l'area, che non aveva una denominazione specifica, prese nome di \"Cryptaferrata\". Viene recentemente citata dal Nibby anche in greco \"K\u03c1\u03c5\u03c0\u03c4\u03bf\u03c6\u03b5\u03c1\u03ac\u03c2\", seppur il nome del comune nacque da radice latina.\nStoria.\nL'et\u00e0 antica.\nIl Vulcano Laziale fu attivo tra i 600.000 ed i 20.000 anni fa: tuttavia, l'uomo era gi\u00e0 arrivato nel Lazio almeno 50.000 anni fa, come testimoniano i resti di scheletri appartenenti all'uomo di Neanderthal rinvenuti nel 1939 presso la Grotta Guattari al Circeo. Nel territorio dei Colli Albani, la civilt\u00e0 si andr\u00e0 sviluppando a partire dal I millennio a.C.; in particolare, la prima presenza umana nel territorio di Grottaferrata \u00e8 riferibile alle necropoli di Boschetto, Villa Cavalletti e Villa Giusti, risalenti al periodo laziale I e II A (1000 a.C. - 830 a.C.): la necropoli di Villa Cavalletti \u00e8 anche una delle pi\u00f9 vaste dell'epoca, con una cinquantina di tombe. Nella necropoli di vigna Giusti invece sono presenti strutture pi\u00f9 sofisticate, che presentano delle pseudo-cupole ed un ricco corredo funerario con rozze figurine votive umane.\nIn et\u00e0 romana il territorio criptense non venne toccato da insediamenti importanti, tranne alcune ville suburbane di ricchi cittadini romani come Marco Tullio Cicerone (probabilmente presso l'attuale abbazia di Santa Maria di Grottaferrata) e la famiglia degli \"Scriboni-Libones\" a Castel de' Paolis, ai confini con Marino.Il sito di Grottaferrata inoltre, per la sua vicinanza con l'importante citt\u00e0 di \"Tusculum\" e per la presenza della via Latina, venne probabilmente evangelizzato da san Paolo di Tarso e da san Pietro apostolo, che secondo una tradizione avvalorata da pi\u00f9 fonti diffusero il Cristianesimo nell'area dei Colli Albani. Il cristianesimo del resto nel III secolo era gi\u00e0 ben organizzato nell'area tuscolana, a giudicare dall'esistenza delle catacombe di \"Ad Decimum\" rinvenute al X miglio della via Latina, presso l'attuale Borghetto di Grottaferrata: ed un altro sepolcreto cristiano doveva sorgere attorno al XII miglio della via Latina, presso l'attuale Bivio. Nel 370 Giovanni di Cappadocia, allievo di san Basilio Magno, fond\u00f2 un monastero basiliano al XV miglio della via Latina, presso l'antica \"Roboraria\" e l'attuale Molara: la presenza di religiosi orientali nel Lazio e nel Mezzogiorno d'Italia era all'epoca molto forte, basti pensare che nell'XI secolo si calcolavano circa 540 monasteri basiliani nelle sole regioni peninsulari meridionali pi\u00f9 il Lazio meridionale e la Sicilia.\nIl Medioevo.\nNel corso del VII, dell'VIII e del IX secolo i papi estesero il proprio potere temporale su Roma e su larga parte dell'attuale Lazio approfittando del vuoto del potere politico: in quest'epoca nacque l'organizzazione del territorio in \"patrimonia\" e \"massae\" rurali, latifondi gestiti da diaconi direttamente soggetti al papa. Attorno al XII miglio della via Latina ed a Valle Marciana sarebbe stata collocata una \"massa\", la \"Massa Marulis\", presso la quale sorgevano almeno due chiese menzionate in numerosi passi del \"Liber Pontificalis\". Nell'846 un'incursione saracena semin\u00f2 terrore e distruzione in molti luoghi dell'Agro Romano, fino ad Ariccia, Frascati ed agli Appennini: la minaccia saracena grav\u00f2 sui centri a sud di Roma fino al 926, quando i maomettani furono definitivamente scacciati dalla regione.\nNel 1004 san Nilo da Rossano raggiunse il Lazio dalla Calabria dopo il suo lungo peregrinare per varie localit\u00e0 del Sud Italia, e si sistem\u00f2 con i suoi seguaci presso il summenzionato cenobio basiliano di Sant'Agnese alle pendici del Tuscolo. Gregorio I dei Conti di Tuscolo, esponente di spicco della potente casata romana dei Conti di Tuscolo, don\u00f2 allora al monaco calabrese un terreno prossimo al XII miglio della via Latina occupato da resti di strutture romane: nacque cos\u00ec l'abbazia di Santa Maria di Grottaferrata. San Nilo mor\u00ec pochi mesi dopo aver fondato il monastero, al tramonto del 25 settembre 1004.I suoi compagni proseguirono i lavori ed in breve la chiesa abbaziale venne completata e pot\u00e9 essere consacrata da papa Giovanni XIX, figlio di Giovanni I dei Conti di Tuscolo, il 17 dicembre 1024, sotto l'intitolazione della Madonna di Grottaferrata.\nI primi archimandriti dell'abbazia dopo san Nilo furono Paolo, Cirillo e san Bartolomeo il Giovane: l'abbazia inoltre ottenne da molti papi il riconoscimento della propria autonomia rispetto ai cardinali vescovi della diocesi suburbicaria di Frascati.\nLa tradizione racconta che papa Benedetto IX, per fare ammenda della propria vita scandalosa, nel 1048 si fece monaco basiliano presso l'abbazia criptense, dove mor\u00ec nel 1065. Il suo sepolcro \u00e8 probabilmente stato ritrovato durante alcuni scavi ottocenteschi sotto al pavimento della chiesa abbaziale.\nNel 1155 Guglielmo I \"il Malo\" di Sicilia saccheggi\u00f2 le terre dell'abbazia, imitato nel 1163 da Federico I \"Barbarossa\" del Sacro Romano Impero: i monaci di conseguenza fuggirono dall'abbazia e ripararono a Subiaco presso i monaci benedettini, portando con s\u00e9 grandi ricchezze. Pochi anni dopo, nel 1241, l'imperatore Federico II \"di Svevia\" del Sacro Romano Impero saccheggi\u00f2 nuovamente l'abbazia, portando via pregevoli opere in bronzo di et\u00e0 romana.\nDurante le guerre tra papa Urbano VI e l'antipapa Clemente VII combattute all'inizio dello Scisma d'Occidente (1378-1417), nell'aprile 1379 l'archimandrita Girolamo diede ospitalit\u00e0 all'esercito antipapalino formato da mercenari francesi e bretoni che il 21 aprile affront\u00f2 l'esercito papalino comandato dal capitano di ventura italiano Alberico da Barbiano nella battaglia di Marino, svoltasi nell'attuale Valle dei Morti tra Marino e Castel de' Paolis.\nEt\u00e0 moderna.\nDal Quattrocento al Seicento.\nPapa Martino V nel 1428 ridusse l'abbazia a commenda, nominando il primo abate commendatario nella persona di tale Oddone de Variis, un proprio parente fedele alla causa della sua famiglia, i Colonna. Il successore di Martino V, papa Eugenio IV, nel 1432 abol\u00ec la commenda e nomin\u00f2 archimandrita Pietro Vitali, gi\u00e0 archimandrita prima del 1428: questi si impegn\u00f2 a recuperare tutti i beni dell'abbazia ed intervenne al concilio di Basilea, Ferrara e Firenze (1431-1439) in merito alla riunificazione della chiesa cattolica e della chiesa ortodossa.\nNel 1462 papa Pio II istitu\u00ec nuovamente l'abbazia in commenda, nominando abate commendatario il cardinale Basilio Bessarione, che non solo si interess\u00f2 della sistemazione del patrimonio librario ma fece redigere la \"\"Platea\" o \"Regestum Bessarionis\", un elenco di tutte le propriet\u00e0 dell'abbazia. Nel 1463 Pio II, durante la sua visita ai Castelli Romani, visit\u00f2 Grottaferrata, lasciando una viva testimonianza del viaggio nei suoi \"Commentarii\"\".\nAlla morte del cardinale Bessarione nel 1472 gli succedette come abate commendatario il cardinale Giuliano della Rovere (che nel 1503 diventer\u00e0 papa Giulio II), il quale pens\u00f2 bene di prevenire ogni futuro saccheggio dell'abbazia dopo l'ultimo dell'estate 1482, perpetrato ai danni dei monaci basiliani dalle soldatesche di Fabrizio I Colonna, alleato del duca di Calabria Alfonso d'Aragona nella guerra tra papa Sisto IV e Ferrante d'Aragona. Fu cos\u00ec rapidamente realizzata l'imponente cinta muraria dell'abbazia, che risultava gi\u00e0 almeno parzialmente compiuta nell'ottobre 1492, quando l'elezione di papa Alessandro VI mise in allarme il cardinale della Rovere che si rifugi\u00f2 nell'abbazia, salvo poi dover fuggire nella pi\u00f9 fortificata Ostia (1494) e quindi in Francia.\nCon la morte di Alessandro VI, dopo il breve papato di transizione di papa Pio III (settembre-ottobre 1503), nel novembre 1503 sal\u00ec al soglio papa Giulio II, che concesse immediatamente la commenda dell'abbazia di Santa Maria di Grottaferrata alla famiglia Colonna, nella persona del cardinale Giovanni Colonna, cui nel 1508 succedette Pompeo Colonna. Tra il 1512 ed il 1535 la commenda spett\u00f2 al cardinale Ippolito de' Medici, cui succedette tra il 1535 ed il 1555 il cardinale Giovanni Maria Ciocchi del Monte (che lascer\u00e0 la commenda per diventare papa Giulio III). Tra il 1554 ed il 1557 la commenda spett\u00f2 al cardinale Fabio Colonna, ma gli venne tolta da papa Paolo IV durante una guerra contro i Colonna, ed incamerata ai beni della Camera Apostolica.\nL'abate commendatario Alessandro Farnese il Giovane, in carica dal 1564 al 1589, fu il primo abate commendatario della famiglia Farnese. Il secondo fu il cardinale Odoardo Farnese, in carica dal 1589 al 1626. Nel periodo farnesiano venne costruito ed affrescato il palazzo dell'abate commendatario all'interno del recinto dell'abbazia di Santa Maria di Grottaferrata e venne realizzata la decorazione della cappella dei Santissimi Nilo e Bartolomeo, eseguita da Domenico Zampieri detto \"il Domenichino\".\nAlla morte di Odoardo Farnese, inizi\u00f2 il periodo degli abati commendatari della famiglia Barberini: il primo fu Francesco Barberini \"seniore\", in carica dal 1626 al 1679: seguirono il cardinale Carlo Barberini dal 1679 al 1704 ed il cardinale Francesco Barberini \"iuniore\" dal 1704 al 1738.\nDal Seicento alla seconda met\u00e0 dell'Ottocento.\nNel Settecento, si succedettero abati commendatari appartenenti a diversi famiglie: il fiorentino Giovanni Antonio Guadagni dal 1738 al 1759, il veneziano Carlo Rezzonico \"iuniore\" dal 1759 al 1799, infine il romano Ercole Consalvi che fu l'ultimo abate commendatario, in carica fino alla definitiva abolizione della commenda nel 1824.\nNel 1761 papa Clemente XIII promulg\u00f2 un \"motu proprio\" con cui regolamentava lo svolgimento della Fiera di Grottaferrata in due periodi, a marzo e a settembre: se la fiera di settembre \u00e8 attestata gi\u00e0 dalla seconda met\u00e0 del Quattrocento, la fiera di marzo pi\u00f9 antica di cui abbiamo memoria \u00e8 dei primi anni del Seicento.\nDurante la Repubblica Romana (1798-1799) l'abbazia venne probabilmente occupata dai francesi, che chiusero e saccheggiarono diversi conventi dei Castelli Romani. Ad ogni modo, fu solo con l'occupazione napoleonica del 1807 e l'annessione del Lazio alla Francia che la commenda venne abolita, i beni abbaziali espropriati (nonostante la controversia giuridica sollevata dai monaci basiliani) e Grottaferrata con il suo territorio aggregati al cantone di Marino. Con il ritorno di papa Pio VII nello Stato Pontificio nel 1814 il cardinale Consalvi pot\u00e9 rientrare nel possesso della commenda e in tale posizione rimase fino alla sua morte, nel 1824. In seguito ad alcuni scandali sorti nell'abbazia papa Gregorio XVI nomin\u00f2 visitatore apostolico \"ad acta\" Mario Mattei, cardinale vescovo della diocesi suburbicaria di Frascati.\nIl 3 giugno 1848 Grottaferrata ottiene l'autonomia comunale da papa Pio IX: il primo sindaco criptense \u00e8 il commerciante Giovanni Passamonti, che era stato fra i pi\u00f9 impegnati per dotare il paese dei servizi fondamentali che consentissero l'aumento della popolazione ed il conseguente riconoscimento dell'autonomia rispetto alla comunit\u00e0 di Frascati. Il primo sviluppo urbanistico venne incentivato lungo l'asse dell'attuale corso del Popolo; viene inoltre assicurato un regolare rifornimento idrico anche al di fuori dell'abbazia. Nel frattempo, le cartiere vengono modernizzate dal nuovo proprietario Luigi Passamonti e nel 1868 lo stabilimento inizia a produrre la carta moneta dello Stato Pontificio.\nEt\u00e0 contemporanea.\nDalla seconda met\u00e0 dell'Ottocento alla seconda guerra mondiale.\nIl decoro urbano e l'impianto fognario di corso del Popolo venne deciso dall'intervento dell'architetto Agostino Mercandetti del 1872; nel frattempo il paese si espande in direzione di Frascati e Squarciarelli, lungo la direttrice della strada statale 216 via Maremmana III. Vengono edificate le nuove chiese periferiche del Sacro Cuore (1918-1928) e di San Giuseppe (1889). Si moltiplicano i villini eclettici e liberty della medio-alta borghesia romana, mentre a Squarciarelli nel 1921 sorge la celebre fabbrica di ceramiche artistiche dei fratelli Tidei.\nDalla seconda guerra mondiale al Duemila.\nSe il centro abitato di Grottaferrata non \u00e8 stato sconvolto dalle incursioni aeree anglo-americane, il territorio criptense \u00e8 stato colpito marginalmente con il bombardamento della sorgente dell'acquedotto di Squarciarelli l'8 settembre 1943 e con la distruzione dell'aeroporto militare tedesco in localit\u00e0 Molara il 30 gennaio 1944. Proprio in comune di Grottaferrata, nella galleria di Colle Oliva della ferrovia Roma-Frascati, presso Villa Senni, i tedeschi avevano nascosto due cannoni ferroviari Krupp K5 da 238\u00a0mm capaci di bombardare la testa di ponte anglo-americana di Anzio: mentre tutte le altre postazioni simili nascoste in varii luoghi dei Castelli Romani furono individuate ed annientate con i bombardamenti aerei, i due \"cannonissimi\" rimasero indenni ed oggi uno di essi, soprannominato dagli americani \"Anzio Annie\", \u00e8 esposto ad Aberdeen, Maryland, negli Stati Uniti, presso il Proving Grounds Museum. La mattina del 4 giugno 1944 i primi reparti anglo-americani raggiunsero Grottaferrata dopo gli ultimi scontri con i tedeschi sul Monte Cavo, e si dirigono rapidamente verso Marino dove alcuni tedeschi oppongono resistenza presso la localit\u00e0 San Rocco.\nSimboli.\nLo stemma e il gonfalone comunali sono stati concessi con decreto del presidente della Repubblica del 30 ottobre 2008.\nLo stemma cittadino fa riferimento al toponimo del paese: raffigura infatti un'inferriata in ferro simile a quella presente nella \"cripta ferrata\", il complesso di due stanze risalenti al I secolo inglobate come cappelle laterali nella chiesa dell'abbazia. I colori cittadini sono rosso e bianco. Nello statuto comunale il gonfalone \u00e8 cos\u00ec descritto:\nMonumenti e luoghi d'interesse.\nArchitetture religiose.\nAbbazia di Santa Maria di Grottaferrata.\nL'abbazia fu fondata nel 1004 da san Nilo da Rossano, e in breve divent\u00f2 un notevole centro culturale: istituita in commenda dal 1428 al 1824, attualmente \u00e8 un'abbazia territoriale retta dall'Ordine Basiliano Italiano di Grottaferrata.\nAll'interno dell'imponente cerchia muraria, voluta dall'abate commendatario cardinale Giuliano della Rovere, poi papa Giulio II, si trovano il cinquecentesco palazzo dell'abate commendatario e la chiesa conventuale, di origine medioevale ma rifatto in stile barocco con l'intervento di Baldassarre Peruzzi, Taddeo e Federico Zuccari Domenichino, Luigi Capponi, Antonio da Sangallo il Giovane, e, forse, di Gian Lorenzo Bernini.\nChiesa del Sacro Cuore.\nLa chiesa fu edificata per volont\u00e0 di Maria Santovetti Tanlongo su circa 3000 metri quadrati di terreno di sua propriet\u00e0 nel 1918-1928, ed affidata ai padri salesiani fino al 1963, anno dell'istituzione in parrocchia della chiesa.\nLo stile della chiesa \u00e8 il neogotico, ed il campanile fu aggiunto solo negli anni sessanta: l'ampio interno a pianta basilicale \u00e8 decorato da un mosaico nel catino absidale e da vetrate policrome, dono del marchese Alfredo Dusmet. Presso la chiesa esistono un oratorio pomeridiano, un campo da calcio, un teatro e un cinema fornito di impianto audio eccellente.\nLo Scorso parroco in carica Monsignor Raffaello Torelli Vicario generale della Diocesi uscito in carica il 3 settembre 2011. Il suo successore entrato in carico il 4 settembre \u00e8 Don Claudio Cirulli.\nChiesa di San Giuseppe.\nQuesta chiesa, sita in localit\u00e0 Squarciarelli, fu costruita per volont\u00e0 del proprietario terriero Nicola Santovetti nel 1889, per un costo di costruzione di 15.000 lire italiane. Affidata ai monaci cisterciensi, fu tolta a questi per la scarsa volont\u00e0 pastorale di alcuni monaci ed affidata attorno al 1905 ai monaci basiliani dell'abbazia criptense, che la tennero fino alla costituzione in parrocchia nel 1919. Fu parzialmente distrutta durante la seconda guerra mondiale e ricostruita pi\u00f9 semplicemente, ed ulteriormente modificata negli anni sessanta.\nAll'interno, a tre navate, si trovano una \"Sacra Famiglia\" di Silverio Capparoni e la tomba di famiglia dei Santovetti.\nCasa Santa Rosa.\nLa Casa Santa Rosa delle Suore Francescane Missionarie di Maria, meglio note localmente come \"Monache Francesi\" (poich\u00e9 l'ordine fu fondato da H\u00e9l\u00e8ne de Chappotin de Neuville a Nantes, in Francia, nel 1874), fu costruita nel sito di una propriet\u00e0 della famiglia Santovetti tra il 1892 ed il 1914, con una sospensione dei lavori nel 1893 a causa del ritrovamento nell'area del convento di alcuni resti di et\u00e0 romana attribuiti ad una villa suburbana di Marco Tullio Cicerone. La chiesa conventuale venne completata nel 1931: le suore si resero attive nella vita civile criptense quando accolsero gli sfollati del terremoto di Messina (1908) e del terremoto della Marsica (1915), ed ancora quando aprirono una casa di convalescenza per i soldati feriti durante la prima guerra mondiale (1915-1918). Pi\u00f9 di recente, le religiose hanno prestato servizio presso l'Ospedale Civile San Sebastiano di Frascati.\nArchitetture civili.\nPalazzo Santovetti.\nIl palazzo, gi\u00e0 esistente nel Settecento tanto che nel 1741 ospit\u00f2 papa Benedetto XIV, fu modificato nelle forme attuali a partire dal 1872 con l'acquisto da parte di Antonio Santovetti, che affid\u00f2 il progetto all'architetto Enrico Celso Donnini. All'interno del palazzo \u00e8 notevole la cappella, affrescata da Silvestro Capparoni.\nFino agli anni cinquanta le grandi cantine del palazzo, oggi di propriet\u00e0 della famiglia Ranchella, hanno ospitato le rinomate Cantine Santovetti, note a livello nazionale per la produzione di vini locali di ottima qualit\u00e0.\nVilla Cavalletti.\nNel 1596 il marchese Ermete Cavalletti acquist\u00f2 la tenuta dal cardinale Bartolomeo Cesi: la villa fu costruita ed arredata nel Settecento, e nel secondo dopoguerra appartenne alla Compagnia di Ges\u00f9: attualmente ospita una comunit\u00e0 cattolica d'integrazione e la prestigiosa Accademia per la Teologia del Popolo di Dio. Vi si trova una necropoli preistorica tra le pi\u00f9 grandi dei Colli Albani.\nVilla Rossellini-Dusmet.\nVilla Rossellini-Dusmet, meglio nota solo come villa Dusmet, fu costruita davanti a villa Arrigoni-Muti alla fine dell'Ottocento da Zeffiro Rossellini, nonno del celebre regista Roberto Rossellini, e venduta nel 1919 al marchese Alfredo Dusmet. In seguito divent\u00f2 di propriet\u00e0 della famiglia Campello, e nel 1940 fu requisita dalla Regia Aeronautica come proprio quartier generale, passato ai tedeschi nel 1943 (probabilmente in collegamento con l'effimero aeroporto militare operativo in localit\u00e0 Molara). Negli anni cinquanta fu restituita ai Campello, che nel 1952-1953 vi ospitarono l'esule F\u0101r\u016bq I d'Egitto, che in seguito visse ad Albano Laziale presso la villa che ospita l'attuale istituto professionale di stato Nicola Garrone. Nel 1966 fu acquistata dalle suore pallottine.\nVilla Gavotti-Gioacchini.\nLa villa, che nel Cinquecento era un casino di campagna sito in localit\u00e0 Campovecchio di propriet\u00e0 della famiglia Laghi, fu acquistata nel 1614 dal marchese Lorenzo Gavotti, che ampli\u00f2 l'edificio e sistem\u00f2 la tenuta. Nel 1798 un erede del marchese, Alessandro Gavotti, vendette la villa a Vincenzo Onelli al prezzo di 10.000 scudi pontifici. Tuttavia l'Onelli si suicid\u00f2 nel 1815, forse in conseguenza della caduta di Napoleone Bonaparte che aveva reso nullo il valore delle azioni da lui acquistate nel periodo napoleonico: i suoi discendenti mantennero la propriet\u00e0 della villa solo per venderla ai Lugari-Spiga alla met\u00e0 dell'Ottocento. Questi proprietari a loro volta vendettero la villa ai Gioacchini all'inizio del Novecento, che ne sono ancora proprietari.\nVilla Bracciano-Montalto-Grazioli.\nVilla Bracciano-Montalto-Grazioli, chiamata confidenzialmente solo villa Grazioli, venne fondata nel 1580 dal cardinale Antonio Carafa, fondandola probabilmente su alcuni resti di et\u00e0 romana: il cardinale Carafa ebbe tra i suoi ospiti anche papa Gregorio XIII, che consacr\u00f2 la cappella privata della villa. Nel 1591 la propriet\u00e0 della villa pass\u00f2 in eredit\u00e0 al cardinale Ottavio Acquaviva d'Aragona, che nel 1606-1607 la affitt\u00f2 ai Borghese: fu proprio il cardinale Scipione Caffarelli-Borghese ad acquistare la villa nel 1613 per la somma di 20.000 scudi pontifici. Tuttavia l'anno seguente il cardinale Borghese pens\u00f2 bene di permutare la villa criptense con il cardinale Ferdinando Taverna in cambio della pi\u00f9 prestigiosa villa Mondragone in territorio di Monte Porzio Catone. Lo stesso cardinale Taverna vendette la villa al principe Michele Peretti, ed in seguito la propriet\u00e0 dell'immobile e della sua tenuta pass\u00f2 ai Savelli e, dal 1638, agli Odescalchi, che la vendettero solo nel 1870 al duca Pio Grazioli. Durante la seconda guerra mondiale la villa ha ospitato un comando tedesco e dopo la guerra alcune famiglie di sfollati di guerra frascatani: attualmente l'edificio, riportato all'antico splendore dopo le devastazioni belliche, ospita il Park Hotel Villa Grazioli.\nGli interni del piano nobile sono completamente affrescati con temi mitologici, storici e pastorali svolti da Agostino Ciampelli (ma alcuni hanno pensato ad Annibale Carracci o a Federico Zuccari) e da Giovanni Paolo Pannini, mentre l'ampliamento della villa compiuto tra il 1696 ed il 1698 per volere del principe Livio Odescalchi fu progettato dall'architetto Giovanni Battista Fontana.\nVilla Arrigoni-Muti.\nVilla Arrigoni-Muti fu fondata nel 1579 da monsignor Luigi Cerasoli, che la vendette nel 1595 a monsignor Pompeo Arrigoni: questi a sua volta la trasmise ai suoi eredi e nel 1692 si arriv\u00f2 alla suddivisione della villa e della tenuta tra due proprietari, i monsignori Diomede Varesi e Ciriaco Rocci. All'inizio dell'Ottocento i proprietari erano ben tre: il cardinale Angelo Cesarini, la famiglia Muti e la famiglia Amadei. Un secolo dopo, Achille Muti Bussi riusc\u00ec a riunificare tutta la villa sotto la sua propriet\u00e0. Attualmente la villa \u00e8 di propriet\u00e0 di una societ\u00e0 che vorrebbe realizzarvi una cinquantina di appartamenti privati, proposito contestato da cittadini ed associazioni di Grottaferrata.\nVilla Rasponi.\nNel Settecento la propriet\u00e0 della tenuta appartenne alle famiglie Scarsella e Lema, e venne acquistata da Eugenio Rasponi nel 1821: egli costru\u00ec la villa, e la vendette per 8000 scudi pontifici al principe Camillo Aldobrandini. Durante la seconda guerra mondiale vi fu alloggiato un comando tedesco.\nGli interni della villa sono stati affrescati da Domenico Crespri detto \"il Passignano\", Pietro da Cortona e Ludovico Cardi detto \"il Cigoli\".\nVilla Senni.\nLa villa fu edificata nel Seicento dal prelato Giovanni Giustino Ciampini, che possedeva vaste propriet\u00e0 nella zona sottostante, che da lui prese l'attuale denominazione di Ciampino. Originariamente chiamata villa Sant'Andrea, dalla vicina localit\u00e0 di Gregna di Sant'Andrea, l'edificio divent\u00f2 di propriet\u00e0 della famiglia Senni alla met\u00e0 dell'Ottocento.\nFu sede di un comando tedesco durante la seconda guerra mondiale, in posizione strategica sopra la galleria ferroviaria della ferrovia Roma-Frascati nella quale erano nascosti i due cannoni ferroviari Krupp K5 da 238\u00a0mm capaci di bombardare la testa di ponte alleata di Anzio, tanto ricercati dagli anglo-americani nelle loro micidiali incursione aeree sui Castelli Romani. Attualmente, completamente ricostruita, ospita una casa di riposo per anziani retta dalle Suore Ospedaliere del Sacro Cuore di Ges\u00f9.\nArchitetture militari.\nBorghetto di Grottaferrata.\nIl castello fu probabilmente edificato attorno al IX od al X secolo dai Conti di Tuscolo, ai quali apparteneva ancora nel 1140, quando compare menzionato per la prima volta come \"taberna in burgo de Tuscolana\". Dopo la fine dello strapotere dei Conti di Tuscolo il castello appartenne agli Annibaldi con il toponimo di \"\"castrum Montis Frenelli\" o \"Monsfrenelli\"\": nel Quattrocento fu acquisito dai Savelli, che nel 1473 lo permutarono con l'abbazia di Santa Maria di Grottaferrata in cambio del feudo di Ariccia. Gi\u00e0 all'inizio del Cinquecento tuttavia il castello risultava deserto, ed inutili furono i tentativi di ripopolarlo compiuti dagli abati commendatari. All'inizio del Novecento l'area fu acquistata dal marchese Alfredo Dusmet, che nel 1935 la rivendette alla famiglia Spagna: oggi all'interno delle mura si trovano alcune villette a schiera.\nLe mura del castello sono realizzate in \"opus caementicium\" nella parte inferiore ed in \"opus quadratum\" in blocchetti di tufo in quella superiore, e formano un ovale di circa 3 chilometri di perimetro fortificato da 13 torri quadrangolari.\nCastel de' Paolis.\nIl castello sorse attorno all'XI secolo sui ruderi della villa romana degli Scriboni-Libones e sulle antiche murature identificate da alcuni studiosi con i resti del \"municipium\" di \"Castrimoenium\", collocato da altri presso il parco pubblico di villa Desideri a Marino ed oggi comunemente identificato con il rione Castelletto al centro di Marino.\nLa prima citazione del castello risale al 1116, quando si parla di una \"ecclesia S. Marie [...] in loco qui dicitur Paoli\": la propriet\u00e0 del castello rimase da allora in poi all'abbazia di Santa Maria di Grottaferrata, finch\u00e9 nel Seicento non fu completamente spopolato e diruto.\nOggi del castello restano un arco, una parte dell'abside della chiesa ed altri brandelli di massicce murature in \"opus quadratum\" di peperino.\nMolara.\nIl castello sorse presso l'attuale chilometro 22 della strada statale 511 via Anagnina probabilmente nel sito della \"mansio\" di \"Roboraria\": nel X secolo vi esisteva un cenobio basiliano, e la fortificazione inizi\u00f2 ad esistere a partire dal Duecento, quando raggiunse il periodo di massimo splendore sotto il dominio del cardinale Riccardo Annibaldi. A Molara il cardinale Annibaldi ospit\u00f2 papa Innocenzo IV (1254), Carlo I d'Angi\u00f2 ed il suo esercito (1266), che le esagerate cronache dell'epoca facevano ammontare a poco meno di 30.000 uomini, san Tommaso d'Aquino (1274).\nCon la decadenza degli Annibaldi, nel 1427 il castello entr\u00f2 nell'orbita dei Colonna: in questo periodo perse importanza l'intero sistema difensivo della Valle Latina in seguito al sostanziale abbandono della via Latina-Anagnina. Nei secoli seguenti la spopolata Molara appartenne agli Altemps, ai Borghese e quindi agli Aldobrandini: vi era praticata la pastorizia e l'estrazione mineraria. La miseria di queste zone era tale che nel 1762 il cardinale vescovo della diocesi suburbicaria di Frascati Enrico Benedetto Stuart, ultimo pretendente giacobita al Regno di Gran Bretagna, durante una sua visita \"ad limina\" nel territorio di Monte Porzio Catone trov\u00f2 i pochi abitanti di Molara che vivevano in uno stato quasi animalesco, privi anche del conforto religioso.\nSiti archeologici.\nIl sito archeologico pi\u00f9 importante del territorio criptense sono le Catacombe di Ad Decimum, rinvenute nel 1913 al X miglio della via Latina: all'interno vi si trovano oltre 800 sepolture databili fino al V secolo, alcuni affreschi del III o del IV secolo ed un arcosolio raffigurante la \"Traditio Legis\", la trasmissione del messaggio evangelico. Assieme alle catacombe di San Senatore di Albano Laziale queste sono le uniche catacombe dei Colli Albani (pare che una terza catacomba fu rinvenuta casualmente in comune di Marino, lungo la via Appia Antica presso la localit\u00e0 di Due Santi nel 1712 ma ad oggi se ne \u00e8 persa l'ubicazione).\nInoltre, una piccola parte degli scavi archeologici di \"Tusculum\" ricade nel territorio criptense, mentre la parte pi\u00f9 importante dell'antico abitato si trova nel territorio di Monte Porzio Catone.\nPer quanto riguarda le memorie preistoriche del territorio criptense, le necropoli pi\u00f9 importanti si trovano a villa Cavalletti (una delle pi\u00f9 grandi dei Colli Albani) e nella ex-vigna Giusti: sepolture sparse furono individuate anche a Castel de' Paolis nel 1903 ed in localit\u00e0 Cipriana durante alcuni lavori di scassamento nel 1880.\nNel territorio criptense \u00e8 stata collocata una delle due tenute tuscolane di Marco Tullio Cicerone: nel corso dei secoli, diversi studiosi hanno formulato svariate ipotesi sulla collocazione di queste ville, ma sembra ormai confermato che una sorgesse sul Tuscolo presso la citt\u00e0 antica di \"Tusculum\", e l'altra fosse posta in prossimit\u00e0 dell'abbazia di Santa Maria di Grottaferrata, e che magari si estendesse fino alle propaggini settentrionali del Tuscolo, o addirittura in localit\u00e0 Poggio Tulliano, che prenderebbe nome proprio dall'arpinate. La collocazione presso l'attuale abbazia appare pi\u00f9 probabile e confermata da diverse strutture romane, come l'imponente criptoportico con affaccio sul vallone della marana dell'Acqua Marciana, su cui san Nilo da Rossano ed i suoi compagni avrebbero costruito il monastero.\nAree naturali.\nUna piccola porzione del territorio di Grottaferrata \u00e8 inclusa all'interno del perimetro del Parco Regionale dei Castelli Romani, ente di tutela ambientale istituito nel 1984 dalla Regione Lazio nell'area dei Colli Albani. In origine, l'intero territorio comunale era stato incluso all'interno dell'area protetta del parco (legge regionale n\u00ba 2 del 13 gennaio 1984), ma gi\u00e0 il 28 settembre 1984 le aree assegnate al parco furono drasticamente ridotte, per ovvi motivi legati all'espansione edilizia ed industriale dei centri abitati inclusi. Gli attuali confini del parco sono pi\u00f9 vasti dei confini precedenti, ed includono la parte criptense del Tuscolo e Molara, mentre l'area contigua si estende per gran parte del territorio comunale fino al Borghetto di Grottaferrata.\nSociet\u00e0.\nEtnie e minoranze straniere.\nAl 31 dicembre 2007 la popolazione straniera residente nel territorio di Grottaferrata risulta essere cos\u00ec composta (si riportano solo le prime quattro minoranze):\nNegli ultimi anni, la popolazione straniera residente nel territorio comunale criptense \u00e8 andata crescendo progressivamente, in linea con la tendenza generale riscontrata sulla maggior parte del territorio nazionale. Nel corso dell'anno 2006, sono stati iscritti ai registri dell'anagrafe comunale 163 cittadini stranieri: di essi 18 sono stati iscritti per nascita, 48 per trasferimento da altri comuni e 97 direttamente per provenienza dall'estero. Gli stranieri cancellati dai registri dell'anagrafe criptense sono stai invece 140, di cui 2 soli cancellati per morte, 70 per trasferimento ad un altro comune e 36 per trasferimento all'estero. Le acquisizioni di cittadinanza italiana sono state 13. Il totale dei minorenni stranieri residenti nel territorio comunale \u00e8 calcolato nel numero di 214, di cui 149 nati in territorio italiano.\nNell'anno 2007 invece i cittadini stranieri iscritti all'anagrafe comunale sono stati 293, di cui 12 per nascita, 61 per trasferimento da un altro comune e 208 direttamente provenienti dall'estero. Gli stranieri cancellati dai registri dell'anagrafe comunale sono stati 138, di cui 1 solo cancellato per morte, 90 per trasferimento in altri comuni, 27 per l'estero. Le acquisizioni di cittadinanza italiana sono state 13. I minorenni di cittadinanza straniera sono 237, di cui 162 nati in Italia. I nuclei familiari con almeno uno straniero sono 700, mentre quelle in cui il capofamiglia \u00e8 straniero sono 544.\nLingue e dialetti.\nLa lingua parlata ufficialmente nel comune di Grottaferrata \u00e8 la lingua italiana; non vi \u00e8 alcuna forma di bilinguismo istituzionalmente riconosciuto. I monaci basiliani dell'abbazia di Santa Maria di Grottaferrata coltivano e tutelano due lingue: la lingua greca antica, con la quale celebrano le loro funzioni liturgiche secondo il rito bizantino, e la lingua albanese propria delle comunit\u00e0 di provenienza albanesi dell'Italia Meridionale, con la quale in gran parte parlano.\nNon si pu\u00f2 parlare dell'esistenza di un vero e proprio dialetto caratteristico di Grottaferrata, a causa delle relativamente recenti origini dell'abitato, che ha iniziato la sua crescita a partire dalla seconda met\u00e0 dell'Ottocento intorno all'Abbazia grazie ad una massiccia immigrazione da varie parti d'Italia. Ci\u00f2 ha portato alla mescolanza di varii dialetti locali, dall'abruzzese ai dialetti dell'Italia meridionale ed al veneto, con i dialetti dei Castelli Romani come il dialetto marinese, il frascatano ed il dialetto rocchigiano. Oggi, la tendenza generale \u00e8 per l'espansione del dialetto romanesco un po' in tutta l'area metropolitana di Roma e soprattutto nel quadrante meridionale della provincia di Roma.\nReligione.\nLa religione pi\u00f9 diffusa sul territorio criptense \u00e8 il Cristianesimo nella confessione cattolica, che venne annunciato nell'area tuscolana nella prima met\u00e0 del I secolo, probabilmente proprio grazie alla presenza evangelizzatrice di san Paolo di Tarso e di san Pietro apostolo. Se gi\u00e0 nel 370 Giovanni di Cappadocia, allievo di san Basilio Magno, fond\u00f2 un monastero basiliano al XV miglio della via Latina, presso l'attuale localit\u00e0 di Molara, fu nel 1004 che san Nilo da Rossano si install\u00f2 presso l'attuale abbazia di Santa Maria con la protezione dei Conti di Tuscolo, e da allora l'abbazia criptense assunse una straordinaria importanza nella comprensione tra chiesa cattolica e chiesa cristiana ortodossa. Ad oggi, la maggior parte del territorio comunale \u00e8 sottoposto alla giurisdizionale episcopale della diocesi suburbicaria di Frascati, ad eccezione del perimetro murato dell'abbazia che costituisce l'abbazia territoriale di Santa Maria di Grottaferrata, considerato come un esarcato \"nullius\": nell'abbazia le liturgie sono officiate secondo il rito greco-bizantino.\nLa chiesa cattolica ha suddiviso il territorio comunale in quattro parrocchie: la chiesa parrocchiale di San Giuseppe a Squarciarelli, la chiesa parrocchiale del Sacro Cuore di Ges\u00f9, la chiesa parrocchiale di San Pio e la chiesa parrocchiale di San Camillo de Lellis. Inoltre, nel territorio criptense, data la vicinanza con Roma, sono situate molte case generalizie o comunque sedi distaccate di diversi ordini religiosi cattolici. Fino al 1964 il Movimento dei Focolari ha avuto a Grottaferrata un importante centro di dialogo inter-religioso con le altre confessione cristiane, poi trasferito a Rocca di Papa e dopo ancora a Castel Gandolfo.\nA Grottaferrata \u00e8 presente una comunit\u00e0 cristiana evangelica luterana, che si raduna presso la chiesa cristiana evangelica \"Italia per Cristo\".\nQualit\u00e0 della vita.\nIl reddito medio dichiarato \"pro capite\" nel comune di Grottaferrata ammonta a 28.329 euro (2005), ed \u00e8 il pi\u00f9 alto dei Castelli Romani: il 16% della popolazione dichiara tra 10.000 e 15.000 euro (per un importo percentuale del 6.4%), il 17.4% tra 15.000 e 20.000 (per un importo percentuale di 9.5%), il 16.2% tra 20.000 e 26.000 (per un importo percentuale di 11.8%), mentre il 2.5% della popolazione dichiara oltre 100.000 euro (per un importo percentuale del 18.3%) e lo 0.6% meno di 1000 euro (per un importo percentuale pari allo 0%).\nCultura.\nIstruzione.\nBiblioteche.\nLa biblioteca comunale \"Bruno Martellotta\" venne fondata nel 1968 grazie al contributo del Comune e della Regione Lazio ed affidata fino al 1978 alla gestione del Comitato Studentesco Grottaferrata, associazione di volontariato fondata appunto da Bruno Martellotta, che in seguito fu anche fondatore del Gruppo Archeologico Latino, maturando i meriti per cui nel 2003 gli \u00e8 stata ufficialmente intitolata la biblioteca stessa. L'attuale sede \u00e8 stata inaugurata nel 1997 nei locali dell'ex-mattatoio abbandonato, ristrutturati con fondi regionali. La biblioteca fa parte del Sistema bibliotecario dei Castelli Romani, ed \u00e8 attualmente in possesso di 12.873 volumi.\nInoltre presso l'abbazia di Santa Maria di Grottaferrata ha sede la biblioteca statale del monumento nazionale di Grottaferrata, classificata dal 1967 come biblioteca pubblica statale di competenza del Ministero dei beni e delle attivit\u00e0 culturali e del turismo ma custodita con atto di delega dai monaci basiliani dell'Ordine Basiliano Italiano di Grottaferrata.\nLa biblioteca, le cui origini sono contemporanee a quelle dell'abbazia stessa (tanto che custodisce tre manoscritti autografi di san Nilo da Rossano risalenti al 965 circa), contiene 1197 manoscritti, 71 incunaboli, 700 cinquecentine ed oltre 50.000 volumi. In aggiunta a questo prezioso ed enorme patrimonio, la comunit\u00e0 monastica possiede un proprio patrimonio librario di oltre 20.000 volumi.\nInfine, il collegio francescano \"Sant'Antonio\" di Squarciarelli ha una biblioteca di oltre 30.000 volumi.\nRicerca.\nIl Liceo Scientifico Statale Bruno Touschek \u00e8 stato il luogo di inaugurazione, il 30 maggio 2006, del progetto Extreme Energy Events, alla presenza del professor Antonino Zichichi e del professor Roberto Petronzio, presidente dell'istituto nazionale di fisica nucleare. Presso il liceo infatti \u00e8 stato installato uno dei 100 rilevatori di sciami di particelle sub-atomiche e sub-nucleari prodotte dall'interazione dei raggi cosmici con gli atomi dell'atmosfera terrestre.\nScuole.\nNel territorio comunale di Grottaferrata hanno sede numerose istituzioni scolastiche, sia scuole primarie e secondarie di primo grado che secondarie di secondo grado. I due istituti comprensivi statali del territorio sono l'istituto comprensivo \"Giovanni Falcone\" e l'istituto comprensivo \"San Nilo da Rossano\". Il principale istituto secondario di secondo grado pubblico \u00e8 il Liceo Scientifico Statale Bruno Touschek, fondato nel 1974 da una sede succursale del liceo scientifico statale Vito Volterra di Ciampino.\nVanno menzionate infine alcune delle tanti istituzioni scolastiche paritarie o private, come il liceo classico \"Papa Benedetto XV\", annesso all'abbazia di Santa Maria di Grottaferrata e retto dai monaci basiliani dell'Ordine Basiliano Italiano di Grottaferrata, l'istituto tecnico e professionale \"San Giuseppe\", l'istituto tecnico agrario \"Europa Unita\", il complesso scolastico \"Seraphicum\", le scuole internazionali \"Little genius international\" e \"Castelli International School\", e inoltre diverse scuole di lingua.\nSeminari.\nPresso una villa in localit\u00e0 Squarciarelli, ai confini comunali con Marino, dal 1932 \u00e8 ospitato il collegio \"Sant'Antonio\" dell'ordine francescano dei Frati Minori, dipendente dalla Pontificia Universit\u00e0 Antonianum di Roma, nel quale si istruiscono i frati appena diventati sacerdoti. Presso il collegio era operativa fino agli anni novanta un'azienda agricola di sedici ettari. Inoltre, l'istituto dal 1908 ha curato la pubblicazione dell'Archivum Franciscanum Historicum, e dal 1973 presso il collegio criptense \u00e8 situato il quartier generale della Commissio Leonina, che si occupa della riedizione dell'opera omnia di san Tommaso d'Aquino.\nMusei.\nPresso l'abbazia di Santa Maria di Grottaferrata \u00e8 ospitato un importante museo, che contiene non solo pezzi notevoli risalenti all'et\u00e0 romana rinvenuti scavando nel territorio tuscolano nel corso dei secoli, ma anche opere d'arte medioevali, bizantini, rinascimentali, barocche ed ottocentesche. Il museo archeologico nazionale ospitato all'interno dell'abbazia, attualmente chiuso per restauri, ha accresciuto il suo patrimonio dal 1875 e contiene alcuni pezzi pregiati come il corredo funebre dell'ipogeo \"delle Ghirlande\", sepolcro romano rinvenuto nel 2000 presso le catacombe di ad Decimum sulla via Anagnina.\nMedia.\nStampa.\nLa stampa locale a pagamento diffusa sul territorio criptense \u00e8 rappresentata dal quotidiano \"Nuovo Oggi Castelli\", mentre senz'altro pi\u00f9 estesa \u00e8 la presenza della stampa locale a diffusione gratuita, con i mensili dell'area castellana \"Il Tuscolo\", \"Il corriere tuscolano\", \"Controluce\" e \"La Citt\u00e0 Tuscolana\", \"Vivavoce\" e \"Giorno per Giorno\". Da giugno 2010 \u00e8 presente anche la web TV \"Metropolitv.it\" che si occupa di notizie locali.\nDal 2006 inoltre nel territorio criptense si \u00e8 trasferita la sede generale della casa editrice romana Avverbi, importante realt\u00e0 nell'editoria castellana.\nArte.\nL'abbazia di Santa Maria di Grottaferrata ospita alcune importanti opere d'arte, come gli affreschi di Francesco da Siena, pittore manierista allievo di Baldassarre Peruzzi, Taddeo e Federico Zuccari e del Domenichino ed altre realizzazioni di Luigi Capponi, Antonio da Sangallo il Giovane, Annibale Carracci, Giovanni Artusi Canale, Gian Lorenzo Bernini, Tommaso Righi. Tante sono inoltre le testimonianze, pi\u00f9 o meno anonime od antiche, di arte bizantina conservate nell'abbazia: l'abbondanza di materiale permise tra l'aprile 1905 ed il giugno 1906 l'organizzazione di una mostra d'arte sacra bizantina che riscosse un grandissimo successo di pubblico e di critica.Le ceramiche di Squarciarelli, pregiato prodotto artigianale dagli ornamenti liberty ed art d\u00e9co in commercio solo per pochi anni, dal 1921 ai primi anni quaranta, sono oggi oggetto d'arte da collezione, tanto che il Comune di Grottaferrata ha allestito una mostra al riguardo.\nTra le tante Ville Tuscolane situate nel territorio criptense alcune ospitano altre opere d'arte di pregio, come gli affreschi di Agostino Ciampelli e Giovanni Paolo Pannini a Villa Grazioli e la decorazione pittorica del Cigoli, del Passignano, di Pietro da Cortona e Giovanni Lanfranco a Villa Arrigoni-Muti.\nTeatro.\nA Grottaferrata esiste un vivace fermento teatrale, che ruota attorno alle tre sale teatrali del comune: il \"Teatro Piccolo di san Nilo\", situato nel plesso del liceo classico paritario Benedetto XV, a ridosso dell'abbazia di Santa Maria di Grottaferrata, il \"Sacro Cuore\", situato nell'istituto paritario \"Virgo Fidelis\" presso la chiesa del Sacro Cuore, ed il \"Comunale\", situato presso la sede municipale in via Giuseppe Garibaldi.\nMusica.\nA Grottaferrata operano diverse associazioni musicali, come la Corale Polifonica di Grottaferrata, fondata nel 1986 dal maestro Massimo Di Biagio ed attiva in Italia e all'estero, e le scuola di musica Esacordo, Magiche Melodie, Note Blu.\nCucina.\nGrottaferrata e gli altri centri dei Colli Albani sono la meta privilegiata dai romani per la \"gita fuori porta\", tradizione della domenica o dei fine settimana primaverili ed estivi almeno fino agli anni del boom economico. Grottaferrata, in particolare, conserva ancora un gran numero di \"fraschette\" caratteristiche e ristoranti tradizionali, accanto alla nascente tipologia degli agriturismo. Il pi\u00f9 famoso ristorante criptense \u00e8 stato probabilmente \"La Tranquillit\u00e0\", a Squarciarelli, aperto nel 1937 dai fratelli Tidei gi\u00e0 noti in precedenza per la fabbrica di ceramiche, celebrato da Renato Rascel in \"Arrivederci Roma\" (1957). L'attuale ristorante \"Squarciarelli\" non ha alcun legame con l'ormai scomparso ristorante \"La Tranquillit\u00e0\" ed \u00e8 stato ricostruito nella forma attuale dopo un incendio doloso avvenuto nel 1997.Federico Fellini e Giulietta Masina erano frequentatori abituali dell'osteria del Fico Vecchio, il cui proprietario Claudio Ciocca ebbe anche alcune piccole parti in qualche film del regista.\nGeografia antropica.\nUrbanistica.\nLo sviluppo urbanistico pianificato del centro abitato di Grottaferrata \u00e8 avvenuto tutto tra l'ultimo trentennio dell'Ottocento e la seconda guerra mondiale: dopo, l'abitato si \u00e8 espanso disordinatamente, e si espande ancora, verso Frascati, Morena e Squarciarelli, soprattutto con abitazioni residenziali e villini pi\u00f9 o meno signorili.\nNel 1848 Grottaferrata ottiene l'autonomia comunale ed il primo sindaco criptense, il commerciante Giovanni Passamonti, avvia immediatamente un piano urbanistico per lo sviluppo del centro abitato. La principale arteria stradale del paese \u00e8 l'attuale corso del Popolo, all'epoca chiamato \"Stradone\", \"via del Castello\" o, dopo la presa di Roma, \"corso Vittorio Emanuele II\": l'edificazione di nuovi edifici ai lati di questa strada venne regolamentata con il regolamento edilizio redatto da un'apposita commissione ministeriale pontificia il 26 settembre 1868. Nel 1872 l'amministrazione comunale incarica l'architetto Agostino Mercandetti di progettare una nuova sistemazione per il corso, che preveda l'allineamento dei margini stradali e la realizzazione di un impianto fognario: i lavori durarono dall'aprile 1874 al marzo 1881, e riguardarono anche l'attuale piazza Cavour con la fontana al centro della piazza.\nIn un edificio prospiciente la piazza stessa, espropriato ai monaci basiliani, vennero collocate nel 1880 la caserma, la scuola ed altri pubblici servizi come il municipio. Tra il 1904 ed il 1907 l'amministrazione comunale si occupa di rettificare, ampliare e pavimentare il tracciato della via Maremmana Inferiore tra Grottaferrata e Squarciarelli, dietro progetto dell'ingegnere Giulio Mazzoleni: su questa direttrice l'abitato continua ad espandersi, soprattutto con villini borghesi, oggi in parte sostituiti con aree residenziali. Tra il 1918 ed il 1928 si completa la costruzione in questa zona della chiesa del Sacro Cuore, luogo di culto in architettura neogotica voluto dai monaci basiliani e dalla possidente locale Maria Santovetti Tanlongo. Nel frattempo, in localit\u00e0 Bivio, viene realizzata la fermata del pi\u00f9 importante snodo delle tranvie dei Castelli Romani: tutto intorno, si moltiplicano i villini della piccola-media borghesia romana, alcuni dei quali si distinguono per estro artistico, come quelli progettati dagli architetti Giulio e Piero Degli Innocenti e Medardo Carretta Colli.\nLa sistemazione della strada \"della cartiera e dei Paoli\", oggi strada provinciale 37/a di Campovecchio, che collega direttamente Marino e Grottaferrata venne messa in opera su iniziativa di un consorzio di proprietari terrieri locali tra il 1921 ed il 1923: ancora nel 1921 inizia l'urbanizzazione di Squarciarelli con la fondazione della fabbrica di ceramiche dei fratelli Tidei. In realt\u00e0, gi\u00e0 dal 1889 la famiglia Santovetti aveva fatto edificare nella localit\u00e0 la chiesa di San Giuseppe, ad uso degli abitanti delle campagne ai confini tra Marino, Rocca di Papa e Grottaferrata.\nNel 1925 in piazza Cavour viene collocato il monumento ai Caduti, opera dello scultore Amleto Cataldi finanziata dal marchese Alfredo Dusmet. Nel 1928 lo sviluppo urbanistico del centro abitato \u00e8 arrivato a tal punto che l'amministrazione comunale dell'epoca pensa di provvedere alla denominazione delle strade ed alla numerazione dei numeri civici con caratteristiche targhe in ceramica prodotte presso la locale fabbrica di ceramiche di Squarciarelli. Negli anni trenta del Novecento viene ristrutturato l'ex municipio, gi\u00e0 Palazzo Grutter. Nel 1932 viene aperta una nuova arteria di collegamento tra Squarciarelli e corso del Popolo, l'attuale viale I Maggio (all'epoca \"viale del Littorio\").\nGrottaferrata non \u00e8 stata sconvolta pi\u00f9 di tanto dai bombardamenti anglo-americani della seconda guerra mondiale, e nel secondo dopoguerra l'abitato ha continuato a crescere lungo la direttrice di viale San Nilo e soprattutto lungo tutto il tracciato la strada statale 216 via Maremmana Inferiore, sia in direzione di Frascati che in direzione di Marino: le localit\u00e0 di Colonnelle e San Giuseppe, adiacenti al territorio marinese, formano ormai un'unica realt\u00e0 con le ultime case del centro storico di Marino. Un altro fenomeno abbastanza recente riguarda l'espansione edilizia verso Rocca di Papa, iniziata in maniera massiccia tra gli anni ottanta e gli anni novanta. Le uniche aree del territorio criptense relativamente salvaguardate dall'espansione edilizia sono il Tuscolo e la localit\u00e0 di Molara, rimaste per molti versi selvagge come nei secoli andati.\nNel 1972 \u00e8 stato approvato il primo piano regolatore generale, a proposito del quale attualmente si sta discutendo uno stralcio di variante.\nEconomia.\nAgricoltura.\nIl territorio di Grottaferrata, come del resto l'intera area dei Colli Albani, \u00e8 storicamente votato all'agricoltura, specialmente alla viticoltura ed, in misura minore, all'olivicoltura. Il comune \u00e8 situato a cavallo tra le zone di produzione del Marino e del Frascati, entrambi storici vini bianchi a Denominazione di Origine Controllata: in particolare, Grottaferrata fa parte della zona di produzione del Frascati, come disposto dal relativo disciplinare di produzione.\nIl comune \u00e8 anche incluso nell'area di produzione del Castelli Romani bianco e Castelli Romani rosso, un altro vino a denominazione controllata. Dal 1883 fino almeno agli anni cinquanta presso le grandi cantine di Palazzo Santovetti fu operativa la rinomata cantina sociale \"Santovetti\", che produceva una grande variet\u00e0 di vini laziali. Nel corso del Novecento, la viticoltura ha ceduto progressivamente il passo ad altre attivit\u00e0 del settore secondario e terziario, tanto che solo tra il 1990 ed il 2000 le aziende vitivinicole nel territorio comunale criptense sono diminuite del 20%, in linea con i dati della maggior parte dei comuni vicini.\nUn altro settore importante nel passato era l'allevamento, concentrato soprattutto nella Valle Latina, ai piedi del Tuscolo.\nArtigianato.\nLa pi\u00f9 importante produzione artigianale del territorio \u00e8 stata la ceramica, prodotta presso lo stabilimento dei fratelli Tidei in localit\u00e0 Squarciarelli, aperto nel 1921. Il prestigio di questo ceramificio divent\u00f2 tale che nel 1928 il comune di Grottaferrata, considerato che la produzione di ceramiche era ormai caratteristica del paese, commission\u00f2 ai Tidei la realizzazione delle targhe stradali e dei numeri civici in ceramica per tutto il centro abitato: negli anni trenta, al ceramificio di Squarciarelli lavorarono artisti come Piero Hamed Venanzi ed Emidio Vangelli, e i ragazzi dell'istituto statale d'arte \"Paolo Mercuri\" della vicina Marino venivano mandati a Squarciarelli a formarsi. Tuttavia, la concorrenza della produzione industriale di ceramiche releg\u00f2 le ceramiche criptensi a pezzi unici da collezione, e tra il 1937 ed i primi anni quaranta i numerosi soci del ceramificio si ritirarono determinando la chiusura dello stabilimento.\nIndustria.\nFin dal Medioevo il profondo vallone boscoso della marana dell'Acqua Marciana \u00e8 sede di mulini e ferriere, a causa della ricchezza di acque sorgive che vi pervengono: proprio dall'edificio di una ferriera in abbandono agli inizi del Seicento vennero fondate le cartiere, per iniziativa di un privato cittadino, tale Andrea Brugiotti, su un terreno concesso in enfiteusi dall'abbazia di Santa Maria di Grottaferrata. Alla morte di Brugiotti, nel 1648, la cartiera venne donata ai padri Oratoriani che per tutta la seconda met\u00e0 del secolo furono in controversia giudiziaria con l'abate commendatario dell'abbazia di Santa Maria in merito alla propriet\u00e0 della cartiera stessa, che infine nel Settecento torn\u00f2 tra le propriet\u00e0 dei monaci basiliani criptensi, che la concessero in uso alla famiglia Spada.\nSalvo le brevi parentesi delle occupazioni francesi (1798-1799 e 1807-1814), gli Spada mantennero la propriet\u00e0 vendendola nel 1848 al marchese Fabio Cavalletti: questi vendette a cartiera a Luigi Passamonti nel 1867: sotto la gestione dei Passamonti le cartiere furono costituite in societ\u00e0 anonima, si verifica un incendio doloso appiccato da un operaio licenziato e la produzione venne modernizzata dal direttore Paolo Francesco Rayner tanto che nel 1868 lo stabilimento inizi\u00f2 a produrre la carta moneta per lo Stato Pontificio. Le cartiere di Grottaferrata furono definitivamente chiuse solo nel 1893, con il trasferimento di tutte le attrezzature presso lo stabilimento di Subiaco.L'11 agosto 1901 a Grottaferrata venne inaugurata una piccola centrale idroelettrica alimentata dalle acque della marana dell'Acqua Marciana, costruita allo scopo di fornire al paese l'illuminazione elettrica pubblica e privata. Dal 1908 anche le acque di Squarciarelli iniziarono ad alimentare delle turbine che alimentavano la rete tranviaria delle tranvie dei Castelli Romani.\nTurismo.\nIn passato l'abbazia di Santa Maria di Grottaferrata attirava un gran numero di pellegrini: emblematico quanto singolare \u00e8 il caso di Faustina Terenzi, giovane ragazza proveniente da Nettuno che nel 1619 mor\u00ec improvvisamente appena arrivata a Grottaferrata. Oggi, pi\u00f9 che pellegrini l'abbazia continua ad attirare semplici turisti, incuriositi dalla ricchezza monumentale e culturale che il luogo sacro racchiude: di tanto in tanto vengono organizzate mostre, spettacoli ed altri eventi culturali (come gli eventi legati al millenario nel 2004) che attraggono visitatori da Roma e dagli altri centri castellani.Grottaferrata attira anche un turismo locale legato alla \"gita fuori porta\", usanza che prende piede alla fine dell'Ottocento e raggiunge l'apice prima e dopo la seconda guerra mondiale: Renato Rascel nel 1958 canter\u00e0 ancora i pranzi a Squarciarelli nella celebre canzone \"Arrivederci Roma\".\nInfrastrutture e trasporti.\nStrade.\nIl territorio comunale di Grottaferrata \u00e8 attraversato da diverse strade provinciali, tra cui le tre ex-strade statali la cui gestione \u00e8 stata devoluta dall'ANAS alla Provincia di Roma nel 2001, ovvero la strada statale 511 via Anagnina, la strada statale 216 via Maremmana III (con il percorso alternativo tra Squarciarelli e Frascati della strada statale 218 via Rocca di Papa) e la Strada statale 217 Via dei Laghi.\nAltre importanti strade provinciali del territorio sono la strada provinciale 77/b via Pedemontana dei Castelli, antichissimo percorso pedemontano rispetto ai Colli Albani che collega trasversalmente la via Tuscolana, la via Anagnina e la via Appia; la strada provinciale 62/a via Castel de' Paolis; la strada provinciale 37/a via di Campovecchio, percorso alternativo di collegamento tra Marino e Grottaferrata realizzato attorno al 1923 su iniziativa di un consorzio di proprietari locali fondato nel 1921; la strada provinciale 87/b viale San Nilo e la strada provinciale 73/b del Tuscolo, principale arteria di collegamento con la cima del Tuscolo.\nFerrovie e tranvie.\nIl territorio comunale criptense \u00e8 attraversato dalla ferrovia Roma-Frascati, costruita nel 1856 come prima linea ferroviaria dello Stato Pontificio.\nFra il 1906 e il 1954 Grottaferrata rappresent\u00e0 un'importante stazione delle tranvie dei Castelli Romani, gestite dalla STEFER.\nLa prima (funicolare per Rocca di Papa 1906-1932), funzionante a contrappeso d'acqua, collegava il capolinea tranviario di testa di Valle Oscura con Rocca di Papa. Insieme alla diramazione tranviaria di 2,9\u00a0km tra Squarciarelli, Valle Violata e Valle Oscura permetteva il collegamento di Rocca di Papa al resto della rete STFER. Venne sostituita dalla funicolare elettrica Valle Vergine-Rocca di Papa contestualmente al prolungamento tranviario di circa 1\u00a0km Valle Oscura Valle-Valle Vergine.\nAeroporti.\nNel novembre 1941 si install\u00f2 a Frascati l'\"Oberbefehlshaber S\u00fcd\", l'alto comando della Wehrmacht per le operazioni militari in Italia ed in Africa Settentrionale, comandato dal feldmaresciallo Albert Kesselring. D'accordo con le autorit\u00e0 italiane, i tedeschi decisero di realizzare un piccolo aeroporto militare lungo la via Anagnina presso la localit\u00e0 di Molara, nel cuore della Valle Latina. L'aeroporto di Molara ospit\u00f2 alcuni aerei da collegamento come il Fieseler Fi 156 \"Storch\" e venne difeso in aria da alcuni aerei della Regia Aeronautica come il Macchi M.C.202 \"Folgore\" ed alcuni Fiat G.55 \"Centauro\" armati pesantemente. La difesa a terra fu assicurata da mitragliere da 20 e 37\u00a0mm. e da alcune batterie FlaK 88/56 posizionate sul Tuscolo. L'aeroporto venne chiuso dopo lo sbarco anglo-americano ad Anzio, quando l'alto comando tedesco si trasfer\u00ec sul Monte Soratte: tuttavia, il 30 gennaio 1944 la pista venne colpita e resa inutilizzabile da un bombardamento anglo-americano.\nMobilit\u00e0 urbana.\nIl territorio criptense \u00e8 servito dalle autolinee interurbane COTRAL, e dagli autoservizi urbani svolti dalla Schiaffini Travel. Alcune zone del comune su via Anagnina sono servite anche dalla linea Atac 505, per la stazione della metro A Anagnina.\nAmministrazione.\nGemellaggi.\nPer un decennio circa (1930-1945) le citt\u00e0 di Elbasan e Argirocastro in Albania furono a stretto contatto con Grottaferrata per l'opera missionaria dei suoi monaci, conclusosi prematuramente a causa degli eventi bellici della Seconda guerra mondiale. Seppur non ufficiali, sono stretti i rapporti del comune di Grottaferrata, tramite l'Abbazia, con le comunit\u00e0 arb\u00ebresh\u00eb del sud Italia: da menzionare quelli con San Basile (CS), Mezzojuso e Piana degli Albanesi (PA).\nSport.\nCalcio.\nDal 1922 la principale squadra calcistica di Grottaferrata \u00e8 l'A.S.D. Vivace Grottaferrata, che milita nella stagione 2016/2017 in Promozione Girone C. La Vivace ha anche un buon settore giovanile alimentato dalla scuola calcio.\nL'altra squadra calcistica \u00e8 l'A.S.D. Grottaferrata nata nel 2014 dopo l'abbandono al calcio dell'Atletico per ricordare il ragazzo scomparso, Stefano Furlani. La Squadra milita nel campionato di Prima Categoria 2016/2017, promossa quest'anno essendo prima in classifica.\nPallavolo.\nNel 1976 \u00e8 stato fondato il Volley Club Grottaferrata, principale squadra di pallavolo del territorio comunale. Nel campionato 2008/2009 la squadra maschile militava in Serie C e la squadra femminile in Serie D: il massimo successo raggiunto dal club fu la partecipazione al campionato di Lega Nazionale Pallavolo Serie B nel 1985/1986.Il Grottaferrata disputa le sue gare interne presso la palestra Comunale di Squarciarelli."}
{"id": "31911", "revid": "1884099", "url": "https://it.wikipedia.org/wiki?curid=31911", "title": "Certaldo", "text": "Certaldo (pronuncia: , \"\u010cett\u00e0rdo\" nel vernacolo locale) \u00e8 un comune italiano di abitanti della citt\u00e0 metropolitana di Firenze, celebre per essere stato il luogo di nascita e di morte del poeta e scrittore Giovanni Boccaccio. Situato al centro della Val d'Elsa, ospita numerosi edifici di interesse storico, culturale e artistico.\nGeografia fisica.\nIl territorio comunale di Certaldo \u00e8 bagnato dal fiume Elsa (affluente dell'Arno) e dal torrente Agliena che in esso confluisce. L'abitato di Certaldo si estende ai lati della strada regionale (ex statale) 429 ed \u00e8 formato da due nuclei ben distinti: la parte medievale con il Palazzo Pretorio detta Certaldo Alto, che sorge su un colle, e la parte bassa. Certaldo Alto \u00e8 raggiungibile sia in macchina (zona a traffico limitato ad uso dei soli residenti) che con una funicolare su rotaia dotata di cremagliera, con partenza da Piazza Boccaccio. In pianura invece si estende la parte \"moderna\" di Certaldo, successiva agli insediamenti medioevali, che ha conosciuto il suo maggiore sviluppo dalla fine del Settecento.\nOrigini del nome.\nIl toponimo, documentato come \"Certaldum\" e \"Certaltus\", \u00e8 un composto di \"cerretum\" (\u2018bosco di cerri\u2019), passato a \"cert-\", mentre la seconda parte non \u00e8 chiara. \u00c8 stato proposto \"alto\", nonostante una certa difficolt\u00e0 di un passaggio nel toscano da \"lt\" a \"ld\" oppure \"Aldo\", come nome di persona (da un ipotetico *\"Cer\"(\"re\")\"taldi\", \u2018il bosco di cerri di Aldo\u2019). Non si pu\u00f2 neppure escludere che l'elemento \"-aldo\" sia da collegare a un suffisso con una generica funzione toponomastica, di origine germanica, dato il gran numero di toponimi centrosettentrionali che hanno un elemento simile.\nStoria.\nPeriodo etrusco-romano.\nCertaldo ebbe origini etrusco-romane, come dimostrano i numerosi reperti archeologici sparsi in tutto il territorio comunale, quali ceramiche, utensili e tombe etrusche, alcune delle quali di recente scoperta. Le origini etrusche sono testimoniate anche dalla toponomastica di alcune localit\u00e0 e corsi d'acqua, come per esempio il torrente Agliena ed il fiume Elsa che confluiscono nei pressi di Certaldo.\nIn particolare sul Poggio del Boccaccio, un colle a forma trapezoidale con base ellittica e cima completamente piatta, adiacente al borgo medioevale in direzione nord-ovest, sono stati ritrovati, nel corso di scavi archeologici avvenuti alla fine del 1800 e a met\u00e0 del 1900, una tomba a camera etrusco-ellenistica di pianta ellissoidale risalente alla fine del IV- inizio III secolo a.C., ed un deposito a pozzo di derrate alimentari con alcuni strumenti fittili riconducibili all'epoca ellenistica. Molto probabilmente l'area era sede di un deposito granario fina dal 300 a.C.\nIn altri scavi, eseguiti tra il XIX secolo ed il XX secolo nei pressi di un altro colle ritenuto artificiale, sempre adiacente al borgo medioevale ma stavolta in direzione sud-est, chiamato Poggio delle Fate, sono stati rinvenuti un granaio sotterraneo a celle ed i resti di un tumulo etrusco e di numerose tegole bollate, mentre numerose ceramiche databili dal VI - V secolo a.C. fino all'et\u00e0 ellenistica e frammenti di ceramiche aretine bollate sono state rinvenute nei pressi del torrente Agliena.\nAlcuni ritrovamenti di anfore romane risalenti all'epoca imperiale (I secolo d.C.) in Piazza della Libert\u00e0, nella parte bassa della citt\u00e0, durante alcuni lavori edilizi del 1960 per la costruzione di una scuola media, dimostrano che vi sono stati insediamenti anche in epoca romana.\nTutti questi reperti di origine etrusca e romana sono oggi musealizzati al piano terra del Palazzo Pretorio, situato nella parte medievale del paese.\nCon ogni probabilit\u00e0 nel luogo in cui adesso sorge Certaldo vi era un piccolo insediamento etrusco, probabilmente un villaggio agricolo, come sembrano testimoniare i depositi di derrate nei poggi adiacenti al borgo, mentre sul Poggio del Boccaccio era situata la necropoli.\nPeriodo medievale.\nLo sviluppo del castello fortificato nell'Alto Medioevo.\nCertaldo fa la sua comparsa ufficiale nella storia nel 1164, quando il castello di \"Certaldum\" viene citato in un documento dell'imperatore Federico Barbarossa come feudo dato in concessione ai Conti Alberti, ma senza ombra di dubbio i primi insediamenti fortificati sul colle sono da far risalire all'Alto Medioevo, epoca nella quale venne edificato il Mastio che oggi risulta incorporato dal Palazzo del Vicario. L'origine del Mastio \u00e8 quasi sicuramente longobarda o franca, e prese la sua forma definitiva nel X-XI secolo: rappresentava il classico tipo di fortificazione alto-medioevale costituito da un'unica torre fortificata dotata di stalla, alloggi signorili e armeria.\nAlcuni reperti archeologici, ritrovati sul Poggio del Boccaccio, risalenti al VI-VII secolo d.C., dimostrano l'esistenza di un insediamento agricolo, presumibilmente un deposito di derrate alimentari, e testimoniano che a quell'epoca il colle su cui sorge Certaldo Alta era ancora abitato. Molto probabilmente il villaggio agricolo alto-medioevale prese forma dal precedente insediamento risalente all'epoca etrusco-ellenistica e alla fine del IX secolo d.C., con l'importanza strategica dell'area dovuta al passaggio della via Francigena, vi venne edificata la prima fortificazione feudale.\nLa torre fortificata si trovava all'apice di un colle da cui si poteva controllare la via Francigena, la principale strada di comunicazione medioevale tra l'Europa del Nord e Roma. Dal mastio originario si controllava a distanza il vecchio tracciato in collina della via Francigena, e direttamente quello di fondovalle, pi\u00f9 recente ma via via sempre pi\u00f9 importante e trafficato. Questa posizione strategica favor\u00ec sicuramente lo sviluppo demografico e la sua evoluzione prima in Castello e successivamente in un borgo fortificato, portando alla costruzione di edifici civili attorno al Mastio primordiale. Nascono tra l'XI ed il XIII secolo la Chiesa dei Santi Tommaso e Prospero (la chiesa pi\u00f9 antica del borgo medioevale, oggi sconsacrata), l'annesso convento e chiostro, la Torre dei Lucardesi e le prime abitazioni civili e case torri lungo via Rivellino, la via pi\u00f9 antica del borgo che collega la fortificazione alla via Francigena, e nei pressi della torre sulla sommit\u00e0 del colle. Una prima cinta muraria racchiudeva tutto questo primitivo nucleo urbano che assumeva la conformit\u00e0 di un castello fortificato vero e proprio.\nFeudo dei Conti Alberti e guerra di Semifonte.\nCertaldo faceva parte delle numerose fortificazioni che gli Alberti disseminarono in tutta la Valdelsa per contenere l'espansionismo della Repubblica fiorentina, assieme a San Miniato, Fucecchio, Montegrossoli, Semifonte, Castel Timignano, Pogna, Lucardo e Vico d'Elsa. Tutti questi castelli e fortificazioni formavano una sorta di cintura militarizzata che circondava la citt\u00e0 di Firenze, in modo da contrastarla ed impedire ogni sua espansione. Con la frammentazione della famiglia degli Alberti, avvenuta con i figli di Alberto IV degli Alberti, Maghinardo, suo secondogenito, divenne il capostipite del ramo dei Conti di Certaldo. Il castello di Certaldo divenne cos\u00ec sede e residenza del ramo di Certaldo dei Conti Alberti da cui controllava le altre fortificazioni vicine ed il contado.\nNella seconda met\u00e0 del 1100 Certaldo si trova coinvolta negli attriti e nelle guerre tra Firenze e i Conti Alberti: dopo infatti la distruzione di Prato, sede principale degli Alberti, la famiglia spost\u00f2 il centro del suo potere in Valdelsa, in modo da impedire l'accesso alla via Francigena da parte di Firenze. Forti del riconoscimento imperiale dei loro domini sul territorio toscano, e dell'investitura da parte dell'imperatore del Sacro Romano Impero Federico I Hoenstaufen noto come Federico Barbarossa, Alberto IV comincio la costruzione di Semifonte tra il 1177 ed il 1181. La costruzione di Semifonte scaten\u00f2 l'opposizione di Firenze che dichiar\u00f2 guerra agli Alberti. Certaldo cos\u00ec, come tutti gli altri castelli della Valdelsa, entrava in guerra nello schieramento Albertiano. Firenze invi\u00f2 una prima spedizione militare nel 1182. Con l'occupazione del castello di Pogni, vicino a Certaldo, da parte di Firenze, gli Alberti bloccarono la costruzione di Semifonte, ripresa dopo appena due anni. Questo provoc\u00f2 un secondo e pi\u00f9 massiccio intervento militare da parte di Firenze contro gli Alberti nel 1184. Le truppe fiorentine occuparono nuovamente Pogni e distrussero la fortezza di Mangona, nel Mugello, dove lo stesso Conte Alberto IV fu fatto prigioniero. In cambio della libert\u00e0 il conte dovette accettare le dure condizioni di Firenze, che lo obbligavano a scapitozzare le torri difensive di Certaldo, a smantellare completamente la fortezza di Pogni e il castello di Semifonte, e a cedere a Firenze met\u00e0 degli introiti dei dazi percepiti sulla via Francigena. Certaldo restava sotto il controllo dei conti Alberti, ma le sue torre difensive vennero smantellate.\nCertaldo, assieme a Semifonte e Mangona, rimase al di fuori della Lega di Tuscia, formatasi nel 1197, per volere di Firenze, in modo da indebolire il potere feudale degli Alberti: escludendo infatti dalla Lega, che sanciva tra le altre cose la reciproca difesa dei partecipanti, le migliori e pi\u00f9 importanti fortezze degli Alberti, veniva inflitto un duro colpo al potere della famiglia comitale da parte di Firenze.\nAnnessione alla Repubblica di Firenze.\nNel 1198, con lo scoppio della guerra tra Semifonte, ormai divenuto un vero e proprio libero comune sotto il protettorato degli Alberti, e Firenze, Certaldo fu occupata nello stesso anno dalle truppe di Firenze, in modo da isolare Semifonte e sottrargli i possibili aiuti che potevano giungere da Certaldo. Nel 1200, in seguito ad un accordo stipulato tra lo stesso Conte Alberto e la repubblica di Firenze, gli Alberti cedettero definitivamente Certaldo e i diritti di cui godevano su Semifonte a Firenze. Da quel momento Certaldo entra definitivamente sotto il dominio della repubblica fiorentina, e non conosce quindi l'ulteriore evoluzione in libero comune, tipica di altre localit\u00e0 vicine.\nA seguito della distruzione della vicina citt\u00e0 di Semifonte ad opera dei Fiorentini nel 1202, la citt\u00e0 vide un notevole sviluppo causato dai profughi semifontesi. Si sviluppa infatti nel XIII secolo via Boccaccio, la via principale che fungeva anche da piazza, lungo la quale sorgono la Casa del Boccaccio, Palazzo Machiavelli, la Canonica dei SS Jacopo e Filippo e le abitazioni lungo la via.\nIl definitivo spostamento della via Francigena sul percorso di fondovalle, ai piedi del colle su cui sorge Certaldo, favor\u00ec ulteriormente lo sviluppo ed il rafforzamento del Castello. Lo sviluppo di via Boccaccio e la costruzione di nuovi edifici nel XIV secolo come Palazzo Stiozzi Ridolfi, Palazzo Giannozzi, il palazzo di Scoto da Semifonte, la casa-torre dei Della Rena e la Loggia del mercato portano alla saturazione della cima del colle da parte del nucleo urbano, che assume la sua forma definitiva e attuale. Sempre del XIV secolo \u00e8 anche la cinta muraria odierna, con le sue tre porte: Porta Alberti, da cui scende la costa Alberti in direzione di Pisa, Porta al Sole e Porta al Rivellino, da cui si snoda la costa Vecchia in direzione Sud, verso Siena e Roma.\nDopo la battaglia di Montaperti (1260) in cui le truppe guelfe di Firenze furono sconfitte dalla ghibellina Siena, Certaldo fu saccheggiata dalle truppe senesi.\nNel 1313 vi ebbe con molta probabilit\u00e0 i propri natali Giovanni Boccaccio, che visse a Certaldo stabilmente negli ultimi anni della sua vita e vi mor\u00ec sicuramente nel 1375.\nNel 1415 divenne la sede di uno dei Vicariati in cui si suddivideva amministrativamente la Repubblica fiorentina prima ed il Granducato di Toscana successivamente. Il vicario veniva nominato semestralmente da Firenze ed amministrava la giustizia criminale ed aveva ampie competenze amministrative. Il Vicariato della Valdelsa, conosciuto anche come Vicariato di Certaldo, dove aveva la sua sede, dur\u00f2 dal 1415 al 1784, anno in cui fu soppresso in seguito alla riforma amministrativa del Granducato di Toscana eseguita dai Lorena. La sua circoscrizione ed il territorio di competenza mut\u00f2 nel corso degli anni, raggiungendo la sua massima estensione sotto Cosimo I de' Medici nel XVI secolo, comprendendo quasi tutto il territorio della Valdelsa, della Val di Pesa, di parte del Chianti e arrivando fino al Valdarno. Il vicariato di Certaldo, a quell'epoca, comprendeva, oltre alla podesteria di Certaldo, le podesterie di Barberino Val d'Elsa, di Castelfiorentino, di Empoli, di Galluzzo, di Gambassi e Montaione, di Montespertoli, di Montelupo Fiorentino, di Poggibonsi, di Radda in Chianti e di San Casciano in Val di Pesa.\nNell 1479 la citt\u00e0 venne saccheggiata dalle truppe senesi e dal Duca di Calabria, e la sede vicariale viene spostata temporaneamente nella vicina Castelfiorentino. Per tutto il secolo XV Certaldo conobbe un notevole sviluppo culturale ed economico, favorito dalla posizione strategica sulla via Francigena e dalla sede Vicariale, tanto da diventare il centro politico e giurisdizionale pi\u00f9 importante di tutta la Valdelsa; dai resoconti vicariali sappiamo che vi era un ospedale e una scuola e sappiamo che a Certaldo vi si tenevano tutti i processi penali dell'epoca, dove venivano giudicati ed eventualmente condannati i colpevoli che risiedevano nel territorio del Vicariato. Nello stesso periodo vengono modificati il mastio e il palazzo signorile feudale, trasformandoli nell'attuale Palazzo Pretorio dove risiedeva il Vicario.\nPeriodo moderno.\nDurante il periodo Mediceo, dal XVI fino al XVIII secolo, Certaldo fu considerato un distretto di produzione agricola, e pertanto destinato ad uno sfruttamento totale. Per tutto questo periodo non si ha nessun ampliamento del borgo, se non la costruzione del bastione circolare di Palazzo Pretorio e della fortificazione di Porta al Rivellino. Molto probabilmente nel tardo Medioevo e nel periodo rinascimentale, tra XIV e XV secolo, cominciarono a svilupparsi i primi insediamenti ai piedi del borgo fortificato, alle intersezioni tra la via Francigena e le principali vie di accesso al castello. Questi insediamenti, di natura agricola ed abitativa, sono palesemente ancora visibili in via di Stradella Vecchia, all'incrocio tra la via Francigena (oggi via Roma) e Costa Vecchia (la via di accesso pi\u00f9 antica e suggestiva per Certaldo Alta) e lungo la parte finale di Costa Alberti, all'incrocio con la Francigena in direzione nord-ovest (oggi Borgo Garibaldi). Al XIV secolo risalgono molti insediamenti agricoli, soprattutto poderi, situati intorno a Certaldo, uno tra tutti la Fattoria del Bassetto, a sud del paese. Nel XVI secolo invece venne costruito il mulino sul fiume Elsa, situato presso il ponte sullo stesso fiume.\nCon l'avvento dei Lorena la nuova politica, liberale e favorevole agli scambi, sposta l'attenzione dal borgo fortificato alla strada Francigena in fondovalle, dove si incomincia a sviluppare, a partire dai precedenti insediamenti di epoca tardo medioevale, un nuovo nucleo urbano, staccato e distinto dal borgo medioevale fortificato sulla sommit\u00e0 del colle.\nNel 1757 la Propositura viene trasferita dalla Chiesa dei SS Tommaso e Prospero alla chiesa di S Andrea del Borgo (oggi sconsacrata), sull'innesto di Costa Alberti nella via Francigena, nel borgo basso. Nel 1772 il Vicariato di Certaldo fu privato delle competenze amministrative e della giurisdizione su alcune podesterie, comprendendo un territorio pi\u00f9 circoscritto, limitato alle podesterie di Certaldo, Barberini di Val d'Elsa, Castelfiorentino, Gambassi, Montespertoli e San Casciano in Val di Pesa. Infine, nel 1787, il Vicariato di Certaldo e la relativa podesteria furono soppresse: la giurisdizione civile fu sottoposta alla podesteria di Catelfiorentino, mentre quella criminale fu incorporata nel Vicariato di San Miniato. Il borgo alto perse cos\u00ec la sua funzione amministrativa e quindi la sua importanza strategica, politica ed amministrativa. Tutto ci\u00f2 provoc\u00f2 una decadenza del vecchio borgo e lo sviluppo del nuovo borgo in basso, dove si formarono le prime abitazioni civili lungo la via Francigena ai piedi del castello.\nNel 1849, con la costruzione della linea ferroviaria Empoli \u2013 Siena e della stazione ferroviaria di Certaldo, nascono le prime attivit\u00e0 manifatturiere che danno una grandissima spinta allo sviluppo industriale, commerciale, demografico ed urbanistico. Il borgo basso si sviluppa ulteriormente, assumendo la sua forma attuale, con Piazza Boccaccio, dove vengono trasferiti il comune e la propositura, e diventa il fulcro centrale del nuovo borgo, che si espande tra la via Francigena e la ferrovia, con abitazioni private, attivit\u00e0 manifatturiere e agricole e la stazione dei treni.\nAl plebiscito del 1860 per l'annessone della Toscana alla Sardegna i \"s\u00ec\" non ottennero la maggioranza degli aventi diritto (650 su totale di 1950 aventi diritto), con un astensionismo da record, sintomo dell'opposizione all'annessione.\nLo sviluppo urbanistico e manifatturiero continuano per tutto il XIX ed il XX secolo: il centro urbano si sviluppa sui nuovi assi di Via II Giugno e Viale Margherita, oggi Viale Matteotti, e prosegue anche durante il ventennio fascista con la costruzione dell'attuale palazzo scolastico in Piazza della Libert\u00e0.\nDurante la seconda guerra mondiale Certaldo subisce vari bombardamenti, che portano alla perdita di edifici storici nella parte alta del paese; uno per tutti, la Casa di Giovanni Boccaccio, ricostruita nell'immediato dopoguerra.\nStoria di Pogna.\nIl castello di Pogni, conosciuto anche come \"Pogna\", rappresentava uno dei pi\u00f9 potenti avamposti della famiglia feudale degli Alberti, i signori medioevali della Valdelsa. Le prime notizie storiche del castello di Pogni risalgono al 1059 e sappiamo che nel 1184 fu assediato ed espugnato per la prima volta dai fiorentini.\nDurante tale battaglia venne fatto prigioniero lo stesso conte Alberto degli Alberti che in cambio della propria libert\u00e0 giur\u00f2 di demolire tutte le fortificazioni del castello e le torri della vicina Certaldo. In un documento del XIII secolo viene riconfermato il dominio della famiglia Alberti sul castello di Pogni, ma possiamo considerarla come l'ultima espressione del potere feudale nella zona; dopo la distruzione di Semifonte l'autorit\u00e0 del comune di Firenze si sostituisce definitivamente al potere feudale e nel 1312 il castello viene completamente distrutto dalle truppe di Arrigo VII, a cui segue il completo abbandono della roccaforte; le fortificazioni furono riattivate per un breve periodo dalla Signoria di Firenze alla fine del XIV secolo.\nDell'imponente castello restano soltanto una torre dimezzata in senso verticale e alcuni resti del vecchio palazzo, molti dei quali ormai incorporati nelle case rurali sorte ai piedi dell'antica roccaforte.\nStoria della collina di Semifonte.\nAlla fine dell'Alto Medioevo sorse sulle colline situate tra Certaldo e Barberino Val d'Elsa il castello di Semifonte, uno degli ultimi ad essere costruito nella zona e dominato dalla famiglia dei Conti Alberti; rappresentava l'ultimo baluardo del potere feudale in piena et\u00e0 dei comuni.\nNel XII secolo conobbe un notevole sviluppo dovuto alla discesa degli imperatori germanici al fine di schiacciare le autonomie comunali. L'imperatore Federico il Barbarossa volle che il castello e l'insediamento si sviluppassero enormemente affinch\u00e9 Semifonte diventasse una spina nel fianco di Firenze. In breve tempo, grazie alla sua posizione strategica equidistante da Siena e da Firenze e grazie ad una politica aperta agli sbandati, ai rifugiati e agli esuli, il castello divenne una vera e propria citt\u00e0 in continuo sviluppo demografico, costituita dal castello fortificato e da un notevole borgo che si sviluppava appena subito fuori dalla cinta muraria, l'odierno abitato di Petrognano. Lo sviluppo continu\u00f2 a farla crescere e a renderla una sorta di citt\u00e0 \"maledetta\", invisa da Firenze e dalla stessa Siena.\nAgli inizi del Duecento il perimetro delle mura di Semifonte era di poco inferiore a quello della Firenze contemporanea, tant'\u00e8 che Firenze stessa propose a Semifonte di limitare il suo sviluppo demografico e di sottomettersi all'autorit\u00e0 fiorentina.\nSemifonte, in risposta, posizion\u00f2 su una delle porte rivolte verso Firenze un'iscrizione dove si leggeva: \"Florentia fatti in l\u00e0 che Semifonte si fa citt\u00e0\".\nFallita la via diplomatica Firenze invi\u00f2 le sue milizie, che aiutate da mercenari mandati da Siena, attu\u00f2 la distruzione \"sistematica\" di Semifonte: ogni edificio, palazzo o casa fu completamente raso al suolo e tutti i suoi abitanti furono uccisi e sepolti o fuggirono nelle citt\u00e0 vicine come Certaldo, Poggio Bonizio (oggi Poggibonsi) e Barberino Val d'Elsa.\nUn editto impose il divieto assoluto di costruzione su quel colle e fu derogato solo nel 1597, anno in cui fu costruita su progetto di Santi di Tito la cappella di San Michele Arcangelo, detta volgarmente \"cupola di San Donnino\": la cappella \u00e8 a pianta ottagonale e riproduce fedelmente in scala 1:8 la cupola del Duomo di Firenze di Filippo Brunelleschi. La cappella occupa solitaria la cima del colle e indica il centro in cui sorgeva anticamente quella citt\u00e0 maledetta di cui non resta pi\u00f9 niente.\nIl borgo di Petrognano sorge attualmente nel punto in cui sorgeva il borgo esterno della citt\u00e0.\nSimboli.\nLo stemma del Comune, approvato ufficialmente nel 1953, si blasona:\nNello stemma appare la tipica cipolla di Certaldo che si pu\u00f2 considerare un elemento fondante dell'identit\u00e0 cittadina,\ncoltivata fin dal Medioevo, quando i conti Alberti, proprietari feudali del borgo medievale durante il XII secolo, la inserirono nella bandiera comunale.\nMonumenti e luoghi d'interesse.\nLa parte pi\u00f9 interessante del comune \u00e8 sicuramente Certaldo Alto. La caratteristica artistica e architettonica principale, che l'ha resa nota e famosa in Europa, \u00e8 la perfetta conservazione del tessuto urbanistico medioevale con le sue vie strette e le piccole piazze sparse qua e l\u00e0; se si escludono i lavori di ristrutturazione che hanno avuto come oggetto Palazzo Pretorio nel XV secolo (lavori che trasformarono il vecchio mastio nel palazzo vicariale), possiamo affermare che Certaldo Alto \u00e8 rimasta identica a come si \u00e8 sviluppata nel Medioevo.\nUlteriore testimonianza di questa caratteristica \u00e8 la mancanza di una grande piazza nel centro storico, mentre al suo posto vi troviamo una lunga e larga via (via Boccaccio) che ne svolgeva le funzioni, rappresentando il luogo pubblico di eccellenza e di concezione tipicamente alto-medioevale. Tuttavia chi sale in Certaldo Alto trover\u00e0 due piazze: la prima \u00e8 piazza della SS. Annunziata, creata all'inizio del XIX secolo pavimentando un'area che prima era destinata agli orti e alle coltivazioni in genere; la seconda, piazza SS. Jacopo e Filippo, di fronte all'omonima chiesa, era invece in origine adibita a cimitero del convento fino al 1633.\nSubito a nord della collina sulla quale sorge Certaldo Alto, vi \u00e8 una piccola vallata, chiamata Valle Lizia (o Vallerizia) da Giovanni Boccaccio, sebbene attualmente tale toponimo sia dimenticato. Essa si conclude a ridosso di Certaldo Basso, avendo sulla sinistra (sud) la collina del centro storico, mentre a destra (nord) il cosiddetto Poggio del Boccaccio.\nArchitetture religiose.\nChiese principali.\nEretta nel XIII secolo, di stile romanico, ospita al suo interno le spoglie di Beata Giulia Della Rena e del Boccaccio. Nella piazza esterna troviamo l'accesso al Museo di Arte Sacra della Propositura di Certaldo, sorprendentemente ricco di opere d'arte.\nFu inaugurata nel 1885, anche se i lavori per la sua costruzione iniziarono nel 1840 e conserva il \"Crocifisso\" risalente al XIV secolo, oggetto di preghiera e di venerazione da parte della Beata Giulia.\nQuesta \u00e8 la chiesa pi\u00f9 antica del castello, risalente con tutta probabilit\u00e0 al XIII secolo; in seguito, a causa di smottamenti del colle, ne \u00e8 andato perduto parte del chiostro e la parte terminale dell'edificio stesso, compreso l'abside. La chiesa, a navata unica centrale, ospita alcuni affreschi molti dei quali rovinati dalla noncuranza e dal tempo (recentemente restaurati), mentre da vedere il \"Tabernacolo dei Giustiziati\" di Benozzo Gozzoli al centro di essa.\nQuando la Propositura del Castello fu spostata nel \"Borgo Basso\" questa divenne la chiesa parrocchiale di Certaldo fino alla costruzione dell'attuale chiesa di San Tommaso (fine del XIX secolo). Si trova nella parte bassa, all'incrocio tra Costa Alberti e la vecchia via Francigena. Sconsacrata da decenni si trova in stato di degrado, nonostante gli interventi di manutenzione degli anni novanta ad opera della Propositura e di un gruppo di volontari. Quasi illeggibile la scritta \"Virgo pietatis asilum\" sopra il portone. .\nHa origini molto antiche, gi\u00e0 citata nel X secolo, \u00e8 forse l'esempio pi\u00f9 tipico di architettura romanica in tutta la Valdelsa, con pianta di tipo basilicale, a tre navate.\nArchitetture civili.\n\u00c8 un complesso architettonico che occupa un intero isolato nel vecchio castello, formato da un palazzo, due torri che si affacciano rispettivamente su costa Alberti e via Boccaccio, e da un grande cortile interno con loggiato. Il palazzo risale al XIV secolo e probabilmente il loggiato interno ospitava il mercato.\n\u00c8 una casa padronale, caratterizzato da strutture trecentesche e rinascimentali, e sotto il quale passa forse una delle vie pi\u00f9 caratteristiche dell'abitato, che collega Piazza SS Annunziata con la Porta al Sole.\nNasce come castello dei conti Alberti nel XII secolo di quell'edificio rimane oggi il mastio. Fu sede dei Vicari Fiorentini. Nell'atrio sono conservati molti scudi araldici appartenenti ai Vicari via via succedutisi. Da vedere, nella \"Camera del Cavaliere\" una \"Madonna col Bambino\" (1489) di Pier Francesco Fiorentino e una \"Crocifissione\" (1478), mentre la\"Camera delle Sentenze\" ospita una \"Piet\u00e0\", sempre di Pier Francesco Fiorentino. L'attuale edificio ha subito importanti ampliamenti tra Quattro e Cinquecento. Il palazzo ospita anche le vecchie e anguste prigioni, mentre al piano superiore si tengono esposizioni temporanee di arte contemporanea.\nUno dei due giardini del palazzo \u00e8 trasformato in un giardino giapponese dall'artista Hidetoshi Nagasawa e ospita una casa da t\u00e8 giapponese.\n\u00c8 la residenza del noto scrittore, e si affaccia sulla via principale del borgo, via Boccaccio. \u00c8 la sede di un'importante biblioteca che contiene documenti del Cinquecento, Seicento e Settecento e del centro studi sul Boccaccio.\nCitato nei Testamenti di Giovanni Boccaccio del 1347, del fratello Jacopo del 1384 e del figlio di Jacopo, Giovanni, nel 1427 come appartenente a Guido Johannes de Machiavellis, risale al XIII secolo ed \u00e8 forse l'esempio pi\u00f9 conservato di abitazione signorile medioevale. Il palazzo \u00e8 dotato di un\u2019imponente torre, simbolo della potenza della famiglia, e si affaccia su via Boccaccio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusei.\nAperto nel 2001, offre al visitatore una sorprendente collezione di dipinti su tela e tavola, nonch\u00e9 sculture e preziose oreficerie, provenienti dalle chiese dei dintorni di Certaldo.\nSi tratta dell'antico maschio feudale della famiglia Alberti, in seguito divenuto sede del vicario fiorentino dal XV al XVIII secolo: al suo interno interessanti affreschi del XV e XVI secolo.\nSi tratta dell'edificio che la tradizione identifica come appartenuto al famoso novelliere: al suo interno ha sede anche un importante centro studi e una biblioteca interamente dedicata a Boccaccio\nEventi.\nMercantia.\nConosciuta in Italia ed Europa, \u00e8 dal 1988 uno dei pi\u00f9 importanti festival di teatro di strada, che anima per cinque giorni l'antico borgo di Certaldo Alto e in un'atmosfera medioevale, vede circa 100 spettacoli di teatro, danza, circo, mimo, clown, e 40 stand di lavorazioni artigianali dal vivo, con ingresso a pagamento. In contemporanea nella parte bassa del paese del paese si svolgono un mercato di artigianato e spettacoli ad ingresso libero. \u00c8 organizzata da Terzostudio, direzione artistica di Alessandro Gigli. Si svolge a met\u00e0 luglio.\nBoccaccesca.\nRassegna gastronomica di prodotti tipici e presidio Slow Food.\nPremio letterario Giovanni Boccaccio.\n\u00c8 un premio letterario, organizzato dal Rotary Club Valdelsa, che si svolge a settembre. Tra i vincitori delle passate edizioni troviamo Alberto Bevilacqua, Enzo Biagi, Indro Montanelli, Enrico Mentana, Aldo Busi e Antonella Cilento.\nPremio teatrale Ernesto Calindri.\nIn onore all'attore Ernesto Calindri, certaldese di nascita e deceduto nel 1999, questa manifestazione conferisce un premio teatrale: tra i premiati ricordiamo Pippo Baudo e Carlo Verdone.\nCorteo Storico.\nManifestazione storica in costumi tipici medioevali che scorre lungo i vicoli del Borgo Alto fino ad arrivare in Piazza Boccaccio, dove ha termine con una rappresentazione ispirata alle novelle del Decamerone; si svolge in settembre.\nTuscany International Jazz Summer School And Arts Festival.\nSettimana musicale di corsi, mostre e concerti.\nA cena da Messer Boccaccio.\nManifestazione medievale che si svolge nell'atmosfera incantevole di Via Boccaccio a Certaldo Alto.\nEconomia.\nCertaldo \u00e8 una cittadina a vocazione agricola, industriale e commerciale, che si colloca a cavallo dei distretti industriali dell'Alta Val d'Elsa e dell'Empolese-Bassa Val d'Elsa. Pur facendo parte politicamente ed amministrativamente del Circondario Empolese-Val d'Elsa, che comprende la Val d'Elsa Fiorentina e i comuni limitrofi di Empoli, possiamo dire che sul piano economico e commerciale Certaldo presenta molti pi\u00f9 punti di contatto con l'Alta Val d'Elsa, sia sul piano delle infrastrutture sia sul piano di tipologia delle aziende presenti sul territorio.\nLe industrie si dispongono lungo due zone industriali, una a Nord (Zona industriale Montebello-Fraille) e l'altra a Sud (Bassetto-Avanella) dell'abitato. Le zone industriali e abitative di Badia a Cerreto e di Badia a Elmi, bench\u00e9 formalmente insite nel territorio comunale di Gambassi Terme la prima e San Gimignano la seconda, entrambe poste ad Ovest dell'abitato ed adiacenti ad esso, fanno parte nei fatti della realt\u00e0 certaldese. La popolazione effettiva inoltre conta ben pi\u00f9 di 16.000 abitanti ufficiali del territorio comunale, proprio per questo motivo. Le due frazioni limitrofe, oltre ad essere degli importanti distretti industriali, contano alcune migliaia di abitanti.\nIl settore primario si basa sia su prodotti tipici della zona come vino e olio (recentemente si \u00e8 aggiunta la cipolla di Certaldo, che ha ottenuto una specifica Dop) che sul quel misto di primario e terziario che \u00e8 l'agriturismo.\nIl settore secondario si basa sulla piccola e media industria e sulle attivit\u00e0 artigianali e conto terzi; importanti sono il settore del mobile, soprattutto cornici (pi\u00f9 della met\u00e0 della produzione italiana viene dalla citt\u00e0 e zone limitrofe), del calzaturiero e della meccanica (scambiatori di calore, macchine ed utensili per legno ecc.), mentre minori per numero ma non per importanza troviamo l'alimentare e la chimica (plastica).\nIl settore calzaturiero, molto importante nel boom economico degli anni sessanta, ha subito una drastica riduzione del fatturato ed una chiusura di molte aziende durante la crisi di fine anni ottanta riducendo drasticamente la sua importanza occupazionale e strategica nel territorio, sostituito via via da altri settori produttivi e manifatturieri.\nImportanti anche le aziende chimiche (plastica da imballaggio e film) concentrate nelle zone industriali al confine con i comuni di San Gimignano e Gambassi.\nUltimamente, complice la crisi del settore, la parte industriale ha visto un progressivo cambiamento che ha portato una differenziazione pi\u00f9 vasta delle aziende presenti sul territorio, portando nuove realt\u00e0 fatte di piccole e medie imprese in settori come la meccanica di precisione, informatica, che hanno affiancato le vecchie imprese monotematiche delle cornici e del settore calzaturiero.\nPer quanto riguarda il settore terziario la parte del leone \u00e8 occupata da turismo, soprattutto negli ultimi anni, trainato dalla bellezza del territorio circostante ed in modo particolare dallo sviluppo del flusso turistico nella parte medioevale della citt\u00e0. La qualifica del comune di Certaldo come Bandiera Arancione del Touring Club, le numerose manifestazioni che si svolgono in tutto l'arco dell'anno a Certaldo Alta e la vicinanza a centri culturali come Firenze, Siena, Pisa e San Gimignano hanno permesso uno sviluppo delle strutture ricettive negli ultimi anni, soprattutto agriturismi e bed and breakfast.\nInfrastrutture e trasporti.\nStrade.\nIl centro abitato di Certaldo si \u00e8 sviluppato prevalentemente lungo la ex-statale 429 di Val d'Elsa, la vecchia via Francigena che collega Siena con Empoli e quindi con Lucca e Pisa. Certaldo \u00e8 collegato al raccordo autostradale Firenze-Siena, in direzione sud, da cui dista circa 11\u00a0km, attraverso l'uscita di Poggibonsi Nord e la nuova variante della SR 429 di Val d'Elsa, mentre in direzione nord \u00e8 collegato alla S.G.C. FI-PI-LI tramite l'uscita di Empoli Ovest, da cui dista circa 22\u00a0km, attraverso la vecchia SR 429.\nLa nuova variante 429 di Certaldo, inaugurata nel 2012, permette di aggirare il centro abitato da sud a nord e si collega direttamente con la variante 429 Certaldo-Poggibonsi, mentre un'ulteriore circonvallazione, pi\u00f9 interna, permette di deviare il traffico cittadino aggirando il centro sempre da nord a sud. Certaldo dista 37\u00a0km da Firenze, 35\u00a0km da Siena, 75\u00a0km da Pisa e 80\u00a0km da Livorno.\nFerrovie.\nCertaldo si trova lungo la Ferrovia Centrale Toscana Empoli-Siena-Chiusi, inaugurata tra il 1849 ed il 1850, a cui \u00e8 collegata tramite la stazione di Certaldo situata nel centro della cittadina, dotata di tre binari, non elettrificata. Il sistema di trasporto ferroviario prevede collegamenti semi-veloci con il capoluogo Firenze e con Siena (uno ogni ora per ciascuna direzione), mentre sono previsti collegamenti regionali non veloci (sempre uno ogni ora per ciascuna direzione) con Siena e con Empoli, con coincidenze verso Firenze e verso Pisa. Alcuni treni in direzione Siena hanno come capolinea Grosseto od Orbetello.\nTrasporto urbano.\nIl trasporto urbano viene gestito dalla societ\u00e0 Tiemme Toscana Mobilit\u00e0 Spa, e prevede corse circolari urbane e collegamenti con frazioni limitrofe situate in altri comuni come Badia a Elmi e Badia a Cerreto. Il trasporto extra urbano che collega Certaldo con la frazione del Fiano ed altre localit\u00e0 \u00e8 invece gestito da Busitalia.\nCertaldo \u00e8 inoltre fornita di una funicolare su rotaia, inaugurata nel 1999, che collega la parte bassa della cittadina con la parte alta, il borgo medioevale. La stazione della funicolare nella parte bassa si trova in Piazza Boccaccio, mentre la stazione nella parte alta si trova nei pressi della Porta Alberti. La frequenza delle corse \u00e8 di circa 15 minuti, e il trasporto viene gestito dalla societ\u00e0 Tiemme Toscana Mobilit\u00e0 Spa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 calcistica A.S.D. Certaldo Calcio, che disputa il Campionato di Eccellenza Toscana."}
{"id": "31912", "revid": "2171538", "url": "https://it.wikipedia.org/wiki?curid=31912", "title": "Dicomano", "text": "Dicomano (pronuncia: ) \u00e8 un comune italiano di abitanti della citt\u00e0 metropolitana di Firenze in Toscana. Appartiene alla Comunit\u00e0 montana Mugello, pur essendo geograficamente l'ultimo comune di nord-ovest della Valdisieve, della quale ha sempre fatto parte amministrativamente fino al 2008.\nGeografia fisica.\nIl centro abitato di Dicomano sorge lungo la Strada Statale 67 Tosco-Romagnola, all'incrocio con la Strada Statale 551 Traversa del Mugello.\nUbicato in riva sinistra del fiume Sieve alla confluenza con il torrente Comano; all'incrocio della vallata del Mugello con la Valdisieve e la vallata di San Godenzo. Il paesaggio varia tra il fondovalle, collinare e montano e spazia da corsi d'acqua a boschi di castagni, cerri o faggi.\nStoria.\nNon \u00e8 stato stabilito con certezza se il nome del paese venga dal fiume Comano, o si riferisca ad un campo fortificato romano, attraversato da un \"decumanus\". Nella localit\u00e0 di San Martino a Poggio (frazione Frascole) troviamo l'area archeologica visitabile in estate che racchiude un antico abitato etrusco. Dal centro storico medievale di Dicomano parte la strada che porta in Romagna e che percorse il fuggitivo Dante Alighieri.\nMonumenti e luoghi d'interesse.\nIl centro storico del capoluogo conserva un antico e caratteristico aspetto, specie nella via principale con i portici costituiti da archi sorretti da colonne a sezione quadrangolare che risalgono al secolo XVII ed alcuni importanti monumenti.\nArchitetture civili.\nPalazzi e ville.\nAltri edifici importanti si sono salvati dal passaggio del terremoto e dalla guerra, tra questi occorre menzionare la vecchia sede municipale, l'abitato nei pressi del Ponte Vecchio e il quartiere forese.\nSociet\u00e0.\nEvoluzione demografica.\nLo sviluppo dell'abitato di Dicomano avviene nel medioevo come centro di mercato di passaggio tra il Mugello e la Romagna Toscana. Il toponimo \u00e8 attestato per la prima volta nel 1103 come Decomano, nome derivato dal latino \"decumanus\" (\"decumano\"). Centro prevalentemente agricolo, durante la seconda guerra mondiale sub\u00ec importanti distruzioni causate dalla vicinanza dell'abitato alle prime opere difensive della Linea Gotica.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 604 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusica.\nScuola Comunale di Musica gestita da Associazione Sound\nGeografia antropica.\nFrazioni.\nCorella: \u00e8 una frazione situata in una vallata dell'Appennino Tosco-Romagnolo. In passato era molto popolata, oggigiorno sono rimasti solo pochi abitanti e la maggioranza delle case viene usata solo per vacanza. Tra le cose pi\u00f9 caratteristiche da vedere vi \u00e8 la chiesa del 1184.\nSan Detole, ex Contea: \u00e8 una frazione di circa 2000 abitanti fra Dicomano e Rufina. Ha una chiesa in stile romanico, con annesso un ex-convento, dove prima risiedevano i frati francescani. Adesso il convento \u00e8 adibito a convitto per dare ospitalit\u00e0 a turisti e pellegrini sia d'inverno sia d'estate.\nContea \u00e8 dipartita nei comuni di Dicomano, Londa e Rufina. Per San Giovanni c'\u00e8 la festa rionale dove si sfidano le squadre dei 3 rioni: Pizzicotto (Rufina), Pozzo e Sandetole (entrambi nel comune di Dicomano). Fra le frazioni del comune di Dicomano \u00e8 la pi\u00f9 grande. Dal 2011 la frazione nel territorio dicomanese ha preso il nome di San Detole, mentre \u00e8 rimasto il nome di Contea negli altri due comuni.\nInfrastrutture e trasporti.\nDicomano dispone di una propria stazione ferroviaria mentre il trasporto pubblico su gomma \u00e8 svolto dalla societ\u00e0 consortile Autolinee Mugello Valdisieve.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31914", "revid": "580", "url": "https://it.wikipedia.org/wiki?curid=31914", "title": "Fiesole", "text": "Fiesole (pronuncia: \"Fi\u00e8sole\", ) \u00e8 un comune italiano di abitanti della citt\u00e0 metropolitana di Firenze in Toscana. \nDal XIV secolo in poi la citt\u00e0 \u00e8 sempre stata considerata come uno dei sobborghi pi\u00f9 esclusivi di tutta Firenze e secondo le statistiche la citt\u00e0 \u00e8 stata a lungo il comune pi\u00f9 ricco di tutta la Toscana.\nGeografia fisica.\nLa citt\u00e0 di Fiesole sorge su un doppio colle che sovrasta le valli dell'Arno e del Mugnone, a circa 6 chilometri da Firenze. Il comune si estende su altri colli confinanti, inglobando numerose frazioni, e arriva a toccare l'Arno nelle frazioni in vallata del Girone e dell'Anchetta.\nStoria.\nFiesole dal IV secolo a.C. risulta come una delle pi\u00f9 importanti citt\u00e0 etrusche (in etrusco Vipsul o \"Visul\") alle pendici meridionali dell'Appennino Tosco-Emiliano. Fu alleata di Roma fin dal III secolo a.C.\nNel 90 a.C. la citt\u00e0 si ribell\u00f2 durante la guerra sociale, venendo poi presa da Lucio Porcio Catone. Poco dopo, per aver parteggiato per Mario, fu occupata da una colonia di veterani di Silla. Nacque cos\u00ec ufficialmente Faesulae romana (da notare il passaggio della \"v\" etrusca alla \"f\" latina), centro della regione, che aveva un campidoglio, un foro, un teatro, dei templi, e un impianto termale. L'acropoli si trovava sulla sommit\u00e0 della collina, dove oggi si trova il convento di San Francesco. La citt\u00e0 godette di relativa prosperit\u00e0 fino alle invasioni barbariche. Nel 405 Fiesole fu teatro della battaglia che vide la sconfitta dei Goti di Radagaiso da parte di Stilicone.\nI vescovi di Fiesole, dal 492, acquisirono il potere politico durante l'alto medioevo, all'epoca dei Bizantini e dei Longobardi. In particolare durante la dominazione longobarda la citt\u00e0 inizi\u00f2 a subire un declino sempre pi\u00f9 evidente, coincidente con la crescita dell'influenza economica e politica di Firenze. Una prima distruzione di Fiesole da parte dei fiorentini \u00e8 un episodio piuttosto leggendario, datato tradizionalmente 1010, e forse va considerato solo come testimonianza implicita dell'allungarsi dell'ombra fiorentina sulla cittadina collinare.\nNel 1125 ci fu invece la conquista reale e da allora Fiesole segu\u00ec le sorti della vicina citt\u00e0 del giglio. Nel 1325 i fiorentini ripristinarono le mura cittadine, nella paura dell'offensiva di Castruccio Castracani, ribadendo cos\u00ec la notevole importanza strategica del sito. In particolare venne murata la citt\u00e0 alta, che dal 1399 ospit\u00f2 il convento francescano.\nIn periodo di pace, Fiesole divenne un luogo prediletto per la creazione di ville suburbane fin dall'edificazione della villa Medici, una delle prime in assoluto a sfruttare appieno le prerogative teorizzate da Leon Battista Alberti nel \"De re aedificatoria\". I Medici profusero notevoli ricchezze anche nella ricostruzione della Badia fiesolana.\nDurante l'occupazione francese, Fiesole fu oggetto di spoliazioni napoleoniche. L'Incoronazione della Vergine di Beato Angelico in origine presso il convento di San Domenico venne requisita e spedita al Louvre dove ancora oggi si trova a causa delle notevoli dimensioni che ne impedirono la restituzione ottenuta da Canova per le altre opere spoliate.\nDalla fine del Settecento Fiesole fu uno dei luoghi di soggiorno preferiti dagli stranieri in Italia, che acquistarono le ville gi\u00e0 della nobilt\u00e0 fiorentina, ristrutturandole e dotandole di meravigliosi giardini. Oltre a un innumerevole numero di stranieri di passaggio, la cittadina ospit\u00f2 anche una nutrita comunit\u00e0 di cittadini nordeuropei e statunitensi. Tra questi vanno ricordati William Spence, che visse proprio a villa Medici ospitandovi una nutrita colonia di preraffaelliti inglesi, il pittore Arnold B\u00f6cklin, che mor\u00ec alla villa Bellagio, o John Temple Leader, che ricre\u00f2 il sogno di un medioevo romantico al castello di Vincigliata. Quel periodo, rievocato in film come \"Camera con vista\" o \"Un t\u00e8 con Mussolini\", si interruppe bruscamente alla vigilia della Seconda guerra mondiale, con l'ostilit\u00e0 del regime fascista verso le nazionalit\u00e0 inglese e statunitense.\nDurante la seconda guerra mondiale nell'agosto del 1944, fu teatro dell'episodio dei cosiddetti Martiri di Fiesole. Alla fine del mese prese corpo l'iniziativa dei partigiani della Brigata Buozzi che riuscirono a entrare, il 1 settembre, nel centro abitato. In quei giorni i tedeschi minarono anche le cantine del Seminario che tuttavia, con la loro struttura a volta, ammortizzarono l'esplosione. A lungo, dopo la ritirata tedesca, rest\u00f2 il pericolo per le mine da loro lasciate in campi, giardini, case private cos\u00ec come nella base del campanile della Badia fiesolana. I danni al patrimonio artistico di Fiesole riguardarono in particolare il Duomo, il Museo Bandini, il convento di San Francesco, la chiesa di Sant'Alessandro, poi oggetto di restauri negli anni seguenti.\nMonumenti e luoghi d'interesse.\nCentro del capoluogo \u00e8 piazza Mino da Fiesole, dove si trovano l'imponente cattedrale romanica, il Palazzo Altoviti (oggi sede del seminario vescovile), ed il Comune.\nAl termine di una ripida e breve salita che inizia nel lato ovest della piazza \u00e8 situata la Chiesa di San Francesco.\nSempre nei pressi di Piazza Mino, ma in direzione nord, si trova l'entrata al Teatro Romano. Oltre al Teatro, perfettamente conservato, si trovano i resti di una necropoli, di terme romane e di alcuni altri edifici di epoca tardo-imperiale. Il Teatro \u00e8 sede di una stagione teatrale e musicale estiva nota come Estate Fiesolana\nA pochi metri dal Teatro Romano vi \u00e8 l'entrata del Museo Bandini, dove \u00e8 conservata un'importante ed ampia collezione di ceramiche dei Della Robbia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nFiesole d\u00e0 sede a importanti istituzioni culturali, come l'Istituto Universitario Europeo o EUI (nell'ex-Badia Fiesolana), la Scuola di Musica di Fiesole nella villa La Torraccia, l'Universit\u00e0 di Harvard a villa I Tatti, la Georgetown University a villa Le Balze, l'Accademia Musicale Lizard, la Fondazione Primo Conti e la Fondazione Giovanni Michelucci.\nSia il Comune che i musei diocesani organizzano mostre d'arte. L'Estate fiesolana ha un ricco cartellone di musica classica e opera, che ha luogo al Teatro romano o in altri luoghi.\nCon il XIV congresso cattolico, tenutosi in questa citt\u00e0 nel 1896, venne fondata ufficialmente la \u201cFederazione Universitaria Cattolica Italiana\u201d, in sigla FUCI. Di l\u00ec a poco si formarono circoli aderenti alla Federazione nei maggiori atenei italiani.\nLa cittadina \u00e8 stata citata in opere di letteratura. Ad esempio Fiesole e la valle di San Clemente sono descritte nel \"Peter Camenzind\" di Hermann Hesse (1904). Inoltre viene anche descritta nel romanzo\" Camera con vista\" dello scrittore inglese E. M. Forster (1908).\nOgni anno si tiene a Fiesole un importante premio letterario: il Premio Fiesole Narrativa Under 40.\nIstruzione.\nA Fiesole si trova l'istituto comprensivo \"E. Balducci\" (prec. Mino da Fiesole), il quale comprende una scuola primaria di primo grado ed una primaria di secondo grado.\nInfrastrutture e trasporti.\nStrade.\nLa principale strada che attraversa il territorio comunale \u00e8 la SR302 Brisighellese-Ravennate.\nIl collegamento con Firenze avviene con la SP53 (Via di San Domenico) e con strade comunali.\nUn altro collegamento con Firenze avviene con la \"Vecchia Fiesolana\", strada che porta direttamente da San Domencio a Piazza di Fiesole.\nVia Francesco Ferrucci \u00e8 la principale strada che porta all'Olmo.\nFerrovie.\nTrenitalia \u00e8 l'unico gestore operante su Fiesole, e si occupa dei collegamenti con Firenze, Borgo San Lorenzo e Arezzo attraverso le stazioni di Fiesole-Caldine e Compiobbi.\nMobilit\u00e0 urbana.\nI trasporti urbani sono costituiti da linee autobus gestite da ATAF e Li-nea, le due aziende per la mobilit\u00e0 dell'area fiorentina. ATAF si occupa del collegamento con Firenze, mentre Li-nea di quelli con le frazioni.\nDal 1884 Fiesole fu raggiunta dalla Tranvia Firenze-Fiesole, esercitata a cavalli poi a vapore, nota per essere infine diventata la prima tranvia elettrica d'Italia.\nOggi Fiesole \u00e8 raggiungibile con il trasporto pubblico con l'autobus di linea ATAF 7, che ha il capolinea a Firenze alla stazione di Firenze Santa Maria Novella. Fino al 1973 tale collegamento era filoviario, facente parte della Rete filoviaria di Firenze, che aveva il suo capolinea a Firenze in piazza San Marco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nL'8 giugno 2015 \u00e8 stato siglato un Patto di amicizia con il Comune Francese di Bouc-Bel-Air (Provenza) firmato dal Sindaco di Fiesole Anna Ravoni e dal Sindaco francese Richard Malli\u00e9.\nIl 30 aprile 2014 \u00e8 stato siglato un patto d\u2019amicizia fra i Comuni di Fiesole, Pastrengo, Sanfront e Fiumicino. I comuni, bench\u00e9 geograficamente distanti, sono uniti da episodi gloriosi che hanno visto protagonista l\u2019Arma dei Carabinieri. La firma del patto \u00e8 stata effettuata in coincidenza con il bicentenario della fondazione dell\u2019Arma dei Carabinieri.\nSport.\nHa sede nel comune la societ\u00e0 di calcio \"Fiesole 2014 Calcio\", nata nel 2014. Tornata nel calcio dilettantesco nella stagione 2015/2016 con la vittoria del campionato di 3\u00aa categoria e la stagione successiva nuovamente vincente nella 2\u00aa categoria. Si presenter\u00e0 ai nastri di partenza per la stagione 2017/2018 in 1\u00aa categoria."}
{"id": "31915", "revid": "110157", "url": "https://it.wikipedia.org/wiki?curid=31915", "title": "Hverager\u00f0i", "text": "Hverager\u00f0i \u00e8 una localit\u00e0 nel sudovest dell'Islanda, pochi chilometri a ovest di Selfoss.\nI primi edifici risalgono agli anni venti; la cittadina cresce in seguito allo sviluppo dell'agricoltura, legato alla presenza di serre riscaldate con \nenergia geotermica proveniente dalle vicini fonti di acqua bollente.\nNelle vicinanze sono presenti alcuni fiumi di acqua calda."}
{"id": "31916", "revid": "1035751", "url": "https://it.wikipedia.org/wiki?curid=31916", "title": "Figline Valdarno", "text": "Figline Valdarno \u00e8 stato un comune italiano di abitanti (ultimo censimento del 2013) della citt\u00e0 metropolitana di Firenze in Toscana. Dal 1\u00ba gennaio 2014 fa parte del nuovo comune di Figline e Incisa Valdarno.\nGeografia fisica.\nTerritorio.\nIl territorio comunale si estende su una superficie di e si trova nel Valdarno superiore, al centro del triangolo Firenze - Arezzo - Siena.\nLa maggior parte del territorio \u00e8 pianeggiante, mentre una piccola parte si estende sulle colline del Chianti.\nAppartiene al comune di Figline anche Matassino, che per\u00f2 \u00e8 situata sulla riva opposta dell'Arno.\nClima.\nFigline, trovandosi al centro di una valle, ha un clima temperato con estati calde ed afose ed inverni freddi ed umidi. Sono frequenti le piogge mentre sono scarse durante l'estate dove pu\u00f2 anche non piovere per uno o due mesi.\nD'inverno la temperatura pu\u00f2 scendere sotto lo 0\u00ba mentre \u00e8 difficile che si verifichino precipitazioni nevose.\nOrigini del nome.\nFigline deriva il suo nome dal latino \"\"Figulinae\" (con evoluzione in \"Fighinum\", \"Fegghine\" ecc.) che indica una fabbrica di \"figuline\"\", un luogo ove si lavorano argille per la fabbricazione di vasi e stoviglie in terra cotta secondo un'arte della ceramica prima etrusca e poi romana. Negli ultimi secoli sono state infatti rinvenute diverse ceramiche.\nStoria.\nMedioevo.\nLe prime notizie sul castello di Fegghine risalgono al 1000 d.C.\nTale castello si troverebbe su una collina, nella zona dell'attuale San Romolo. Gli abitanti scesero pi\u00f9 volte nella valle sottostante e fondarono il grande forum di Figline, una sorta di mercato.\nCol passare degli anni, il piccolo centro aument\u00f2 di popolazione fino a diventare una piccola citt\u00e0.\nTra i tanti avvenimenti di quei secoli si ricorda il tentativo di Fiesole nel 1167 di trasferire la sede vescovile a Figline, in un luogo lontano dalla nemica Firenze, che si trovava in un periodo di espansione.\nNel Duecento ha inizio la cruenta divisione interna tra guelfi e ghibellini. La maggioranza degli abitanti di Fegghine era ghibellina e sosteneva Arezzo; perci\u00f2 la Repubblica Fiorentina distrusse completamente il castello, obbligando gli abitanti a scendere a valle.\nFigline entr\u00f2 quindi sotto il dominio di Firenze, di cui seguir\u00e0 le sorti nei secoli successivi.\nTra il 1353 e il 1375 venne costruito l'imponente anello di mura a difesa della citt\u00e0, ancora visibile, anche se una buona parte \u00e8 stata abbattuta.\nIn seguito alla dominazione dei Medici si svilupp\u00f2 una forma di economia strettamente legata all'agricoltura.\nDopo le stragi causate dalla peste tra la fine del Trecento e l'inizio del Quattrocento, nascono nella zona del Valdarno noti filosofi: Marsilio Ficino (nato proprio a Figline nel 1433), Poggio Bracciolini, Benedetto Varchi e il pittore Masaccio.\nEt\u00e0 moderna.\nNel 1810, nel periodo in cui l'attuale Toscana era sotto il dominio di Napoleone, l'impero francese fece venire a Figline da Parigi il celebre scienziato e naturalista Georges Cuvier. Qui aveva sede (nei locali dell'attuale convento della chiesa di San Francesco) l'Accademia Valdarnese del Poggio con biblioteca e museo, che vantava una vasta collezione di fossili e ossa raccolte nei dintorni. Tale avvenimento \u00e8 ricordato su una lapide, sulla quale Cuvier annovera l'importanza dei reperti del museo. Il museo, per\u00f2, si trova ora nella vicina Montevarchi, in quanto Figline era sospetta di simpatie francesi.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, nella frazione di Brollo la famiglia contadina dei Soffici nascose e protesse dalla deportazione due ragazzi ebrei triestini, Tullio e Aldo Melauri, sfuggiti alla deportazione dei loro genitori. Per questo loro impegno di solidariet\u00e0, il 14 novembre 1988, l'Istituto Yad Vashem di Gerusalemme ha conferito l'alta onorificenza dei giusti tra le nazioni a Dante e Giulia Soffici e a Oreste e Marianna Soffici.\nSociet\u00e0.\nEvoluzione demografica.\nQui sono riportati gli abitanti dell'ex comune di Figline Valdarno, che comprendeva anche le frazioni di:\nBrollo, Celle San Leo, Cesto, Gaglianella, Gaville, Matassino, Pavelli, Poggio alla Croce, Ponte agli Stolli, Porcellino, Restone, San Donato in Avane, San Martino Altoreggi, Stecco, Tartigliese\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nQualit\u00e0 della vita.\nSecondo una indagine svolta dal Centro Studi Sintesi di Venezia la cittadina di Figline Valdarno si \u00e8 posta al 22\u00ba posto in Italia e seconda in Toscana nella classifica che stila i 100 comuni dove si vive meglio in Italia.\nUna fase dell'indagine ha quindi misurato il livello di qualit\u00e0 della vita nei comuni selezionati attraverso un mix di 50 indicatori di benessere in otto diverse aree. Non solo la ricchezza e le condizioni di vita materiali ma anche l'istruzione, la partecipazione alla vita politica, i rapporti sociali, la sicurezza, l'ambiente, le attivit\u00e0 personali e la salute.\nPer valutare adeguatamente questi settori l'indagine ha inserito, per la prima volta, criteri statistici nuovi quali la distanza dall'aeroporto pi\u00f9 vicino, un indice climatico (ore di sole al giorno, giorni di pioggia annui, temperatura media), il patrimonio artistico e archeologico, ma pure la disponibilit\u00e0 di prodotti tipici in loco. Per la prima volta, anche il reddito \u00e8 stato corretto con l'indice di evasione stimato dalla Agenzia delle entrate. Introdotto anche un dato per misurare il senso civico: la percentuale dei contribuenti che indica la fedelt\u00e0 fiscale.\nCultura.\nBiblioteche.\nIl paese ha una biblioteca fornita di circa volumi e 411 supporti multimediali. Le presenze annue sono mentre i prestiti effettuati si attestano a .\nScuole.\nVasari (Istituto tecnico commerciale, Istituto tecnico per geometri, Liceo scientifico e Istituto Professionale per i Servizi Alberghieri e Ristorazione)\nTelevisione.\nA Figline ha sede l'emittente televisiva regionale RTV38.\nTeatro.\nIl teatro Garibaldi, ubicato in piazza Serristori, \u00e8 uno dei teatri pi\u00f9 importanti della provincia sia per la qualit\u00e0 e la quantit\u00e0 degli spettacoli sia per la bellezza architettonica.\nIl teatro Garibaldi si trova al 40\u00ba posto nella classifica nazionale dei teatri dai 201 ai 500 posti per numero di spettatori, 17\u00ba nella media degli spettatori a recita, 8\u00ba posto nella media di incasso a recita. Nella classifica regionale il teatro si porta al 1\u00ba posto per quanto riguarda la media di incasso a recita.\nFigline nella cultura popolare.\nIl romanzo Gli interessi in comune di Vanni Santoni, uscito per Feltrinelli nel 2008 e poi ripreso da Laterza \u00e8 ambientato a Figline Valdarno.\nEventi.\nAutumnia.\nAutumnia \u00e8 una manifestazione promozionale dedicata all'agricoltura, all'alimentazione e all'ambiente. Si svolge ogni anno nella prima met\u00e0 di novembre. In piazza Marsilio Ficino vengono allestiti gli stand di vari agricoltori provenienti da tutta Italia dove si possono degustare i vari prodotti e comprarli. Durante la manifestazioni vengono svolti convegni legati al mondo dell'ambiente dell'agricoltura.\nL'edizione del 2010 ha visto il record di presenze sia di visitatori () sia di espositori (162).\nPalio di San Rocco.\nDal 1973 nei primi giorni di settembre vengono organizzati tornei a cui partecipano gli atleti delle varie contrade figlinesi (Porta Aretina, Porta Fiorentina, Porta San Francesco, Porta Senese). Il palio ha subito varie riorganizzazioni nel corso degli anni. Attualmente le gare sono: rappresentazione storica con i carri costruiti dalle contrade, tiro alla fune, gara della Bigoncia, palio del carretto ed infine il palio a cavallo dove i cavalieri in un massimo di cinque secondi devono percorrere 40 metri e centrare con una lancia un anello di di diametro che si trova sospeso su una sagoma a 3 metri di altezza.\nDurante tutta la durata della manifestazione vengono organizzati concerti e giostre.\nGeografia antropica.\nUrbanistica.\nA causa della deurbanizzazione di Firenze negli anni novanta del secolo scorso Figline \u00e8 stata interessata da una massiccia immigrazione. Si \u00e8 dovuto quindi estendere il paese: a sud si sono costruite nuove case mentre a nord nuovi magazzini e fabbriche.\nFrazioni.\nGaville.\nL'attuale frazione di Gaville, posta a circa 4 chilometri da Figline in direzione est, si sviluppa principalmente in prossimit\u00e0 della Pieve di San Romolo a Gaville. Anticamente il centro abitato principale era posto su un'altura distante circa 600 metri dalla chiesa, dove tuttora permane un nucleo abitativo noto anche come \"Gavillaccio\".\nL'appellativo probabilmente deriva dalla memoria della strage perpetrata alla fine del XIII secolo come vendetta per l'uccisione di Francesco de' Cavalcanti: i suoi familiari assaltarono il borgo e ne sterminarono la popolazione.\nLa localit\u00e0 non si risollev\u00f2 pi\u00f9 dall'evento, rimanendo sottopopolata fino al XIX secolo.\nLa violenza della vendetta fu tale da far rammentare l'episodio da Dante nel canto XXV dell\"Inferno\"\nAltre frazioni.\nCompletano il quadro delle frazioni: Brollo, Carresi, Celle San Leo, Cesto, Gaglianella, Matassino, Pavelli, Ponte agli Stolli, Porcellino, Restone, San Donato in Avane, San Martino a Toreggi, Stecco e Tartigliese.\nEconomia.\nAgricoltura.\nLe coltivazioni maggiori si trovano a sud del territorio comunale: i prodotto coltivati sono prevalentemente grano e mais.\nTurismo.\nFigline rappresenta il pi\u00f9 grande polo turistico pi\u00f9 attrattivo della provincia, secondo soltanto al capoluogo.\nIl flusso turistico \u00e8 particolarmente elevato grazie alla presenze di numerose strutture ricettive, alla bellezza del territorio e alla vicinanza con Firenze. Figline anche per il turista \u00e8 particolarmente strategica perch\u00e9 costa meno del capoluogo toscano, \u00e8 immersa nel verde ma si trova soltanto a 25 minuti di viaggio (in treno) e 50 (in macchina).\nSono 38 le strutture ricettive presenti all'interno del territorio comunale che offrono un totale di posti:\nNe periodo compreso tra il 2006 ed il 2009 sono state le presenze turistiche registrate, la cui durata media di permanenza \u00e8 stata di sei giorni. Di queste presenze sono composte da turisti stranieri, da turisti italiani.\nNel 2007, l'Amministrazione Comunale, ha promosso il progetto \"A spasso per Figline\" in collaborazione con la Pro Loco \"Marsilio Ficino\" e le due scuole superiori della citt\u00e0. Il progetto vede gli studenti dell'ISIS Vasari e del Liceo Classico-Scientifico \"Marsilio Ficino\", fare da guide e promotori turistici a chi visita il centro storico di Figline.\nInfrastrutture e trasporti.\nStrade.\nFigline si trova a pochi chilometri dallo svincolo \"Incisa\" dell'autostrada A1/E45.\nPonti.\nUn solo ponte attualmente collega le due sponde dell'Arno nell'area di Figline lungo Via Bianca Pampaloni. Il ponte antico non ha nome, ma presenta delle pile storiche di particolar pregio.\nIl 31 luglio 2010 \u00e8 stata inaugurata una passerella pedonale in acciaio, adiacente al ponte molto criticata dall'Ordine degli Architetti di Firenze per la scarsa qualit\u00e0 estetica.\nNel 2010 la Provincia di Firenze ha indetto un concorso di progettazione per la realizzazione di un secondo ponte a monte dell'esistente il cui risultato dovrebbe essere noto per dicembre 2011. Al concorso hanno partecipato 63 proposte, alcune internazionali e di grande spessore. Al termine del concorso una mostra presenter\u00e0 tutti i lavori. Nel dicembre 2021 i tempi per la progettazione del ponte slittano al 2022\nFerrovie.\nFigline Valdarno \u00e8 ben servita dalla stazione vicina al centro della citt\u00e0.\nCi sono frequenti collegamenti con Arezzo e Firenze che permettono di raggiungere entrambe le localit\u00e0 in circa 25 minuti.\nMobilit\u00e0 urbana ed extraurbana.\nIl paese inoltre dispone di un'autostazione dove fermano i bus delle societ\u00e0 consortili Etruria Mobilit\u00e0 e Autolinee del Chianti e del Valdarno che permettono di arrivare nelle localit\u00e0 non raggiunte da ferrovia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIl paese ha sul proprio territorio 34 Societ\u00e0 Sportive. Nel dettaglio:\nCalcio.\nLa squadra della citt\u00e0 \u00e8 l'Associazione Sportiva Dilettantistica Figline 1965 fondata nel 1965. Partecipa al Campionato di Eccellenza Toscana.\nNella stagione sportiva 2005-2006 l'A.S. Calcio Figline ha vinto il Campionato di Eccellenza Toscana, dopo un lungo duello con lo Scandicci Calcio, e ha ottenuto dapprima la promozione in Serie D per poi entrare nei campionati professionistici dove, alla prima apparizione, ha centrato la Prima Divisione.\nImpianti sportivi.\nA Figline Valdarno sono presenti vari impianti sportivi e pi\u00f9 societ\u00e0 nelle varie discipline. La citt\u00e0 dispone di compagini nei campionati di pallacanestro, pallavolo e calcio.\nLo stadio \"Del Buffa\" \u00e8 l'impianto sportivo pi\u00f9 grande, dove gioca la squadra di calcio locale. Pu\u00f2 ospitare fino a 1872 spettatori."}
{"id": "31923", "revid": "126257", "url": "https://it.wikipedia.org/wiki?curid=31923", "title": "Unit\u00e0 d'Italia", "text": ""}
{"id": "31926", "revid": "1272592", "url": "https://it.wikipedia.org/wiki?curid=31926", "title": "Firenzuola", "text": "Firenzuola (pronuncia \"Firenzu\u00f2la\", , \"Firenzu\u00f2la\" in romagnolo) \u00e8 un comune italiano di abitanti della citt\u00e0 metropolitana di Firenze in Toscana.\nSi trova nel versante adriatico dell'Appennino tosco-romagnolo, ed \u00e8 quindi un centro della Romagna toscana. \u00c8 il comune pi\u00f9 esteso e pi\u00f9 settentrionale della provincia di Firenze.\nGeografia fisica.\nTerritorio.\nNel territorio di Firenzuola, in localit\u00e0 Caburaccia, si trova un'imponente formazione rocciosa denominata Sasso di San Zanobi.\nNel 2012 \u00e8 entrato in servizio un parco eolico di 17 aerogeneratori in localit\u00e0 Monte Carpinaccio.\nClima.\nIl clima, data la posizione e l'altitudine, \u00e8 \"clima temperato ad estate tiepida\" anche se temperature e precipitazioni variano molto a seconda delle varie frazioni.\nLe estati sono generalmente fresche, soprattutto nelle frazioni pi\u00f9 in quota e nelle ore notturne ; nelle ore diurne, invece, la temperatura pu\u00f2 talvolta alzarsi sensibilmente in caso di venti di caduta provenienti dai rilievi appenninici.\nGli inverni sono rigidi in quota , con temperature minime che possono scendere abbondantemente sotto lo zero tra dicembre e marzo; le precipitazioni nevose sono relativamente frequenti e talvolta anche abbondanti.\nLa stazione idrologica di Firenzuola, gestita attualmente dall'ARPA Emilia-Romagna, in data 8 gennaio 1985 registr\u00f2 , valore che risulta essere la temperatura minima assoluta ufficiale dell'intera Toscana di cui finora ci sia documentazione tra i vari enti meteorologici.\nStoria.\nI primi abitanti della zona furono i Liguri Magelli e gli Umbri.\nIn epoca romana repubblicana fu costruita una strada che attraversava l'Appennino. Un tratto di essa seguiva il crinale dei monti che dominano la conca di Firenzuola, ad un'altezza anche superiore agli 800 metri: la Via Flaminia militare. In epoca imperiale la strada romana cadde in stato di abbandono. Tra i numerosi punti di sosta e di presidio, alcuni divennero \"castra\". Il pi\u00f9 antico di essi fu il \"castello di Castro\" (oggi Castro San Martino).\nFu nel Medioevo che la Repubblica di Firenze decise di fondare un centro abitato nella conca. Dopo ripetuti contrasti con il casato degli Ubaldini, feudatari nella zona degli Appennini settentrionali tra il Mugello e le valli del Santerno e del Senio, gli Ubaldini furono sconfitti e il loro territorio fu incamerato tra i beni della Repubblica. Nel 1306 il Comune fiorentino decise di fondare una \"civitas\" nei territori conquistati; la costruzione di \"Castrum Florentiole\", ebbe inizio nel 1332.\nLa data di fondazione del castello \u00e8 documentata in una carta rogata che reca la data del 28 aprile 1373.\nIl Comune fu costituito in epoca granducale (prima del 1780) e non ha variato la sua conformazione territoriale e amministrativa dall'unit\u00e0 d'Italia ad oggi.\nDurante l'ultimo conflitto mondiale, a causa della vicinanza alla Linea Gotica (approntata sull'arco degli Appennini dalle forze Tedesche per contrastare l'avanzata degli Alleati), Firenzuola e dintorni divennero loro malgrado teatro di asperrimi combattimenti e bombardamenti. Nei difficili mesi tra il 1944 e il 1945 alcune famiglie del paese nascosero e protessero ebrei sfuggiti ai rastrellamenti nazisti. Per il loro nobile gesto, nel 2021 lo Yad Vashem ha conferito il titolo di Giusto tra le nazioni a due coppie di firenzuolini: Pietro Angeli e Dina Rossetti, Armando Matti e Clementina Angeli.\nAl termine del conflitto mondiale il paese rest\u00f2 quasi totalmente distrutto. Tale episodio acceler\u00f2 il processo di spopolamento dell'area, peraltro gi\u00e0 avviatosi negli anni trenta.\nIl 10 agosto 1968 cadde un meteorite in localit\u00e0 Piancaldoli.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 540 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nCome riportato sullo statuto comunale, il territorio di Firenzuola \u00e8 diviso in sedici comunit\u00e0: il capoluogo comunale di Firenzuola e altre quindici frazioni, a loro volta suddivise in pi\u00f9 localit\u00e0.\nEconomia.\nIndustria.\nIl territorio \u00e8 caratterizzato dalla presenza di cave per l'estrazione della \"Pietra Serena\"; la lavorazione e la commercializzazione della \"Pietra Serena\" hanno rappresentato per anni il perno attorno al quale ruotava l'intera economia locale.\nIl settore ha registrato un forte ridimensionamento a partire dal 2008-2010 a causa della crisi economica globale. \nRecentemente si registrano segnali di ripresa, ma non tali da consentire il ripristino dei livelli produttivi ed occupazionali ante crisi.\nLa zona \u00e8 altres\u00ec caratterizzata dalla presenza di numerose piccole imprese agricole, alcune attrezzate per attivit\u00e0 agrituristica, molte delle quali dotate di certificazione \"bio\".\nIl territorio \u00e8 vocato per la produzione di cereali (di un certo rilievo la produzione di farro), foraggio e patate; rilevante anche la castanicoltura (IGP Marrone del Mugello).\nSono presenti allevamenti di bovini da latte e da carne.\nTurismo.\nLa vocazione turistica di Firenzuola \u00e8 evidenziata dall'esistenza, nel territorio comunale, di oltre 126\u00a0km di sentieri per escursioni, lungo i quali si allineano nove punti panoramici e quattro rifugi. Sono osservabili quattro cavit\u00e0 naturali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31931", "revid": "1745361", "url": "https://it.wikipedia.org/wiki?curid=31931", "title": "Agra", "text": ""}
{"id": "31934", "revid": "599013", "url": "https://it.wikipedia.org/wiki?curid=31934", "title": "Nesso", "text": ""}
{"id": "31935", "revid": "1272592", "url": "https://it.wikipedia.org/wiki?curid=31935", "title": "Chiese di Venezia", "text": "Lista delle chiese di Venezia, ordinate secondo i sestieri, le isole dell'estuario e i quartieri di terraferma e raggruppate per parrocchie.\nCannaregio.\nChiese sconsacrate:\nChiese demolite:\nCastello.\nChiese di altri culti:\nChiese sconsacrate:\nChiese demolite:\nDorsoduro.\nChiese di altri culti:\nChiese sconsacrate:\nChiese demolite:\nSan Marco.\nChiese sconsacrate:\nChiese demolite:\nSan Polo.\nChiese sconsacrate:\nChiese demolite:\nSanta Croce.\nChiese sconsacrate:\nChiese demolite:\nGiudecca e Sacca Fisola.\nChiese sconsacrate:\nChiese demolite:\nMurano.\nChiese sconsacrate:\nChiese demolite:\nMazzorbo.\nChiese demolite:\nBurano.\nChiese sconsacrate:\nChiese demolite:\nTorcello.\nChiese demolite: \nLido.\nChiese demolite:"}
{"id": "31936", "revid": "1910023", "url": "https://it.wikipedia.org/wiki?curid=31936", "title": "Bagnatica", "text": "Bagnatica (\"Bagn\u00e0dega\" in dialetto bergamasco) \u00e8 un comune italiano di abitanti della provincia di Bergamo in Lombardia.\nIl paese \u00e8 adagiato sugli ultimi colli della Val Cavallina, ai piedi del monte Tomenone, a circa a est del capoluogo orobico.\nGeografia fisica.\nMorfologia.\nIl carattere morfologico principale dell'ambito territoriale in cui \u00e8 collocata Bagnatica, \u00e8 sicuramente il sistema collinare che si sviluppa, variamente articolato, da Comonte a Montello, secondo una direzione NordEst-SudOvest.\nNonostante appaia unitario, a causa della sua posizione isolata nella pianura, il sistema collinare pu\u00f2 essere distinto in tre parti, separate le une dalle altre da due larghe selle: la collina di Comonte, al margine occidentale, la collina di Brusaporto, al centro e la collina di Bagnatica-Montello nel margine Occidentale. La collina di Comonte culmina a quota 283 m s.l.m.\nIl complesso collinare Bagnatica-Montello dei tre \u00e8 quello pi\u00f9 esteso ed altimetricamente pi\u00f9 elevato, culminando nei 371 metri del monte Tomenone, la cima pi\u00f9 alta di tutto il sistema.\nNella porzione pianeggiante del territorio notevole \u00e8 lo sfruttamento agricolo del suolo, facilitato dalla presenza della roggia Borgogna e del torrente Zerra, che scorrono dando vita ad una serie di rogge minori quali la \"roggia Bagnatica-Cattanea\", la \"roggia Bagnatica-Brusaporto\", la \"Piccialuga\" e la \"Ponchione\".\nGeologia.\nDall'esame delle caratteristiche litologiche e di sedimentazione dei complessi rocciosi che sono stati riuniti e descritti nelle diverse \"formazioni\", dalla definizione dei rapporti geometrici tra una formazione e l'altra, dallo studio particolareggiato dei fossili e delle strutture sedimentarie di una roccia, \u00e8 generalmente possibile ricostruire, con una certa approssimazione, gli ambienti e le condizioni di sedimentazione di un determinato periodo geologico. Nel caso di Bagnatica e della porzione territoriale limitrofa, il riferimento temporale \u00e8 il Cretacico e le condizioni che consentono di fare luce sugli ambienti di sedimentazione cretacici sono: la formazione di Pontida, l'arenaria di Sarnico, il conglomerato di Sirone e la nobile pietra di Credaro.\nItinerari.\nParecchi percorsi nella natura si svolgono nei suoi bellissimi colli; primo fra tutti \u00e8 la passeggiata che conduce alla Torre sul colle di San Giovanni Battista (Comune di Costa di Mezzate).\nLa passeggiata \u00e8 consigliata nelle belle giornate di primavera e richiede una ventina di minuti per i meno allenati. Raggiunta la torre si incontrano dei meravigliosi prati con affaccio sulla pianura da cui avere una suggestiva panoramica.\nMolto bella la passeggiata per raggiungere la cima del monte Tomenone e la breve ma suggestiva salita che conduce alla Cascina Paradiso (ambedue i percorsi iniziano dalla Cascina Casella).\nDi notevole spessore sono anche gli edifici sacri presenti sul territorio: in primo luogo la chiesa parrocchiale che, dedicata a San Giovanni Battista, possiede opere pittoriche di buon pregio. La data di costruzione \u00e8 tuttora incerta, dato che \u00e8 stata soggetta a numerosi rifacimenti, e viene menzionata in atti scritti soltanto nel 1659. Situata in centro al paese, ospita il pregevole e maestoso organo a canne Serassi, il secondo pi\u00f9 antico in provincia: datato 1738, \u00e8 stato riformato nei primi anni del XIX secolo dai Locatelli, successori della scuola Serassi. Il complesso fonico e meccanico \u00e8 una fusione di materiali pregiati, esperienza organaria unica, colori e sonorit\u00e0 musicali di rara bellezza che nel tempo ha mantenuto inalterate queste caratteristiche. Terminato il restauro conservativo e la ricostruzioni di accessori quali Banda Turca e Campanelli nell'agosto 2010 ora lo strumento \u00e8 in perfette condizioni.\n\u00c8 inoltre presente la piccola chiesa di San Pietro che, sita ai margini del centro abitato, custodisce affreschi di valore.\nStoria.\nSimboli.\nI simboli del comune sono lo stemma e il gonfalone conferiti con D.P.R. 17 settembre 1962.\nBlasonatura stemma:\nBlasonatura gonfalone:"}
{"id": "31937", "revid": "1910023", "url": "https://it.wikipedia.org/wiki?curid=31937", "title": "Barbata", "text": "Barbata (\"Barb\u00e0da\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato nella pianura sud-orientale, dista circa 31 chilometri a sud dal capoluogo orobico.\nStoria.\nL'antichit\u00e0.\nI primi insediamenti che interessarono il territorio di Barbata furono quelli di alcune piccole trib\u00f9 del popolo dei Liguri, seguiti dagli Etruschi prima e dai Galli Cenomani poi. Tuttavia in tal senso non esistono ritrovamenti che diano la certezza di queste origini, che vengono dedotte dalla storia dei vicini paesi, interessati da sempre dagli stessi flussi migratori.\nLa prima vera opera di urbanizzazione fu invece opera dei Romani, che vi istituirono diversi presidi militari, come si pu\u00f2 evincere dalla vicinanza con un importante crocevia di strade che, collegando gli estremi della pianura padana, rendeva la zona particolarmente importante sia dal punto di vista militare che da quello dei trasporti.\nIl Medioevo.\nSi succedettero quindi le dominazioni dei Longobardi e dei Franchi. A questo periodo risale il primo documento scritto che attesta l'esistenza del toponimo Barbata: risalente all'anno 875, cita che i diritti sulla \"curte de Barbada\" venivano confermati da Lotario I al monastero bresciano di Santa Giulia. Tale concessione venne confermata per un secolo, come riportato da un atto del 950.\nIn quegli anni cominciarono a verificarsi scontri fratricidi tra le diverse anime della popolazione: quella guelfa e quella ghibellina.\nGi\u00e0 nel IX secolo infatti il borgo era circondato da una fortificazione, che venne progressivamente ampliata tra il XIV ed il XV secolo: oggi sono visibili solo alcune tracce della torre d'ingresso e della merlatura del fortilizio originario, che venne inglobato in un cascinale.\nL'Et\u00e0 moderna.\nDopo una breve parentesi comunale il potere fin\u00ec nelle mani dei Visconti, importante famiglia di Milano, mentre nel XV secolo pass\u00f2 nelle mani della Repubblica di Venezia, che comp\u00ec numerosi interventi volti al miglioramento delle condizioni sociali e lavorative, dissodando terreni e costruendo canali per l'irrigazione. Da allora il paese ha mantenuto una forte connotazione e tradizione rurale, con l'agricoltura attivit\u00e0 predominante.\nTuttavia in questi anni il paese, come gran parte dei borghi posti nelle vicinanze del confine, dovette subire le scorrerie dei milanesi che, sotto gli Sforza, erano intenzionati a riprendersi questi territori. Quando gli sforzi dei meneghini ebbero successo il paese, gi\u00e0 appartenente alla diocesi di Cremona, fu incluso nel contado di Cremona.\nL'Eta contemporanea.\nFu Napoleone a decidere l'attuale collocazione del comune nella Bergamasca.\nSoltanto nel corso del XX secolo il paese ha visto un sostanziale cambiamento della vita lavorativa: all'agricoltura sono subentrati l'industria ed il terziario, relegando il lavoro nei campi a parte minoritaria.\nMonumenti e luoghi d'interesse.\nIl paese presenta una grande quantit\u00e0 di cascine in aperta campagna (su tutte la cascina Casaleggi) che stanno a ricordare l'anima rurale del borgo, nelle quali sono ancora presenti segni della vita di un tempo.\nSi pu\u00f2 inoltre visitare anche la chiesa parrocchiale, dedicata ai santi Pietro e Paolo. Di origine antichissima (si pensa che il nucleo originario sia addirittura antecedente l'anno 1000) \u00e8 stata pi\u00f9 volte ristrutturata, ma conserva ancora parte delle caratteristiche con cui venne edificata."}
{"id": "31939", "revid": "1910023", "url": "https://it.wikipedia.org/wiki?curid=31939", "title": "Barzana", "text": "Barzana (\"Barzana\" o \"Bars\u00e0na\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella piana di Almenno, tra la Valle Imagna e la Valle San Martino, dista circa 13 chilometri ad ovest dal capoluogo orobico.\nStoria.\nIl territorio venne interessato da piccoli insediamenti stabili di popolazioni appartenenti al gruppo dei Liguri, a cui subentrarono gli Etruschi nel periodo dell'et\u00e0 del bronzo ed i Galli Cenomani tra il V ed il IV secolo a.C. Questi caratterizzarono fortemente il territorio, inserendolo nel contesto dell'insediamento di Lemine.\nSuccessivamente si verific\u00f2 la dominazione romana, i cui abitanti si fusero con quelli di origine celtica presenti precedentemente. Anche gli insediamenti ebbero un notevole sviluppo, favoriti dalla costruzione di un'importante strada di comunicazione, utilizzata principalmente dai militari, che collegava la citt\u00e0 orobica con quella di Lecco, da cui poi era possibile raggiungere il nord Europa.\nCon il termine dell'impero romano il territorio visse un periodo di scarsa antropizzazione, terminato con l'arrivo della popolazione dei Longobardi nel VI secolo, che diede vita alla \"curtis lemennis\", inserita nel ducato di Bergamo.\nA questa popolazione subentrarono, a partire dall'VIII secolo, i Franchi, con i quali Lemine divent\u00f2 un \"beneficium\" entrando nell'ordinamento e nel costume feudale. Inizialmente i territori vennero dati in feudo ai conti Gisalbertini di Bergamo, a cui subentr\u00f2 il vescovo di Bergamo, il quale in seguito li diede in gestione ai monaci della valle di Astino, come citato in documenti del 1234.\nIl toponimo ebbe a formarsi in questi anni, e si presume derivi dal prefisso \"barz\" indicante un recinto per il bestiame, con la caratteristica desinenza latina \"-ana\".\nNel corso del XIV secolo il territorio venne interessato dalle violente lotte tra guelfi e ghibellini, con il borgo di Barzana incluso nei confini di Almenno.\nPoco interessato dai regimi che si susseguirono nella provincia di Bergamo, pass\u00f2 alla Repubblica di Venezia nel XV secolo, con la quale terminarono gli scontri tra fazioni avverse, alla Repubblica Cisalpina nel 1797, al Regno Lombardo-Veneto nel 1815 ed infine al Regno d'Italia nel 1859.\nSimboli.\nIl Comune ha come simboli lo stemma ed il gonfalone concessi con D.P.R. 26 luglio 1975.\nBlasonatura stemma:\nBlasonatura gonfalone:\nMonumenti e luoghi d'interesse.\nIn ambito religioso merita menzione la chiesa parrocchiale di San Rocco: edificata nel corso del XVII secolo, custodisce un buon numero di opere pittoriche di buona fattura.\nIn localit\u00e0 \"Arzenate\", nei pressi del confine con Brembate di Sopra, \u00e8 inoltre presente la chiesa di San Pietro ad Vincula, secondo alcuni studi risalente a un periodo compreso tra l'VIII e il X secolo. Nonostante sia stata soggetta a numerosi rifacimenti in epoca medievale, ha mantenuto uno stile romanico molto caratteristico, anche se intaccato dall'incuria dei secoli successivi.\nInfine merita menzione palazzo Passi-Ghidini edificato nel XV secolo sui resti ancora ben visibili di un accampamento romano (castrum), viene poi ampliato nel XVII, stanze magnificamente affrescate,giardino all'italiana molto ben conservato e parco."}
{"id": "31940", "revid": "1910023", "url": "https://it.wikipedia.org/wiki?curid=31940", "title": "Bedulita", "text": "Bedulita (\"Bed\u00fcl\u00ecda\" in dialetto bergamasco) \u00e8 un comune italiano di abitanti della provincia di Bergamo in Lombardia. \n\u00c8 situato in Valle Imagna, circa 26 chilometri a nord-ovest dal capoluogo orobico.\nStoria.\nIl paese vanta una storia millenaria. Risalgono approssimativamente all'anno 1000 le origini di questo borgo posto a mezza costa sul monte Albenza, anche se \u00e8 presumibile che vi fossero insediamenti umani gi\u00e0 molti secoli prima di questa data, come si evince da alcuni ritrovamenti avvenuti nella grotta denominata \"Buco del Corno\", dove sono stati portati alla luce frammenti di ceramica.\nSi presume inoltre che gi\u00e0 in epoca longobarda fossero presenti piccoli agglomerati, tanto che il paese originariamente veniva chiamato con il nome di \"San Michil\", in onore al santo venerato dai Longobardi stessi e che tuttora \u00e8 il patrono della parrocchia.\n\u00c8 comunque in epoca medievale che il paese comincia ad assumere una fisionomia ben precisa, tanto da essere citato in documenti ufficiali per la prima volta nell'anno 1219. La tradizione vuole che il toponimo prenda spunto dal contesto naturalistico, un grande bosco di betulle (appunto \"beduletas\"), che avvolgeva il paese.\nL'epoca medievale vide imperversare nella zona scontri cruenti, molto pi\u00f9 che nelle altre zone della provincia bergamasca, tra guelfi e ghibellini. Questo per il fatto che la valle Imagna, prevalentemente guelfa, era in netta contrapposizione con l'attigua valle Brembilla, schierata con i ghibellini. In tutta la zona sorsero castelli e fortificazioni, e Bedulita non fu da meno: a tal riguardo esistono alcuni resti di costruzioni, tra le quali spicca il campanile dell'attuale chiesa, sorto appunto su una torre utilizzata a scopi difensivi risalente ad un periodo compreso tra il XII ed il XIII secolo.\nI primi scontri videro prevalere i guelfi, tanto che i ghibellini chiesero aiuto ai Visconti, signori di Milano. Questi riuscirono a sconfiggere gli avversari e ad estendere il proprio dominio sulle valli della zona. Il modo con cui infierirono sugli avversari port\u00f2 i guelfi a cercare pi\u00f9 volte la vendetta con ulteriori uccisioni.\nDopo continui ribaltamenti di fronte il dominio dei Visconti e dei ghibellini fu definitivo, anche se il rancore guelfo dava spesso seguito a rivolte popolari, avvenute anche a Bedulita nel 1363, nel 1376 e nel 1407, e soffocate con le armi.\nLa situazione si rovesci\u00f2 quando la zona pass\u00f2 sotto il controllo della repubblica di Venezia che, in contrapposizione con i Visconti, sosteneva lo schieramento guelfo. Seguirono distruzioni nei confronti dei possedimenti ghibellini, mentre i paesi guelfi, tra cui Bedulita, ebbero un trattamento di favore come citato in documenti dell'epoca:\nNel corso degli anni and\u00f2 acquisendo sempre maggiore prestigio la locale famiglia dei Personeni, che annover\u00f2 tra le sue file illustri personaggi, tra cui spiccano \"Aurelio\", cognato di Papa Clemente VIII, e \"Cinzio\", elevato al porporato.\nUn fatto curioso vide protagonista l'intera comunit\u00e0 nel 1756: in epoca illuminista, il ruolo centrale della chiesa cattolica era messo in discussione dalle teorie del tempo, divulgate nella zona da numerosi adepti. Gli abitanti si riunirono cos\u00ec presso il \"Ponte Giurino\" dove giurarono fedelt\u00e0 alla chiesa romana.\nI secoli successivi videro pochi fatti di rilievo coinvolgere la piccola comunit\u00e0 che, forte del proprio isolamento, segu\u00ec le vicende del resto della provincia senza parteciparvi in modo diretto.\nLuoghi d'interesse.\nLa chiesa parrocchiale di San Michele eretta nel 1859 in luogo di un precedente edificio di culto di epoca medievale, possiede affreschi risalenti al XV ed al XVI secolo, nonch\u00e9 dipinti eseguiti da Vincenzo Angelo Orelli.\nL'organo, di tipo italiano/lombardo \u00e8 opera del Perolini, un allievo del Serassi. Si caratterizza per i registri a coulisse e una tavolozza fonica con il tipico ripieno italiano. Ha un manuale con tastiera corta e pedaliera scavezza a leggio. Il campanile conserva la base ed alcune caratteristiche di una fortificazione medievale (risalente al XII secolo), sulla base della quale la chiesa venne costruita.\nIn localit\u00e0 Capersoneni si trova una villa signorile che risale al XV secolo e diede i natali ad Aurelio Personeni.\nVi sono piccoli ponti che permettono il superamento del torrente Imagna: il Ponte Giurino, in struttura romanica, ed il Ponte di Berbenno (che divide il comune con il vicino Berbenno) con una struttura a schiena d'asino, risalente al periodo medievale.\nSociet\u00e0.\nProgetti per la comunit\u00e0.\nil paese di Bedulita ha molti progetti per gli abitanti tra cui:"}
{"id": "31941", "revid": "2099333", "url": "https://it.wikipedia.org/wiki?curid=31941", "title": "Berbenno", "text": " \nBerbenno (\"Berb\u00e8n\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato in Valle Imagna, dista circa 24 chilometri a nord-ovest dal capoluogo orobico.\nStoria.\nIl paese vanta una storia antichissima. I primi resti di presenza umana infatti risalgono addirittura all'et\u00e0 del rame, come si evince dal recente ritrovamento di sepolture umane, comprendenti ossa e relativo arredo funebre, avvenuto nella grotta denominata \"B\u00fcs del cun\u00ec\".\nSi presume comunque che il territorio fosse abitato anche in epoca etrusca e dai Galli Cenomani, poco prima dell'arrivo dei Romani.\nIn tal senso si possono avanzare molteplici ipotesi circa l'origine del toponimo: una prima teoria vorrebbe far derivare il nome dall'etrusco, visto il suffisso \"-enno\", mentre una seconda lo farebbe originare dal latino \"verbascum\", del quale avrebbe mantenuto la prima parte \"verb\". Tuttavia la pi\u00f9 accreditata sembra quella che vedrebbe il nome discendere dal celtico \"Bere\", ovvero montagna.\n\u00c8 comunque in epoca medievale che il paese comincia ad assumere una fisionomia ben precisa, tanto da essere citato in documenti ufficiali per la prima volta nell'anno 1187, quando viene sancita la gestione delle rendite di questi territori a favore della diocesi di Bergamo.\nL'epoca medievale vide imperversare nella zona scontri cruenti, molto pi\u00f9 che nelle altre zone della provincia bergamasca, tra guelfi e ghibellini. Questo per il fatto che la valle Imagna, prevalentemente guelfa, era in netta contrapposizione con l'attigua valle Brembilla, schierata con i ghibellini. Resta negli annali della storia la battaglia che le due fazioni ingaggiarono in localit\u00e0 Ca' Pasano, fra i dirupi del torrente proprio dove ora sorgono costruzioni abusive sopra corsi d'acqua demaniali.\nIn tutta la zona sorsero numerose fortificazioni, e Berbenno non fu da meno, anche se queste costruzioni non sono arrivate fino ai giorni nostri. Comunque all'interno stesso del paese erano presenti esponenti delle due differenti fazioni, tra le quali si distinse il ghibellino \"Jacopo Gritti de' Locatelli\".\nI primi scontri videro prevalere i guelfi, tanto che i ghibellini chiesero aiuto ai Visconti, signori di Milano. Questi riuscirono a sconfiggere gli avversari e ad estendere il proprio dominio sulle valli della zona. Il modo con cui infierirono sugli avversari port\u00f2 i guelfi a cercare pi\u00f9 volte la vendetta con ulteriori uccisioni.\nDopo continui ribaltamenti di fronte il dominio dei Visconti e dei ghibellini fu definitivo, anche se il rancore guelfo dava spesso seguito a rivolte popolari, avvenute nella zona nel 1363, nel 1376 e nel 1407, e soffocate con le armi.\nLa situazione si rovesci\u00f2 quando la zona pass\u00f2 sotto il controllo della repubblica di Venezia che, in contrapposizione con i Visconti, sosteneva lo schieramento guelfo. Seguirono distruzioni nei confronti dei possedimenti ghibellini, mentre i paesi guelfi ebbero un trattamento di favore come citato in documenti dell'epoca:\nI secoli successivi videro pochi fatti di rilievo coinvolgere la piccola comunit\u00e0 che, forte del proprio isolamento, segu\u00ec le vicende del resto della provincia senza parteciparvi in modo diretto.\nSimboli.\nBlasonatura stemma:\nMonumenti e luoghi d'interesse.\nLa chiesa parrocchiale, dedicata a Sant'Antonio abate, edificata nel XVIII secolo in luogo di un precedente edificio di culto risalente al XV secolo, custodisce dipinti di Vincenzo Angelo Orelli, Mauro Picenardi, P. Ronzelli e G. Manzoni; un organo di produzione Serassi ed un crocifisso in legno, tuttora oggetto di venerazione popolare.\n\u00c8 inoltre presente la piccola chiesa di San Pietro, in stile romanico. Situata in localit\u00e0 San Pietro (in dialetto locale \"San P\u00ecro\"), venne edificata nel XIV secolo, e fu utilizzata per seppellire i defunti durante l'epidemia di peste del XVII secolo. Sempre in questa localit\u00e0 vi sono le case che hanno mantenuto inalterato nel tempo il loro stile rurale. La tradizione vuole che il luned\u00ec di Pasqua, gli abitanti del paese si rechino sulla cima di questa montagna, in prossimit\u00e0 della chiesa, e lascino rotolare nei prati sottostanti uova sode tinte di colori festosi (uova pasquali).\nUn piccolo ponte a schiena d'asino, risalente al periodo medievale, permette il superamento del torrente Imagna e divide il comune di Barbenno dal vicino comune di Bedulita. La localit\u00e0 di Ponte Giurino (\"Pugiur\u00ec\" in dialetto bergamasco) \u00e8 oggi anche una frazione di 484 abitanti di Berbenno.\nNel comune di Berbenno si trova il monumento Naturale della Valle Brunone: un parco naturale istituito dalla Regione Lombardia per tentare di salvaguardare un sito di ritrovamento di fossili, minacciato dalla selvaggia antropizzazione e dalle opere in continua fase di realizzazione.\nDalla piccola chiesa della frazione C\u00e0 Passero proviene un crocifisso (conservato nella parrocchiale del paese) con le dita in parte mozzate. Venivano date agli emigranti della frazione che partivano per lavoro verso la Francia o la Svizzera.\nInfine \u00e8 presente, in localit\u00e0 Ca' Bafeno, la vecchia pretura. Affrescata con dipinti d'epoca, possiede ancora la cosiddetta sala virgatoria, dove avvenivano le fustigazioni corporali."}
{"id": "31942", "revid": "38427", "url": "https://it.wikipedia.org/wiki?curid=31942", "title": "Volpeglino", "text": "Volpeglino (\"Vulpi\u00e8j\" in piemontese) \u00e8 un comune italiano di 136 abitanti della provincia di Alessandria in Piemonte, situato sulla sinistra del basso corso del torrente Curone.\nLa festa patronale si svolge la prima domenica di settembre, in onore di Maria Bambina. La chiesa parrocchiale, dedicata ai Santi Cosma e Damiano, venne eretta in sostituzione della pi\u00f9 antica Pieve, dedicata a San Damiano, della quale non rimangono che modestissime tracce.\nStoria.\nAntica cella monastica di propriet\u00e0 dell'Abbazia di San Colombano di Bobbio, compare nella lista delle corti del monastero bobbiese ai tempi di Carlo Magno e dell'abate Wala, con i toponimi di \"Vulpiclinum\", \"Vulpiclinus\", \"Vulpiclini\" o \"Vulpidino\" tra 834 e 836, derivato dal latino \"vulpicula\", luogo delle volpi. La cella \u00e8 inserita nella corte monastica di Casasco.\nFeudo dei Guidobono nel XII secolo, entr\u00f2 nell'orbita tortonese. Libero comune nel 1245, pass\u00f2 sotto i Visconti che lo concessero in feudo ai Guidobono Cavalchini.\nVolpeglino fu aggregato al comune di Volpedo nel 1928, ne fu nuovamente staccata nel 1947.\nEconomia.\nVolpeglino \u00e8 un paese agricolo, specializzato nella coltura della vite da vino e delle fragole, nonch\u00e9 famoso, assieme a Volpedo, per la coltura intensiva del pesco, grazie al contributo, a partire dal 1911, di Antonio Guidobono.\nInfrastrutture e trasporti.\nTra il 1889 e il 1934 Volpeglino fu servito dalla tranvia Tortona-Monleale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona."}
{"id": "31943", "revid": "1910023", "url": "https://it.wikipedia.org/wiki?curid=31943", "title": "Berzo San Fermo", "text": "Berzo San Fermo (\"B\u00e8rs San F\u00ecrem\" o semplicemente \"B\u00e8rs\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato su un piccolo altipiano alla sinistra orografica del fiume Cherio, in val Cavallina, dista circa 22\u00a0chilometri a est dal capoluogo orobico.\nSecondo lo Statuto comunale non ci sono frazioni. Infatti vengono riconosciute diverse localit\u00e0, tra le quali \"Bescasolo Alta\", \"Pugna\" e \"Quaglia\".\nStoria.\nIl primo documento che attesta l'esistenza del paese risale all'anno 774, quando il toponimo \u00e8 citato nel \"Testamento di Taidone\".\n\u00c8 quindi il medioevo l'epoca che offre maggior documentazione storica, con innumerevoli resti di fortificazioni e costruzioni, spesso inglobate in costruzioni private molto pi\u00f9 recenti. Questa importanza era data dalla posizione del borgo, sorto in un punto sovente utilizzato come sosta dagli eserciti di passaggio dalla valle Cavallina.\nIn tempi pi\u00f9 recenti, all'inizio del XX secolo, il paese fu unito ai vicini comuni di Borgo di Terzo, Vigano San Martino e Grone, assumendo la denominazione di Borgounito, mantenuta fino al 1948 quando i comuni vennero nuovamente scissi.\nSimboli.\nBlasonatura:\nMonumenti e luoghi d'interesse.\nArchitetture religiose.\nLe chiese sono riconducibili al medioevo: quella intitolata a Santo Stefano, situata vicino al confine con il comune di Grone, \u00e8 stata costruita in pi\u00f9 riprese, ma il nucleo originale risale all'XI secolo. All'interno della chiesa vi \u00e8 un affresco raffigurante il martirio di Santo Stefano.\nLa chiesa parrocchiale, intitolata ai santi Fermo e Rustico, \u00e8 databile attorno al XIV secolo, anche se la tradizione racconta che questa fu costruita su una piccola cappella nella quale, cinque secoli prima, sostarono i corpi dei santi a cui \u00e8 dedicata.\nAmpliata a pi\u00f9 riprese nel XVII secolo, fu abbellita con dipinti di Gian Paolo Cavagna (tra cui il \"Martirio dei santi Fermo e Rustico\"), di Francesco Lorenzi, Gianbettino Cignaroli, e Federico Ferrario.\nUna curiosit\u00e0: la tradizione tramanda la leggenda che vuole l'imperatore Massimiliano di passaggio in questi luoghi. Questo si ferm\u00f2 presso la chiesa del paese al fine di chiedere intercessione ai santi patroni Fermo e Rustico, affinch\u00e9 guarissero i suoi cavalli dall'epidemia che li aveva colpiti. E l'intercessione avvenne."}
{"id": "31945", "revid": "287204", "url": "https://it.wikipedia.org/wiki?curid=31945", "title": "Bianzano", "text": "Bianzano (\"Bians\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia.\n\u00c8 situato a circa seicento metri di quota, al confine fra le valli Cavallina e Seriana, poco lontano dal lago di Endine al quale \u00e8 collegato dalla Strada Provinciale SP40 e da alcune antiche mulattiere.\nGeografia fisica.\nIl paese sorge ai piedi dei monti Pler e Croce.\nStoria.\nIl centro storico conserva per lo pi\u00f9 la struttura dei secoli scorsi, con le case costituite da ciottoli ed elementi di muratura tipici delle fortificazioni medievali.\nProprio nel Medioevo l'abitato cominci\u00f2 a svilupparsi e ad assumere le nuove sembianze, grazie all'impulso dato dalla famiglia Suardi, che in quei tempi possedeva gran parte della valle Cavallina, situazione rimasta immutata fino all'arrivo della Repubblica di Venezia. Con la Serenissima cominci\u00f2 una nuova epoca, nella quale il borgo, a causa della perdita di potere della nobile famiglia, venne relegato ad un ruolo minore nel contesto della vallata.\nVi furono anche alcuni periodi in cui perse l'autonomia amministrativa, venendo aggregato prima a Ranzanico, al termine del XVIII secolo, e poi a Monasterolo, all'inizio del XIX secolo.\nVenne ricostituito in comune con l'avvento del Regno Lombardo-Veneto, per essere nuovamente accorpato a Spinone nell'anno 1927. Soltanto l'11 aprile 1955 si ricostitu\u00ec definitivamente in comune indipendente.\nAnalogamente ai comuni limitrofi, il paese negli ultimi anni ha conosciuto un notevole sviluppo turistico-residenziale, concentrato soprattutto nella zona sovrastante il centro storico e nelle vicinanze del comune di Gaverina Terme.\nSimboli.\nLo stemma e il gonfalone sono stati concessi con D.P.R. del 10 novembre 2004.\nBlasonatura stemma:\nBlasonatura gonfalone:\nLa ruota del mulino ricorda il vecchio mulino di Bianzano. La conchiglia e il bastone da pellegrino sono attributi di san Rocco, patrono del paese. Nella parte inferiore dello scudo \u00e8 raffigurato il castello di Bianzano.\nMonumenti e luoghi d'interesse.\nBianzano, data la sua ridotta popolazione, non possiede frazioni propriamente dette. Esistono tuttavia diversi luoghi di un certo interesse naturalistico. Molti di essi si segnalano per il fatto di portare nomi non ancora italianizzati. Tra di essi, vi sono: le localit\u00e0 \"Valle Rossa\" (al confine con il comune di Cene), \"Tor\u00e8\" e \"Dos Mart\u00ec\", nonch\u00e9 il piccolo stagno, alimentato da una sorgiva, noto come \"Val\u00f6cc\". Nei pressi di quest'ultimo si trovano dei balzi rocciosi noti come \"Scal\u00f9 del Diaol\" (letteralmente, \"Scaloni del Diavolo\").\nArchitetture religiose.\nPresso il santuario dell'Assunta sono da segnalare un Cristo ligneo (comunemente noto come \"ol Signor\u00f9\") e l'altare del Fantoni, mentre nella chiesa parrocchiale spiccano i dipinti di Domenico Carpinoni e di Palma il Giovane: \"San Francesco riceve le stigmate\".\nArchitetture militari.\nIl castello Suardi, di propriet\u00e0 della famiglia Faglia, presenta una struttura quadrata, una doppia cinta muraria, della quale rimangono molti resti, e una possente torre. L'intera costruzione \u00e8 realizzata in pietra squadrata, bugnata nella parte inferiore.\nAll'interno, vi sono alcuni affreschi di scuola toscana, fra cui i putti e le quattro virt\u00f9 cardinali rappresentati nell'atrio.\n\u00c8 possibile visitare il Castello di Bianzano contattando l'Associazione di Promozione Culturale e Turistica Pro Bianzano, organizzatrice, dal 1997, della celebre rievocazione storica \"Alla Corte dei Suardo\", manifestazione medievale a cadenza biennale di grande richiamo turistico."}
{"id": "31946", "revid": "1910023", "url": "https://it.wikipedia.org/wiki?curid=31946", "title": "Blello", "text": "Blello (\"Bl\u00e8l\" in dialetto bergamasco) \u00e8 un comune sparso italiano di 70 abitanti della provincia di Bergamo in Lombardia.\nSituato in valle Brembilla, laterale della Val Brembana, dista circa 31 chilometri a nord dal capoluogo orobico.\nCon i suoi 70 abitanti \u00e8 il comune meno popolato della provincia. Fa parte della Comunit\u00e0 montana della Valle Brembana.\nStoria.\nRecenti studi farebbero risalire i primi insediamenti stabili addirittura all'epoca romana: tale ipotesi \u00e8 suffragata dall'origine etimologica del nome, che deriverebbe dal nome proprio di persona \"Bellelo\".\nGi\u00e0 allora il territorio era cosparso di innumerevoli agglomerati urbani di minuscole dimensioni, caratteristica che il paese ha mantenuto nel corso dei secoli. Le localit\u00e0 \"Brevieno\", \"Ghisalerio\" ed appunto \"Blello\" (oltre a numerosi casolari sparsi), che compongono il territorio comunale, sono unite ideologicamente tra loro dalla chiesa parrocchiale, dedicata all'Annunciazione di Maria. Edificata nel corso del XVIII secolo sul \"Monte Faggio\", e ristrutturata un secolo pi\u00f9 tardi, presenta opere pittoriche dei pittori locali Quarenghi e Pollazzo.\nNel corso dei secoli Blello ha sempre mantenuto le caratteristiche del piccolo borgo montano, con un numero limitato di abitanti per lo pi\u00f9 dediti a vivere di ci\u00f2 che la natura forniva loro.\nConseguentemente le attivit\u00e0 principali sono sempre state quelle del pastore, dell'allevatore, del boscaiolo e del carbonaio, ovvero colui che trasformava la legna in carbone vegetale.\nPoche sono quindi le informazioni storiche del paese che parecchi secoli fa gravitava politicamente nell'orbita della Valle Imagna: ora inserito nel contesto sociale ed economico della Valle Brembilla, dipende amministrativamente dalla Val Brembana.\nSi sa comunque che i piccoli borghi che compongono Blello furono soltanto marginalmente interessati dalle lotte di fazione, avvenute in epoca medievale, tra guelfi e ghibellini. Qui infatti non si verificarono episodi di cronaca, anche se spesso persone dei paesi vicini, in fuga dalle persecuzioni perpetrate dall'una o dall'altra parte, si rifugiavano in questi posti isolati.\nGli abitanti stessi infatti, al pari di quelli del vicino comune di Gerosa, cercarono sempre di mantenersi estranei alle dispute di potere, cosa che garant\u00ec loro tranquillit\u00e0 al riparo da scontri e ritorsioni sia durante le suddette lotte, sia dopo l'avvento della Repubblica di Venezia.\nI secoli successivi non videro fatti di rilievo coinvolgere la piccola comunit\u00e0 che, forte del proprio isolamento, segu\u00ec le vicende del resto della provincia senza parteciparvi in modo diretto.\nA partire dal XX secolo il paese cominci\u00f2 a risentire di una forte emigrazione dei propri abitanti, attratti da maggiori opportunit\u00e0 professionali ed economiche fuori dal territorio comunale, facendo diventare Blello il comune pi\u00f9 piccolo di tutta la provincia.\nRecentemente la diversificata occupazione economica e un migliorato assetto viario, che permette la comunicazione con la Valle di Brembilla e la Valle Imagna, consentono a chi non vuole perdere le proprie origini potendo accedere alle strutture dei centri pi\u00f9 vicini. Questo ha permesso un piccolo sviluppo del turismo, adatto a chi vuole godersi la tranquillit\u00e0 della natura ammirando il panorama di tutta la piccola vallata.\nSimboli.\nBlasonatura stemma:"}
{"id": "31947", "revid": "322321", "url": "https://it.wikipedia.org/wiki?curid=31947", "title": "Bolgare", "text": "Bolgare (\"B\u00f3lgher\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato lungo il corso del fiume Cherio, dista circa 17 chilometri ad est dal capoluogo orobico e fa parte della Bassa Bergamasca.\nStoria.\nAlcuni ritrovamenti hanno permesso di far risalire la nascita di Bolgare ai tempi dell'impero romano. Un mosaico inserito in un pavimento di una casa, alcune lapidi funerarie, nonch\u00e9 monete imperiali sono testimonianza di quell'epoca distante quasi 2000 anni.\nL'origine del nome sembra derivare dagli avvenimenti successi nel V secolo. Si narra difatti che, nel 452, la zona fu soggetta alle invasioni barbariche, e pi\u00f9 precisamente dagli Unni. Questi invasori avevano al proprio seguito elementi appartenenti all'esercito bulgaro, che soggiornarono a lungo in questi territori. Il toponimo Bolgare deriverebbe quindi da \"Bulgare\", ovvero localit\u00e0 in cui soggiornano i bulgari.\nIl primo documento scritto in cui viene menzionato il nome del paese risale per\u00f2 all'anno 830, quando in un lascito a favore della chiesa si menzionano alcuni territori siti in Bolgare.\nMa \u00e8 il medioevo il periodo in cui il paese ha subito le maggiori trasformazioni, sia in ambito sociale che in quello strutturale. Difatti, a conseguenza delle lotte tra le fazioni guelfe e ghibelline, questa epoca vide un continuo fiorire di fortificazioni e torri.\nDi queste rimane una torre che faceva parte del castello di propriet\u00e0 della famiglia Berlendis, posto al centro del paese.\nA dire la verit\u00e0 le torri erano due, ma nel 1706 una di queste fu abbattuta, unitamente a parte del castello stesso, per fare spazio alla chiesa parrocchiale dedicata a San Pietro.\nDi fazione guelfa, il paese fu raso al suolo nel XIII secolo dai milanesi, esponenti dell'opposta fazione. In seguito pass\u00f2 prima ai Conti di Cortenuova, poi, nel 1329 venne posto sotto la dominazione della signoria dei Visconti. Un nuovo cambio port\u00f2 il paese ad essere un protettorato del Colleoni, alle dipendenze della Serenissima. Ma la tranquillit\u00e0 rimaneva soltanto un miraggio: il 24 maggio 1378 un nuovo dramma colp\u00ec il paese: i ghibellini, sostenuti dai Visconti, rasero nuovamente al suolo il borgo, uccidendo gran parte degli esponenti di fazione guelfa.\nSoltanto con l'affermarsi della Repubblica di Venezia la situazione fu portata alla normalit\u00e0, anche se nell'anno 1630 la popolazione fu decimata, nell'ordine del 70%, a causa dell'ondata di peste che colp\u00ec l'intera Europa.\nCon l'avvento della Repubblica Cisalpina, a cui pass\u00f2 nel 1797, Bolgare cominci\u00f2 ad assumere le caratteristiche di borgo agricolo: le coltivazioni predominanti erano quelle di frumento e granoturco.\nRisalenti alla seconda met\u00e0 del XX secolo, sono invece gli insediamenti industriali che hanno contribuito ad un notevole accrescimento economico del paese.\nSimboli.\nBlasonatura stemma:\nMonumenti e luoghi d'interesse.\nNella piazza centrale del paese vengono conservate strutture che rispecchiano la storia del paese: la torre guelfa, resto dell'antico castello della famiglia Berlendis del XIII secolo, e la chiesa parrocchiale di San Pietro, eretta in luogo del suddetto edificio fortificato.\nAll'interno dell'edificio sacro si possono ammirare dipinti di notevole fattura, pittori come Giovanni Raggi, Agostino Cavernesio e Paolo Zimengoli.\nAltri edifici degni di nota sono il \"Palazzo Marenzi\", sede municipale, e il \"Palazzo Berlendis\", risalente al XVII secolo che mantiene numerosi affreschi.\nMerita menzione anche la chiesa della Madonna dei Campi, risalente al XVI secolo, meta di pellegrinaggi da parte degli abitanti del paese.\nGeografia antropica.\nLocalit\u00e0\nEcco l'elenco completo delle localit\u00e0:"}
{"id": "31949", "revid": "2160789", "url": "https://it.wikipedia.org/wiki?curid=31949", "title": "Impruneta", "text": "Impruneta (detta comunemente \"L'Imprun\u00e9ta\", con l'articolo; pronuncia: ) \u00e8 un comune italiano di abitanti della citt\u00e0 metropolitana di Firenze in Toscana, celebre soprattutto per l'industria della terracotta (il cosiddetto \"cotto di Impruneta\"), per la tradizionale Fiera di S. Luca, che si svolge ogni anno alla met\u00e0 di ottobre, e per la Festa dell'Uva, che si svolge ogni ultima domenica di settembre.\nLe sue tradizioni risalgono all'epoca etrusca, successivamente la posizione geografica, le potenzialit\u00e0 del suolo e la relativa vicinanza da Firenze favorirono la nascita di un agglomerato romano.\nIl santuario mariano che vi si trova \u00e8 sicuramente uno dei fattori che hanno reso noto il comune. Notevole anche la piazza Buondelmonti che con i suoi loggiati della fine del Cinquecento ospita le principali feste cittadine. Il turismo svolge una parte importante nell'economia del comune.\nGeografia fisica.\nIl territorio di Impruneta si estende sulle colline comprese tra il torrente Ema e il fiume Greve digradando verso Firenze.\nQui la cerealicoltura si affianca, in modo promiscuo, a quella delle piante con alberi da frutto, alla viticoltura e alla olivicoltura.\nOrigini del nome.\nSebbene la forma attuale lasci intendere una derivazione dal latino \"pr\u016bnus\" (ed esistono in Toscana localit\u00e0 chiamate \"Impruneta\" con questa probabile origine, per esempio nel pisano), le attestazioni storiche dimostrano come il toponimo derivi invece da \"p\u012bnus\", \u00abin pineta\u00bb: \u00ab\"S. Maria in Pineta\"\u00bb (1040, 1074) \u00ab\"S. Maria in Poneta\"\u00bb (1299).\nStoria.\n\u201cL'Impruneta \u00e8 una Comunanza di dodici piccoli Borghi, situati in pochissima distanza l'uno dall'altro, o per meglio dire, raccolti quasi in un mucchio, sopra alcuni Colli, che sorgono in quella parte del Distretto, o come lo chiamano, Contado Fiorentino, che dal Fiume che lo bagna, prende il nome di Valdigreve; distante da Firenze poco pi\u00f9 di sei miglia, andando verso scirocco\u201d. Cos\u00ec scriveva Giovan Battista Casotti nelle sue Memorie Istoriche del 1714 avvalorando l'immagine idilliaca di un \u201caggruppamento di piccoli borghi brevidistanti\u201d inseriti in una cornice di boschi di pino.\nAncora alla fine dell'800 un attento osservatore della realt\u00e0 toscana come Guido Carocci descrive Impruneta come \u201cuna terra ampia, popolata, elegante\u201d circondata da \u201cuna catena di poggi pittoreschi popolati di villaggi, di case e di signorili dimore\u201d.\nTracce di insediamenti etruschi e testimonianze archeologiche rinvenute all'Impruneta rimandano infatti ad un'origine remota del paese, cos\u00ec come \u00e8 certa la presenza romana testimoniata dai toponimi indicanti le localit\u00e0 di Quintole, Valiano, Fabbiolle.\nMa \u00e8 in epoca medievale che si afferma il ruolo sociale e civile di Impruneta, gi\u00e0 a capo, dopo il Mille, di una delle settantadue leghe del contado di Firenze.\nDotata di uno statuto nel 1415, era governata dal Podest\u00e0 e da un consiglio formato da undici membri; la Lega, divenuta successivamente Potesteria del Galluzzo, fu divisa nel 1536 con un'ordinanza di Alessandro de' Medici in quattro quartieri: Legnaia, Santa Margherita a Montici, Giogoli e Santa Maria all'Impruneta.\nLa successiva trasformazione della Potesteria in Comune, che port\u00f2 alla separazione sia da Legnaia che da Casellina e Torri, defin\u00ec 21 popoli nella nuova comunit\u00e0 del Galluzzo.\nDal gennaio 1929 Impruneta \u00e8 comune autonomo.\nImpruneta ha mantenuto nel tempo un forte legame con Firenze: dapprima residenza di campagna di nobili casate come Gherardini, Ricci, Rossi, Antinori, Corsini, poi luogo di villeggiatura per molte famiglie cittadine, oggi il paese e la sua campagna sono preferiti come residenza permanente grazie alla particolare posizione geografica, la facilit\u00e0 delle vie di comunicazione e le ottimali condizioni climatiche.\nNon \u00e8 un caso che all'interno delle singole imprese del cotto convivano oggi modelli di produzione tecnologicamente avanzati e antichi metodi di lavorazione. In effetti, la Civilt\u00e0 del Cotto \u00e8 fortemente legata alla tradizione e denota uno stretto rapporto con il territorio circostante e con Firenze in particolare.\nGli embrici della cupola di Santa Maria del Fiore del Brunelleschi, i materiali da costruzione delle ville medicee e di tanti palazzi signorili, le sculture dei Della Robbia rappresentano gli aspetti concreti del collegamento culturale tra il paese e la sua citt\u00e0.\nDel resto, il vincolo con Firenze si manifest\u00f2 fin dalle origini del borgo grazie al culto nato con il ritrovamento dell'Immagine della Madonna e la costruzione della chiesa in suo onore: la Pieve di Santa Maria, consacrata nel 1060 dal cardinale Umberto da Silva Candida.\n\u201cNostra Signora dell'Impruneta \u2013 ha scritto lo storico Franco Cardini \u2013 scende in una Firenze in crisi per stendere su di essa il suo manto protettore di grande, benevola, amorosa ma terribile Signora\u201d. Le traslazioni, che si susseguirono nel corso dei secoli, rafforzarono il rapporto tra una citt\u00e0 in crisi per fattori politico-sociali, economici naturali \u2013 carestie, calamit\u00e0, epidemie \u2013 e d'una comunit\u00e0 locale che all'espressione di questo culto trovava la propria unit\u00e0.\nIl culto mariano spingeva alla mobilitazione di un'intera comunit\u00e0 sotto la protezione dei Buondelmonti, la quale, arroccata nel castello di Montebuoni sulla valle della Greve, lungo la strada per Roma, esercit\u00f2 il dominio sul territorio ed il protettorato sulla Pieve anche dopo il suo inurbamento, seguito alla distruzione del castello da parte dell'esercito fiorentino nel 1135.\nLe vicende dell'antica famiglia \u2013 narrate anche da Dante nella Divina Commedia \u2013 richiamano i noti avvenimenti storici che divisero la citt\u00e0 di Firenze nelle due fazioni dei Guelfi e dei Ghibellini. Per 5 secoli, attraverso eventi anche drammatici come la morte di Buondelmonte e vicende di rilievo di personaggi come i pievani Stefano e Andrea, poi Arcivescovo di Firenze, i Buondelmonti legarono la propria storia politica locale con quella fiorentina.\nSe le fonti dell'epoca permettono di ricostruire lastoria politica di Impruneta, non \u00e8 cos\u00ec per quella \u201cfolla composta di pastori, guardiani, mercanti\u201d che si muoveva con il bestiame in un flusso imponente, scandito dal ritmo delle stagioni. Che questi mercanti del bestiame passassero dall'Impruneta \u00e8 comunque certo; del resto, il territorio si trovava al centro di importanti vie di comunicazione e transumanza: in primo luogo, la strada alta che attraversando il paese proseguiva per il Valdarno e la Maremma.\nLe folle di viandanti e di mercanti che nel corso dei secoli sostarono nel paese favorirono la nascita di un importante mercato di bestiame, divenuto poi anche luogo di scambio di altre merci, fino ad assumere la fisionomia di una tradizionale Fiera che si ripete ogni anno.\nSebbene le sue origini non siano storicamente datate, si ritiene certo che la Fiera di San Luca, dal nome del patrono del paese, possa essere letta sia come momento di scambio commerciale, che come fenomeno di espressione religiosa per i numerosi pellegrinaggi legati al culto della Madonna.\nLa fama della Fiera crebbe nel tempo al punto di richiamare, dalla citt\u00e0 e dai dintorni, folle di visitatori e non pi\u00f9 soltanto mercanti e pellegrini, come testimoniato dalla nota incisione seicentesca di Jacques Callot e dai numerosi dipinti del Filippo Napoletano, del Brill e di tanti altri artisti minori.\nLa necessit\u00e0 di valorizzare i prodotti agricoli locali, ed il vino in particolare, favor\u00ec in tempi pi\u00f9 recenti la nascita di un'altra manifestazione folcloristica: la Festa dell'Uva.\nNel 1926 i proprietari delle principali aziende e fattorie del paese e dei dintorni sostennero l'allestimento di carri allegorici che sfilando per le vie e le piazze del paese, presentavano scene di vita agreste.\nAll'interno di un clima politico e sociale che tendeva a celebrare i momenti di svago e di lavoro delle masse come esaltazione della forza e dell'ingegno dell'uomo, la Festa dell'Uva assunse ben presto importanza e notoriet\u00e0, coinvolgendo nella sua realizzazione l'intero paese, suddiviso in quattro rioni.\nI carri allegorici, ideati e costruiti dai rioni, vengono riproposti ancora oggi in forme molto originali e con tecniche sempre pi\u00f9 moderne. Questa festa ha acquisito l'aspetto di una sagra paesana che, pur richiamando l'attenzione di spettatori fiorentini e suscitando notevole interesse nei turisti, resta in primo luogo fulcro di aggregazione sociale e di impegno lavorativo ed al tempo stesso ludico, per gli abitanti di Impruneta.\nMonumenti e luoghi d'interesse.\nArchitetture religiose.\nSantuario di Santa Maria ad Impruneta.\nTutta la storia del paese \u00e8 legata a questo santuario. Probabilmente in epoca etrusca (VI secolo a.C.) sul luogo era presente un santuario legato ad una divinit\u00e0 salutare. In epoca altomedievale nasce l'attuale basilica (1060 circa), in seguito al ritrovamento della sacra immagine della Madonna oggi conservata nel santuario (vedi sotto). L'edificazione del santuario fece anche nascere un gran movimento di pellegrini con conseguente sviluppo di un mercatale. Questo port\u00f2 allo sviluppo di tutto l'abitato di Impruneta. A testimonianza di questi eventi sono rimasti i Loggiati del Pellegrino, situati a lato della basilica, e, come evento connotativo tradizionale, la Fiera di San Luca, rimasta per secoli una delle pi\u00f9 importanti fiere di bestiame della Toscana, raffigurata in una famosa incisione di Jacques Callot.\nLa basilica \u00e8 stata bombardata durante la seconda guerra mondiale e molte delle decorazioni che si potevano vedere all'inizio del secolo scorso (particolarmente il soffitto) sono andate perdute o sono ancora in corso di restauro.\nLa facciata \u00e8 preceduta da un portico di Gherardo Silvani del 1634, costruito dai fiorentini in ringraziamento ad un intervento della Madonna che avrebbe debellato la peste, e dalla torre campanaria (XIII secolo). L'interno ad una navata conserva opere di notevole pregio tra cui una \"Nativit\u00e0\" del Passignano e una \"Vocazione di S.Pietro\" dell'Andrea di Jacopo da Empoli. Di fianco al presbiterio due edicole di Michelozzo e decorate da Luca della Robbia conservano le reliquie della Vera Croce, quella di destra, e l'immagine della Madonna (spesso velata), quella di sinistra, che la tradizione assegna a San Luca Evangelista, patrono del paese. In controfacciata ha ripreso il suo posto, da pochi anni, la ricca Cantoria del XVIII secolo che ospitava l'organo del XVI secolo.\nSecondo la leggenda, il dipinto fu ritrovato in un campo sito sul monte oggi noto come Monte delle Sante Marie. Tale doveva essere in origine il luogo scelto per l'edificazione del santuario. In realt\u00e0, stando alla leggenda, tutti i tentativi di costruzione della chiesa venivano vanificati da crolli improvvisi. Si decise quindi di far decidere alla Madonna stessa dove far costruire il suo santuario. Quindi il dipinto fu posto su un carro trainato da due buoi senza conducente. Gli animali furono fatti partire dalla cima di detto monte e dove si fermarono fu deciso di costruire il santuario.\nLa Madonna di Impruneta fu molto cara ai fiorentini e sono documentate molte traslazioni dell'immagine a Firenze fin dal XV secolo. Addirittura, nel 1711, fu proclamata compatrona della citt\u00e0 di Firenze e dell'arcidiocesi, nonch\u00e9 liberatrice della Toscana dai flagelli che l'avevano colpita.\nL'immagine \u00e8 stata restaurata pesantemente, (in pratica ridipinta) da Ignazio Hugford nel 1758.\nNotevoli anche i chiostri e l'annesso Museo del Tesoro di Santa Maria dell'Impruneta.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nOlio, vino e cotto sono i prodotti che pi\u00f9 caratterizzano la produzione locale.\nAgricoltura.\nIl comune \u00e8 sede di numerose aziende agricole che si occupano di produzione vitivinicola e olivicola\nArtigianato.\nIl cotto ha qui una tradizione secolare; ne \u00e8 prova che anche il Brunelleschi lo utilizz\u00f2 per la sua cupola.\nL'attivit\u00e0 \u00e8 specializzata lungo due direttrici principali:\nLa fortuna e fama della terracotta dell'impruneta \u00e8 dovuta a una concomitanza di fattori quali la qualit\u00e0 dell'argilla, la presenza di importanti boschi che, in principio, erano la fonte di combustile delle varie fornaci e la fortunata posizione geografica, importante crocevia tra Firenze, Arezzo e Siena.\nDa un documento del 23 marzo 1308 si apprende dell'esistenza, gi\u00e0 allora, di una corporazione di 23 orciolai e mezzinai riunitasi con l'obiettivo di proteggere e controllare la qualit\u00e0 del prodotto.\nInoltre sono diffuse e rinomate le attivit\u00e0 dell'intreccio del vimini e della paglia e dell'impagliatura eseguita con erbe palustri finalizzata a vari oggetti di vetro.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Atletico Impruneta 2012 Calcio\" che milita nel girone H toscano di 2\u00aa Categoria. \u00c8 nata nel 2012.\nNella stagione 2012/2013 ha militato nel girone C fiorentino di 3\u00aa Categoria. Riesce ad arrivare tra le prime tre sia nella stagione 2005/2006 che in quella 2017/2018."}
{"id": "31950", "revid": "1516566", "url": "https://it.wikipedia.org/wiki?curid=31950", "title": "Boltiere", "text": "Boltiere (\"Bolt\u00e9r\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella media pianura bergamasca, dista circa 15 chilometri a sud-ovest dal capoluogo orobico.\nStoria.\nI primi insediamenti abitativi che riguardarono il territorio di Boltiere furono opera di alcune trib\u00f9 delle popolazioni dei Liguri e dei Galli Cenomani. A questi subentrarono poi i Romani, che diedero al paese una precisa struttura e fisionomia. Il borgo crebbe con vitalit\u00e0 grazie alla sua posizione favorevole, proprio sulla strada che, utilizzata sia militarmente che commercialmente, collegava Bergamo con Milano.\nSuccessivamente inserito nel regno dei Longobardi, fu poi conquistato dal Sacro Romano Impero il quale lo affid\u00f2 al Vescovo di Bergamo. Questo trasferimento di propriet\u00e0 fu sancito da un editto che, redatto nel 972 dall'imperatore Ottone I, risulta essere uno dei primi documenti in cui si menziona il nome di Boltiere.\nIl primo testo in ordine cronologico \u00e8 di poco antecedente, e risale al 909, quando in un atto viene citato un abitante di allora, tale \"Andevertus filius quondam Grasemundi de Bolterio\". Il toponimo dovrebbe derivare da quella che allora era la conformazione territoriale della zona, ricca di paludi ed acquitrini: il termine \"Bolta\" sta appunto a significare un ristagno d'acqua che avrebbe dovuto trattarsi dell'estremit\u00e0 nord del Lago Gerundo, presente in epoca medievale.\nAltre ipotesi sostengono invece che derivi da un nome proprio di persona, teoria che tuttavia non pare suffragata da elementi concreti.\nDopo la breve esperienza del periodo comunale nell'XI secolo Boltiere fu coinvolto, al pari di quasi tutto il territorio bergamasco, nelle sanguinose lotte di fazione tra guelfi e ghibellini. In particolare modo il borgo, appartenente allo schieramento ghibellino, si scontr\u00f2 ripetutamente con il vicino territorio di Trezzo sull'Adda, dove era predominante la famiglia guelfa dei Colleoni.\nConseguentemente a Boltiere vennero costruite fortificazioni a scopo difensivo ed un castello: distrutto nel corso del XV secolo, ha conservato soltanto qualche residua muratura, inglobata in successive costruzioni.\nDopo un periodo in cui il potere a Boltiere fu appannaggio della famiglia milanese dei Visconti, nel 1428, il territorio fu posto sotto la dominazione veneta. La Serenissima fece definitivamente terminare le lotte di fazione del periodo medievale, cominciando ad attuare una politica lungimirante in ambito sociale ed economico.\nI confini della Repubblica di Venezia coincidevano con quelli sud di Boltiere, sanciti dal passaggio del fosso bergamasco costruito \"ad hoc\" dalla Serenissima, nei pressi del quale fu posta una dogana. Questa port\u00f2 indubbi benefici economici al paese che vide la nascita e conseguente sviluppo di attivit\u00e0 correlate all'esistenza della dogana stessa, quali il contrabbando ed il brigantaggio.\nAlla Repubblica di Venezia subentr\u00f2, dal 1797, la dominazione francese, che accorp\u00f2 Boltiere al vicino comune di Osio Sotto. Con il successivo avvento della dominazione austro-ungarica, il paese riacquis\u00ec la propria autonomia amministrativa, mantenuta fino ai giorni nostri.\nMonumenti e luoghi d'interesse.\nArchitetture religiose.\nChiesa parrocchiale di san Giorgio.\nLa chiesa parrocchiale, dedicata a san Giorgio, sarebbe stata costruita secondo la tradizione dal re longobardo Cuniperto dopo una vittoriosa battaglia. Si sa comunque che venne consacrata nel 1292 dal vescovo di Bergamo, ed ampliata pi\u00f9 volte negli anni seguenti. La riedificazione risale al 1830.\nChiesetta della Madonna di Lourdes.\nEra in origine dedicata a san Giuseppe, \u00e8 posta a fianco della parrocchiale e risale alla fine del XIX secolo.\nArchitetture civili.\nTorre dell'acquedotto.\nMerita menzione anche la torre del vecchio acquedotto che, esempio di archeologia industriale, \u00e8 stata trasformata in monumento ai caduti.\nGeografia antropica.\nLocalit\u00e0.\nSecondo lo Statuto Comunale, la circoscrizione comunale non comprende frazioni.\nSono presenti comunque molte cascine e molte localit\u00e0 rurali. Una piccola parte dell'abitato di Zingonia \u00e8 localit\u00e0 del territorio comunale.\nInfrastrutture e trasporti.\nTrasporto pubblico.\nFra il 1890 e il 1953 la localit\u00e0 era servita dalla tranvia Monza-Trezzo-Bergamo.\nBoltiere \u00e8 servito dalle linee V, V10 e V20 di TBSO con collegamenti da e per Bergamo, da e per Trezzo/Vaprio, da e per la stazione FS di Verdello-Dalmine. Presenta anche collegamenti di SAI da e per Treviglio.\nAmministrazione.\nDi seguito si riporta l'elenco dei sindaci boltieresi che si sono avvicendati dalla nascita della Repubblica ad oggi.\nSport.\nCalcio.\nLa principale squadra di calcio della citt\u00e0 \u00e8 \"F.C. Boltiere\" che milita nel girone T lombardo di 2\u00aa Categoria."}
{"id": "31951", "revid": "287204", "url": "https://it.wikipedia.org/wiki?curid=31951", "title": "Incisa in Val d'Arno", "text": "Incisa in Val d'Arno (pronuncia: , \"L'Inc\u00ecsa\" in dialetto locale) \u00e8 stato un comune italiano di abitanti della provincia di Firenze (ora citt\u00e0 metropolitana di Firenze). Dal 1\u00ba gennaio 2014 \u00e8 fuso con Figline Valdarno nel nuovo comune di Figline e Incisa Valdarno.\n\u00c8 noto anche per essere stato il paese di adozione di Francesco Petrarca.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 639 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nPoggio alla Croce \u00e8 un centro collinare posto sulla sommit\u00e0 del Chianti fiorentino tra la valle dell'Ema e il Valdarno superiore.\nLa particolare posizione geografica fa s\u00ec che la frazione fosse divisa amministrativamente da tre comuni: Figline Valdarno, Incisa in Val d'Arno (ora uniti), e Greve in Chianti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31954", "revid": "2039709", "url": "https://it.wikipedia.org/wiki?curid=31954", "title": "Visciano", "text": "Visciano (\"Vi\u0161\u0161an\u00eb\" in dialetto locale) \u00e8 un comune italiano di abitanti della citt\u00e0 metropolitana di Napoli in Campania. \u00c8 il comune pi\u00f9 orientale della citt\u00e0 metropolitana di Napoli.\nGeografia fisica.\nIl territorio del comune di Visciano \u00e8 quasi totalmente circondato dalla provincia di Avellino, sebbene facente parte della citt\u00e0 metropolitana di Napoli, alla quale \u00e8 unito solo in piccola parte, dividendo territorialmente la comunit\u00e0 montana Vallo di Lauro e Baianese e arrivando a confinare con Monteforte Irpino, in Irpinia.\nMonumenti e luoghi di interesse.\nLa Madonna del Carpinello.\nDi notevole interesse artistico e culturale \u00e8 il quadro della \"Madonna Bruna\", denominato \"Madonna del Carpinello\" a seguito del ritrovamento ai piedi di un albero di carpine, datato 1616. Il ritrovamento del quadro, avvenuto miracolosamente secondo la tradizione locale, ha dato l'incipit ad un culto Mariano nella piccola comunit\u00e0 agricola. \nIl quadro \u00e8 attualmente esposto su di un alto trono marmoreo all'interno del santuario ad esso dedicato ed elevato nel dicembre 1986 alla dignit\u00e0 di basilica minore, sito in piazza padre Arturo D'Onofrio (gi\u00e0 piazza Santuario).\nCultura.\nMedia.\nStampa.\nAlcuni periodici cittadini sono:\nEconomia.\nDedito principalmente ad una forma di agricoltura artigianale centrata sul nocciolo.\nQui le cultivar pi\u00f9 comuni sono \"Mortarella\", \"S.Giovanni\" (campane a frutto allungato) e \"Camponica\" (campana a frutto grosso, ottima per il consumo da tavola).\nSin dal secondo dopoguerra, in stretto legame con la tradizione folkloristica locale, si \u00e8 sviluppata una fervida industria pirotecnica artigianale di fama internazionale.\nDi interesse \u00e8 anche un notevole turismo religioso, dato dalla presenza di diverse chiese, una basilica minore, un ex convento dei frati Camaldolesi ora donati all'istituto dei \"Missionari della Divina Redenzione\" e altre strutture di ricezione e preghiera per i fedeli.\nAmministrazione.\nAltre informazioni amministrative.\nIl comune fa parte della Comunit\u00e0 montana Partenio - Vallo di Lauro."}
{"id": "31956", "revid": "124350300", "url": "https://it.wikipedia.org/wiki?curid=31956", "title": "Londa", "text": "Londa (\"L\u00f3nda\", IPA: ) \u00e8 un comune italiano di abitanti della citt\u00e0 metropolitana di Firenze in Toscana. Appartiene alla Comunit\u00e0 montana Montagna Fiorentina. Ha per frazioni i centri di Rincine, Fornace, Caiano, Bucigna, Caspriano, Petroio, Rata, Sambucheta, San Leolino, Vicorati, Vierle.\nGeografia fisica.\nTerritorio.\nIl comune di Londa occupa la parte sinistra del fiume Sieve ed \u00e8 delimitato dal Monte Falterona, dal Monte Cucco e dal Monte Massicaia, mentre lo attraversano i torrenti Rincine e Moscia. \nIl paesaggio \u00e8 vario e spazia dalla vallata al paesaggio tipico montano. La sua altitudine varia tra i 200 e i 1480 m s.l.m. e la sua estensione territoriale \u00e8 pari a 59\u00a0km\u00b2.\nNei pressi del centro storico \u00e8 stato costruito un lago artificiale utilizzando le acque del torrente Rincine. Tale lago \u00e8 meta di turisti in concomitanza delle varie manifestazioni.\nOrigini del nome.\nIl toponimo \u00e8 attestato per la prima volta nel 1028 come Unda (\"onda\") e allude all'acqua del torrente.\nStoria.\nCi sono testimonianze di abitazioni etrusche fin dal VI secolo prima di Cristo. La \"Stele di Londa\", oggi conservata nel Museo Archeologico Nazionale di Firenze anche se collocata temporalmente un secolo pi\u00f9 tardi, \u00e8 una prova di tali insediamenti. Oltre questa testimonianza la civilt\u00e0 etrusca ci ha lasciato traccia della propria esistenza nei nomi delle frazioni di Londa, un esempio lo troviamo in Rata, Rincine, Vicorati e Vierle. I nomi delle frazioni Bucigna, Caiano, Caspriano e Petroio risalgono invece al III secolo a.C. quando si insediarono nella zona i primi insediamenti Romani.\nDurante il medioevo prima i Conti Guidi e poi i Bardi controllarono la zona, costruendovi una serie di fortificazioni e torri d'avvistamento le cui tracce sono ancora evidenti nei borghi di Vicorati, Rincine e San Leolino. Nel 1375 Londa passa sotto il controllo fiorentino che, come per la vicina Dicomano, promuover\u00e0 lo sviluppo della cittadina. Territorio strategico grazie alla sua posizione lungo la via che porta ai territori casentinesi, l'espansione del centro urbano e delle frazioni sar\u00e0 destinata ad aumentare sia sotto i Medici che sotto i Lorena: al 1446 sono attestati gli statuti dei comuni di Rincine e Fornace, allora principali centri urbani della regione ma oggi frazioni del capoluogo londese. Nel 1776, per decisione del granduca Pietro Leopoldo, Londa diviene comune e vi prende residenza il Podest\u00e0. L'autonomia del comune di Londa \u00e8 giunta ai giorni nostri se si eccettua la breve parentesi, a partire dal 1835, di aggregazione al comune di Dicomano e all'allora vicariato di Pontassieve.\nDurante il ventennio fascista, Londa finisce sulle prime pagine delle cronache nazionali a seguito dell'uccisione del sindaco fascista Annibale Fontani; gi\u00e0 squadrista della prima ora e partecipante alla Marcia su Roma, l'omicidio avviene durante i lavori per la nuova strada comunale di Rincine per mano del comunista rincinino Innocenti; le tracce della stele commemorativa apposta dal regime, poi smantellata con la Liberazione, restano in parte visibili ancora oggi. Nel 1929 un terremoto apporta notevoli danni alla cittadina, che subisce un altro duro colpo durante l'occupazione nazista dei centri di Londa e Rincine nella seconda guerra mondiale, avvenuta in ragione prossimit\u00e0 alla linea gotica. Nonostante la ritirata nazista faccia saltare, tra gli altri, il palazzo comunale e il ponte sul Rincine, il territorio londese eviter\u00e0 episodi sanguinosi come quello avvenuto nella vicina Vallucciole. Di quel periodo buio, conclusosi solo con la ritirata nazista il 9 settembre 1944, \u00e8 ricordato il contributo morale e materiale alla causa della Resistenza da parte dell'allora parroco di Londa, Don Antonio Giorgi.\nStoricamente e almeno fino agli anni '40, il territorio di Londa risultava assai popoloso anche nelle frazioni rurali, soprattutto a Rincine e Fornace, poste lungo la via casentinese. A partire dal secondo dopoguerra tuttavia, seguendo un percorso di urbanizzazione comune a tutta la penisola italiana, le campagne si spopolano e lasciano spazio all'attuale configurazione del territorio londese, dove il capoluogo municipale rappresenta l'unico vero centro urbano dotato di servizi essenziali.\nMonumenti e luoghi d'interesse.\nTra i principali luoghi di interesse va menzionato il \"borgo\" che anticamente era isolato dalla confluenza dei due torrenti Rincine e Moscia che scorrevano in un letto diverso dall'attuale. Tale borgo prese il nome prima di \"Isola\" e, solo in un secondo tempo, di \"Onda\" da cui l'attuale nome del comune. Il nome \u00e8 ricordato nello stemma che presenta un'onda argentata su sfondo blu.\nArea naturale.\nIl comune di Londa \u00e8 caratterizzato da bassa densit\u00e0 abitativa e grandi zone boscose, tendenza ulteriormente accresciuta con lo spopolamento delle zone rurali negli anni '50 e '60 e il graduale ritorno dei boschi anche in aree tradizionalmente agricole. Questo ha portato all'attuale configurazione del territorio, che appare coperto da grandi aree forestali e per questo molto apprezzato per attivit\u00e0 quali le escursioni a piedi, le passeggiate a cavallo e la raccolta dei funghi. Parte del territorio comunale \u00e8 compreso nel Parco Nazionale delle Foreste Casentinesi, monte Falterona e Campigna, di cui \u00e8 presente un Centro Visite dedicato nei pressi del lago di Londa.\nFauna.\nOltre ai comuni cinghiali e caprioli, i boschi della zona presentano un'elevata presenza di cervi e alcuni gruppi di lupi, presenti soprattutto nelle zone prossime al monte Massicaia.\nLago di Londa.\nLonda \u00e8 nota per la presenza di un lago, ottenuto dallo sbarramento delle acque del torrente Rincine e costruito nell'ambito dei progetti di regolazione del bacino idrogeologico della Valdisieve negli anni '50.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 130 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusica.\nScuola Comunale di Musica, gestita da Associazione Sound.\nSport.\nCalcio.\nLa principale squadra di calcio della citt\u00e0 \u00e8 \"Londa 1974 Calcio\" che milita nel girone M fiorentino di 2\u00aa Categoria. \u00c8 nato nel 1974.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31957", "revid": "746883", "url": "https://it.wikipedia.org/wiki?curid=31957", "title": "Massa di Somma", "text": "Massa di Somma (\"Massa 'e Somma\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nPosizionato a nord-ovest del Vesuvio, alle falde del Monte Somma, in passato era una frazione del comune di Cercola.\nStoria.\nNel 1944 il villaggio fu quasi completamente distrutto dall'eruzione del Vesuvio, e oggi si presenta con un aspetto quasi completamente moderno.\nMonumenti e luoghi d'interesse.\nLa vecchia chiesa dell'Assunta \u00e8 molto antica, ma ristrutturata. Il centro \u00e8 ricco di masserie vesuviane ben conservate, tra cui una delle pi\u00f9 importanti \u00e8 \"Masseria Rendita\".\nGeografia antropica e storia amministrativa.\nCon la riforma murattiana, i casali di Massa, Pollena e Trocchia andarono a formare un solo comune, donde il detto, ancora diffuso tra la popolazione locale, \u00abMassa, Pollena e Trocchia: tre paesi e una sola parrocchia\u00bb.Successivamente venne istituito il comune di Massa di Somma, comprendente Massa di Somma (capoluogo e le frazioni di Caravita e Cercola). Sotto il Fascismo la sede comunale fu spostata a Cercola e il comune assunse la denominazione del nuovo capoluogo.Alla fine degli anni '80 del XX secolo, Massa di Somma fu ricostituito comune autonomo, comprendente il solo centro abitato omonimo."}
{"id": "31958", "revid": "125351064", "url": "https://it.wikipedia.org/wiki?curid=31958", "title": "Marradi", "text": "Marradi (pronuncia: ; \"Mar\u00e9\" in romagnolo) \u00e8 un comune italiano di abitanti, collocato sul versante romagnolo dell'Appennino tosco-romagnolo, ma amministrato dalla citt\u00e0 metropolitana di Firenze, in Toscana (Romagna fiorentina).\nAssieme al comune di Palazzuolo sul Senio e a quello di Firenzuola, viene collocato impropriamente nel Mugello, con la denominazione di Alto Mugello.\nA Marradi nacque il poeta Dino Campana, a cui \u00e8 intitolato ogni anno l'omonimo premio letterario.\nStoria.\nI primi popoli ad abitare Marradi furono anticamente i Liguri, gli Etruschi e i Galli, mentre la strada che la collega al territorio toscano fino a Firenze risale probabilmente all'epoca romana, intorno al 59 a.C.\nDenominato \"Castello\" (Castellum), fungeva da appoggio ai viandanti di passaggio, mentre il nome \"Marradi\" deriva etimologicamente da \"Marrato\", ossia zappato, per indicare quel podere posto alla destra del fiume Lamone.\nIn seguite alle invasioni barbariche di Goti e Longobardi, il collinoso territorio passa sotto il dominio ecclesiastico: al periodo feudale risalgono dunque la fondazione delle principali Abbazie vallombrosiane di Santa Reparata, Santa Maria di Crespino e l'eremo camaldolese di San Giovanni di valle Acerreta.\nDurante il Medioevo, dal 1164 al 1312, fu possedimento dei Conti Guidi, finch\u00e9 a seguito di una lunga contesa passa sotto il dominio dei Manfredi di Faenza.\nDurante la battaglia \"delle Scalelle\" del 1358 per\u00f2, gli abitanti di Marradi si ribellano contro la compagnia di ventura del Conte Lando (Corrado di Wuerttemberg Conte di Landau), e delle angherie da essa subite, e decidono di attaccarla, disperdendola con successo grazie alla padronanza del territorio e della parte pi\u00f9 impervia dell'Appennino.\nNel 1428 Firenze sconfigge Giovanni Manfredi e si aggiudica l'intero territorio. In ricordo di questa successione, infatti, ogni luned\u00ec mattina a Marradi, \u00e8 istituito un grande mercato.\nDurante il potere dei Lorena, a causa di una scarsa manutenzione del sistema viario, Marradi rimane pressoch\u00e9 isolata fino al governo di Pietro Leopoldo di Lorena, quando finalmente viene intrapresa la ricostruzione di importanti opere pubbliche tra cui la chiesa di San Lorenzo, il Teatro degli Animosi e un nuovo ospedale.\nLa strada che conduce da Faenza a Firenze risale invece solo al XIX secolo, e al 1893 la costruzione della linea ferroviaria che la affianca.\nSfortunatamente, nel 1919, Marradi subisce un grave terremoto che causa molte vittime e rade al suolo alcuni importanti fabbricati, per poi subire successivamente anche i bombardamenti durante la seconda guerra mondiale.\nIl 17 luglio 1944 la frazione di Crespino sul Lamone subisce il massacro di 42 civili a scopo di rappresaglia, ad opera di soldati nazisti, conosciuto come Eccidio di Crespino sul Lamone.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 186 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nIl comune \u00e8 servito dalla ferrovia Faentina. Sul territorio vi sono cinque stazioni: Marradi-Palazzuolo sul Senio, Crespino del Lamone, Fantino (dismessa), Biforco, Popolano di Marradi.\nCultura.\nCucina.\nIl Marron buono di Marradi.\nMarradi \u00e8 patria del Marron Buono (marchio IGP). Numerosi sono i versanti delle colline coperti da castagneti che interrompono l'uniformit\u00e0 della vegetazione spontanea.\nL'amore per questa pianta e la volont\u00e0 di creare un progetto che la rappresentasse in tutti i suoi aspetti hanno fatto nascere la Strada del Marrone del Mugello di Marradi. \nLa gastronomia locale \u00e8 ricca di prodotti preparati a base di castagne, come la torta di marroni di Marradi. \nNel mese di ottobre \u00e8 possibile raggiungere Marradi con un treno d'epoca a vapore in occasione della sagra delle castagne.\nGeografia antropica.\nFrazioni.\nLa badia del Borgo (Santa Reparata in salto) \u00e8 uno dei complessi monastici pi\u00f9 importanti del territorio. Risale all'XI secolo ed appartenne prima ai benedettini, poi ai vallombrosani, insieme all'abbazia di Crespino. Il complesso fu ristrutturato in forme barocche nel 1741 ed oggi si presenta attorniato da edifici ruralizzati. Il severo e massiccio campanile a pianta quadrata e a due ordini di bifore, mantiene l'originario aspetto romanico. I grandi altari barocchi hanno quadri del XVIII secolo, mentre gustose decorazioni in stucco impreziosiscono l'ambiente. Nella sagrestia \u00e8 conservato un gruppo di pregevoli dipinti di un anonimo maestro di Marradi (fine 1400).\nFrazione che a sua volta \u00e8 divisa in tre gruppi di antiche case, molte delle quali rimesse a nuovo (LE PILLE, MAGLIABECCO, FARFARETA), \u00e8 servita da strada comunale che per lungo tratto costeggia il limpido torrente Campigno, dalla localit\u00e0 Ravale s'inerpica attraverso i massi della frana di Gamberana (avvenuta nel 1900), sino a giungere al Passo delle Scalelle, in questa localit\u00e0 \u00e8 stato eretto un cippo in arenaria per ricordare la Battaglia delle Scalelle avvenuta il 20 luglio 1358, quando i valligiani locali distrussero la compagnia di ventura comandata dal Conte Lando. Da Campigno, gli amanti delle escursioni possono raggiungere, attraverso un panoramico sentiero, la cima pi\u00f9 alta del comune di Marradi, Monte Lavane a m. 1.241 s.l.m.\nZona climatica. Acqua ed aria purissima. In allestimento area attrezzata per roulottes e camper, zona della brillaia. Nell'antica abbazia dell'XI secolo \u00e8 conservato un quadro di scuola giottesca.\nFrazione distante 18\u00a0km dal capoluogo, \u00e8 servita da strada provinciale che collega Marradi a Tredozio, posta in un'ampia vallata. \u00c8 bagnata dal torrente Acerreta. Senza dubbio la pi\u00f9 ricca zona agricola del Comune di Marradi.\nDa visitare la chiesa prioriale di Santa Maria In essa si conserva una pregevole ceramica della scuola Della Robbia.\nLocalit\u00e0 dove soleva soggiornare Maghinardo Pagani. Antica torre del castello di Benclaro dove mor\u00ec il condottiero. \u00c8 ricca di artigianato e in particolare notiamo l'Ortofrutticola del Mugello. Paese natale del pittore naif Francesco Galeotti.\nEconomia.\nTurismo.\nLa vocazione turistica di Marradi \u00e8 evidenziata dall'esistenza, nel territorio comunale, di oltre di sentieri per escursioni, lungo i quali si allineano tre punti panoramici e cinque rifugi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31960", "revid": "322321", "url": "https://it.wikipedia.org/wiki?curid=31960", "title": "Montaione", "text": "Montaione (\"Montai\u00f3ne\", IPA: ) \u00e8 un comune italiano di abitanti della citt\u00e0 metropolitana di Firenze in Toscana.\nFa parte del club dei Borghi pi\u00f9 belli d'Italia.\nGeografia fisica.\nIl comune di Montaione fa parte della Valdelsa fiorentina, nel settore sud-occidentale della citt\u00e0 metropolitana di Firenze. Confina a ovest e a nord con la provincia di Pisa.\nDista circa 50\u00a0km da Firenze in direzione sud-ovest e 60\u00a0km da Pisa in direzione sud-est.\nStoria.\nLa leggenda della fondazione.\nSecondo la leggenda un giovane nobile volterrano di nome Ajone, pass\u00f2 un giorno per una contrada lontana e nel pi\u00f9 profondo del bosco incontr\u00f2 la casa di Ine che piangeva la sua bellissima figlia, Figline, rapita da tal Gambasso. Ajone decise di riportare a casa Figline e marci\u00f2 in guerra contro Gambasso. Riportata Figline dalla madre ottenne di sposarla e fond\u00f2 sia il paese di \"Monte Ajone\" che il castello di Figline, a poca distanza da esso. I discendenti di Ajone e di Gambasso mantennero comunque un'accesa rivalit\u00e0.\nUn giorno i discendenti di Ajone e di Figline furono attaccati da un esercito nemico che dopo lungo assedio distrusse il castello, passando per le armi tutti i difensori. I popolani di Montaione smarrita la loro guida e la fede, ritornarono all'idolatr\u00eca e decisero di sacrificare la pi\u00f9 bella ragazza del paese, il cui nome era Filli, agli d\u00e8i in augurio di pace e felicit\u00e0. Un cavaliere fiorentino, sentita la notizia, si precipit\u00f2 a Montaione e inorridito dal sacrificio umano (e forse attratto dalla bellezza della fanciulla), obblig\u00f2 i popolani a liberare la fanciulla e a sacrificare, al suo posto, una vitella. Fu cos\u00ec chiamato il \"Sire della Vitella\".\nFilli, liberata, per riconoscenza verso il suo salvatore gli don\u00f2 il vestito rosso stracciato che indossava e che egli us\u00f2, con orgoglio, come sua bandiera. Filli e il Signore della Vitella si sposarono e ricostruirono il castello di Figline dove vissero innumerevoli anni. Il Sire della Vitella era cos\u00ec innamorato della sua sposa che non faceva altro che chiamarla \"Filli mia bella\", \"Filli desiata\", \"Filli cara\"\u2026 fu cos\u00ec che fu chiamato egli stesso e il luogo dove vivevano \"Fillicara\". I loro discendenti si chiamarono cos\u00ec Fillicara o \"Filicaja\" o \"da Filicaja\" ed ebbero come emblema il simbolo del vestito di Filli.\nNel 1623 Michelangelo Buonarroti il giovane, nipote del pi\u00f9 famoso omonimo, durante una permanenza a Montaione presso i da Filicaja scrisse \"L'Ajone\", che interpreta a suo modo la leggenda, aggiungendovi che al suo tempo nel \"palazzo\" dei da Filicaja a Montaione \"(\u2026)si sguazza, e mangia altro che ghiande / e d'un buon vino vi beon le pile\".\nOrigini.\nI primi documenti che menzionano Montaione risalgono al XIII secolo.\nIl territorio era frequentato in epoca etrusca e romana, come testimoniano i ritrovamenti archeologici (necropoli e resti di fornaci presso Poggio all'Aglione, Bellafonte, Iano e Castelfalfi). Sotto Poggio all'Alglione sono presenti resti di una villa romana con pavimenti a mosaico e una cisterna per l'acqua. L'oratorio di San Biagio, a circa 500\u00a0m dal paese, conserva una cripta paleocristiana.\nL'etimologia del nome \u00e8 stata fatta risalire, senza prove certe, ad una fondazione da parte di uno degli ultimi duchi longobardi del ducato di Tuscia, nell'VIII secolo, un certo Allone, da cui avrebbe preso il nome un luogo chiamato nei documenti \"Mons Allonis\", forse identificabile con Montaione.\nLa prima citazione sicura del toponimo \"Montaione\" compare in un atto volterrano del 1113, e solo in un altro atto del 1224 \u00e8 attestata l'esistenza del castello e della sua \"curia\" (territorio di pertinenza). L'organizzazione comunale \u00e8 documentata a partire dal 1256.\nXIII e XIV secolo.\nNel 1297 un accordo tra il Comune di Firenze e quello di San Miniato stabil\u00ec i confini tra i rispettivi territori: Gambassi e Castelfiorentino erano compresi nel territorio fiorentino, mentre Montaione spettava al territorio sanminiatese.\nLa tradizione vuole che nel castello di Montaione esistessero diverse fornaci per la produzione di bicchieri in vetro. Nel 1335 \u00e8 attestata una licenza a un tal Bartolo Bennati per aprire questa produzione a Montaione, sottoposta ad una gabella di quindici lire, alla proibizione di impegnare nel lavoro alcun gambassino o altri nemici del comune e all'obbligo di vendere i bicchieri a due denari e mezzo l'uno, ovvero a mezzo denaro meno che a Gambassi.\nNel 1368 Firenze assedi\u00f2 San Miniato, che aveva aderito alla parte ghibellina e Montaione invi\u00f2 un'ambasceria a Firenze per sottomettersi, insieme al castello di Figline e ad altri borghi del territorio. San Miniato non pi\u00f9 sostenuta dal proprio territorio fu presa il 9 gennaio del 1370 e Montaione pass\u00f2 definitivamente sotto il dominio fiorentino, insieme a Tonda, San Quintino, Castelnuovo, Cojano, Barbialla, Cigoli, Monte Bicchieri, Stibbio e Leporaia. Nell'aprile dello stesso anno fu istituita una podesteria con giurisdizione su Montaione e i castelli di Figline e di Tonda, con sede per met\u00e0 nel castello di Montaione e per met\u00e0 nel castello di Tonda. Un'altra podesteria venne istituita per i castelli di Barbialla e Collegalli, pi\u00f9 tardi riunita con quella di Montaione.\nNel 1390 termin\u00f2 una disputa tra Montaione e San Miniato per il possesso della \"Selva di Camporena\", che sembra avesse importanza per la produzione vetraria di Montaione: vennero stabiliti all'interno della zona i confini tra le due comunit\u00e0.\nNel 1395 il castello di Castelfalfi and\u00f2 distrutto negli scontri tra Firenze e Pisa e venne in seguito ricostruito con l'attuale aspetto\nDal XV al XIX secolo.\nNel 1452 ser Giovanni di Simone da Filicaja acquist\u00f2 il castello di Figline come base personale nella guerra contro Pisa, e da quel momento il castello prese il nome del nuovo signore. Nel 1454 Giovanni da Filicaja fu inoltre podest\u00e0 di Montaione.\nNell'ottobre del 1529 le truppe di Carlo V posero Firenze sotto assedio. La Valdelsa, dove i vari castelli fiorentini si erano arresi senza combattere, vide gli scontri tra le truppe imperiali e i fiorentini guidati da Francesco Ferrucci, mentre nei paesi, ed anche a Montaione scoppiava un'epidemia di peste. Con la battaglia di Gavinana e la morte del Ferrucci, Firenze si arrese e dovette accettare il rientro dei Medici. La Valdelsa per i danni degli eventi bellici fu esentata dalle imposte dal governo fiorentino e furono fuse le podesterie di Castelfiorentino e Barbialla.\nLavorazione del vetro.\nProseguendo una tradizione gi\u00e0 iniziata in precedenza, nel corso del XV secolo si svilupp\u00f2 ulteriormente la produzione di bicchieri e altri oggetti di vetro di uso quotidiano: numerosi bicchierai montaionesi lavorarono a Firenze e i cristalli montaionesi sono riconosciuti per la loro qualit\u00e0: nel 1738 un bando del granduca di Toscana ordinava che i lavoranti delle fornaci per la produzione di vetri di Firenze dovessero essere \"Maestri di Montaione e loro figliuoli\". L'ultima fornace di Montaione (di un certo Pomponi) era ancora attiva a met\u00e0 dell\"800.\nXIX secolo.\nAl plebiscito del 1860 per l'annessione della Toscana alla Sardegna i \"si\" non ottennero la maggioranza degli aventi diritto (928 su totale di 2894), con un astensionismo da record, sintomo dell'opposizione all'annessione.\nXX secolo.\nTra la fine del XIX e l'inizio del XX secolo il territorio di Montaione sub\u00ec diverse variazioni nella sua superficie, prima con l'aggregazione delle frazioni di Castelnuovo e di Coiano al comune di Castelfiorentino, nel 1876, e quindi con quello della popolosa frazione di Gambassi, divenuto comune autonomo, insieme a Varna, Catignano e Il Castagno, nel 1917, in seguito ad una lunga discussione.\nMonumenti e luoghi d'interesse.\nArchitetture castrensi.\nNominato gi\u00e0 in un documento volterrano del 1089 e ricostruito da San Miniato nel 1122, fu poi rivendicato da Pisa, che lo occup\u00f2 nel 1329 e fu quindi distrutto dai fiorentini. I resti del castello sono visibili nel bosco sulla collina che domina la valle del Roglio: una cantina, le fondamenta di un muraglione e le basi di due torrioni. Una leggenda dice che un passaggio sotterraneo segreto partirebbe da Camporena e arriverebbe fino a Vignale dove, naturalmente, ci sarebbe un grande tesoro.\nAttestato come esistente nel 1138, nel 1186 fu diviso da Arrigo VI tra il vescovo di Volterra e i conti della Gherardesca. Qui passava il confine prima tra Firenze e San Miniato e poi tra Firenze e Pisa. Il 9 giugno 1338 vi fu firmato l'accordo di concordia tra Firenze e Volterra. Abbandonato nel secondo dopoguerra, vi si conservano i resti di un mulino, dei bastioni e, pi\u00f9 in alto, della chiesa e della canonica.\nIl castello \u00e8 nominato per la prima volta nel 1123. Nel 1312 nella battaglia di Barbialla i conti di Collegalli assalirono e sconfissero i soldati pisani che tornavano dall'assedio di Firenze, alla guida di Arrigo di Lussemburgo. Nel 1329 Collegalli partecip\u00f2 con i suoi sindaci alla firma della pace di Montopoli. Nel 1370 pass\u00f2 ai fiorentini, che vi stabilirono una podesteria (Collegalli e Barbialla). Il castello trasformato in villa oggi appartiene alla famiglia Burgisser che lo acquist\u00f2 nei primi anni del Novecento.\nLe prime notizie di un castello di nome Figline sono degli inizi del XII secolo: il sito del castello doveva trovarsi dove ora \u00e8 la \"Villa da Filicaja\", oppure spostato di qualche centinaio di metri pi\u00f9 a sud. Nel 1297 il castello fu distrutto e abbandonato e successivamente ricostruito nello stesso luogo o spostato pi\u00f9 a nord dalla famiglia dei Figlinesi. Nel 1452 ser Giovanni di Simone da Filicaja acquist\u00f2 il castello di Figline, che da quel momento prese il nome del nuovo signore. Il castello serv\u00ec da base alle truppe fiorentine guidate da Antonio da Filicaja, Averardo Salviati e Niccol\u00f2 Capponi che entrarono vittoriose a Pisa l'8 giugno del 1509. Il castello fu anche dimora del poeta Vincenzo da Filicaja. Durante i secoli il piccolo borgo sub\u00ec diverse trasformazioni e oggi ha pi\u00f9 l'aspetto di una villa che di un centro abitato. \u00c8 rimasto di propriet\u00e0 della omonima famiglia.\nFu in possesso dei conti Cadolingi e dei conti della Gherardesca gi\u00e0 prima del 1109. Nel 1186 pass\u00f2 al vescovo di Volterra e quindi al comune di San Miniato. Nel 1370 pass\u00f2 a Firenze, nel 1431 fu conquistato dai pisani per essere poi liberato dai fiorentini ed infine saccheggiato ancora dai pisani. \u00c8 stato completamente ristrutturato negli anni ottanta da Raul Gardini ed attualmente \u00e8 utilizzato come foresteria di una multinazionale.\nSecondo la tradizione sarebbe stato fondato dal longobardo Faolfi agli inizi dell'VIII secolo, dal quale sarebbe derivato il nome di \"castrum Faolfi\", poi mutato in Castelfalfi. Compare citato in un documento di donazione del 745 da parte di Walfredo di Ratgauso della Gherardesca alla Badia di Monteverdi in Maremma. Nel 1139 fu venduto da Ranieri della Gherardesca al vescovo di Volterra e nel Duecento il piviere di Castelfalfi aveva 13 chiese suffraganee. Nel 1475 gli allora proprietari, Giovanni di Francesco Gaetani e sua moglie Costanza de' Medici, ristrutturarono il castello e vi costruirono l'adiacente villa. Castelfalfi fu saccheggiato e incendiato nel 1554 dalle milizie di Piero Strozzi al tempo della guerra fra Firenze e Siena. Pass\u00f2 poi ai Medici Tornaquinci.\nNominato per la prima volta in un documento volterrano del 1161, fu assegnato in feudo nel 1212, insieme ad altri beni, ai fratelli pisani Ventilio e Guido di Ildebrandino. In seguito il castello pass\u00f2 al conte Ranieri della Gherardesca e fu venduto nel 1267 al comune di San Miniato per 833 lire, 6 soldi e 8 denari. Passato a Firenze nel 1370, nel 1379 fu assegnato alla podesteria di Montaione, della quale fu sede insieme a Figline. Il borgo \u00e8 propriet\u00e0 di una societ\u00e0 svizzera e dopo i restauri adibito a struttura turistica.\nIl castello \u00e8 menzionato la prima volta nel 1186, in occasione della sua donazione da parte dell'imperatore Arrigo VI al vescovo di Volterra, (Ildebrando Pannocchieschi). Il borgo conserva una stretta strada principale e angusti vicoli, il pozzo e i resti di una vecchia cappella. \u00c8 tuttora abitato.\nAttestato nelle fonti gi\u00e0 nel 1004, di incerta identificazione, probabilmente non lontano da Barbialla.\nIl castello \u00e8 nominato per la prima volta in un atto nel 1182. Si conservano su un rilievo alla spalle della chiesa di San Bartolomeo e presso una fattoria, i resti del cassero, sottoposti recentemente ad indagini archeologiche.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 351 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nDopo i tentativi di industrializzazione degli anni sessanta e settanta, a partire dalla seconda met\u00e0 degli anni novanta si sono sviluppati i settori dell'agriturismo e della produzione agricola di qualit\u00e0 e biologica, che hanno generato anche un indotto nel settore dei servizi e contribuendo al risanamento ambientale. Sono comunque presenti alcune attivit\u00e0 manifatturiere ed artigianali.\nAgricoltura.\nIl settore primario \u00e8 attivo principalmente nella coltivazioni della vite e dell'olivo, con le relative produzioni di vino (principalmente Chianti e Chianti Superiore DOCG) e di olio extra vergine d'oliva: Si coltiva inoltre lo zafferano e viene prodotto miele.\nIn via di scomparsa ma ancora presente la coltivazione dei cereali (essenzialmente frumento e avena) e del girasole.\nIndustria.\nIl settore secondario \u00e8 principalmente attivo nelle piccole aziende di confezioni di abbigliamento e produzione di parti per calzature. Sono presenti anche una media industria alimentare e una di materie plastiche.\nServizi.\nIl settore terziario \u00e8 essenzialmente rappresentato dai servizi al turismo. Sono presenti una decina di aziende agrituristiche, diversi alberghi e numerosi ristoranti. Tra le strutture ricettive sono inoltre presenti vecchi casolari di campagna ristrutturati e affittati stagionalmente. Il comune \u00e8 il pi\u00f9 importante della provincia per l'afflusso turistico, dopo Firenze stessa ed \u00e8 stato soprannominato il \"paese del turismo verde\".\nSono inoltre presenti piccole aziende di software e di grafica.\nAmministrazione.\nIl comune fa parte dell'Associazione nazionale delle citt\u00e0 del pane e dell'Associazione nazionale citt\u00e0 dell'olio.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D.C.G Aurora Montaione\" che milita nel girone I toscano di 2\u00aa Categoria. \u00c8 nata nel 2014."}
{"id": "31961", "revid": "74801", "url": "https://it.wikipedia.org/wiki?curid=31961", "title": "Montelupo Fiorentino", "text": "Montelupo Fiorentino \u00e8 un comune italiano di abitanti della citt\u00e0 metropolitana di Firenze in Toscana. Celebre per la produzione di ceramiche e vetro, e per la presenza di un noto ospedale psichiatrico giudiziario (in passato, manicomio criminale), che ospit\u00f2 diverse persone come gli anarchici Giovanni Passannante e Pietro Acciarito, entrambi attentatori alla vita di Umberto I di Savoia.\nGeografia fisica.\nTerritorio.\nIl territorio si presenta prevalentemente collinoso ed \u00e8 attraversato dal torrente Pesa che, proprio in territorio comunale, confluisce nell'Arno.\nStoria.\nLa frequentazione dell'area di Montelupo non ha soluzione di continuit\u00e0 fino dal Paleolitico. Di ci\u00f2 sono testimoni le numerose stazioni preistoriche che sono state individuate negli ultimi venti anni nel territorio comunale.\nDella frequentazione in et\u00e0 classica si ha testimonianza attraverso varie sepolture etrusche recentemente emerse nell'area del Centro Storico cittadino e con la scoperta di una Villa romana di et\u00e0 repubblicana. Il luogo era noto come Mansio ad Arnum, come risulta anche dalla Tabula Peutingeriana, ed \u00e8 probabile che nella zona ci fosse un ponte che, in et\u00e0 romana, permetteva il superamento del fiume Arno.\nCon la crisi del V e VI secolo, a fronte della minaccia rappresentata dalle orde barbariche, la popolazione abbandon\u00f2 le pianure per raggiungere le alture della zona. Il fenomeno raggiunse il suo apice durante il X secolo, al tempo delle lotte per il potere delle grandi famiglie Guidi, Carolingi e Alberti. Questi ultimi realizzarono nella zona una fitta rete di strutture militari, di cui facevano parte le postazioni di Capraia e Montelupo.\nAlla fine del XII secolo, inizia la fase di espansione di Firenze che, nella zona, trov\u00f2 la fiera opposizione dei Conti Alberti. All'inizio del XIII secolo, la postazione di Montelupo viene distrutta dai Fiorentini, che, sullo stesso luogo, edificarono un \"castello\" murato, vero e proprio simbolo della dominazione sul territorio.\nVerso la fine del XIV secolo, Montelupo (che non ha mai avuto la denominazione di Malborghetto, vera e propria invenzione romantica) divent\u00f2 un \"borgo murato\" del contado fiorentino. Le mura vennero costruite nel 1348 (anno della peste nera) e al 1414 risale lo Statuto del Potest\u00e0.\nFino a tutto il XVI secolo, Montelupo visse la sua \"epoca d'oro\". Verso la met\u00e0 del XVII secolo, complice anche la peste che colp\u00ec duramente anche questa zona, inizi\u00f2 il periodo di decadenza che, irreversibilmente, port\u00f2 Montelupo ad un drastico ridimensionamento, che tocc\u00f2 il suo culmine alla fine del XVIII secolo.\nDa allora e fino al 2\u00b0 dopoguerra, Montelupo si trov\u00f2 \"a margine\" di tutto. Il paese \u00e8 stato scosso nell'ultima met\u00e0 del novecento da alcuni eventi naturali a carattere disastroso. I pi\u00f9 rilevanti sono le alluvioni del 1949 e 1966 e quella del 1992. In questi 3 eventi infatti, l'Arno, a nord di Montelupo, e la Pesa, torrente adiacente, esondarono sommergendo fin sotto 4 metri d'acqua il paese (2 metri nel 1992).\nMaiolica di Montelupo.\nMontelupo, con la sua maiolica, fu uno dei centri di produzione ceramica pi\u00f9 importante del Rinascimento, a livello italiano ed europeo.\nLa storia inizi\u00f2 alla fine del Duecento, con la produzione di manufatti con decorazione di ispirazione ispano-moresca (motivi blu e decorazione a prevalenza verde).\nDa allora, e per pi\u00f9 di tre secoli, le fornaci si sono moltiplicate all'interno delle mura cittadine (costruite a met\u00e0 del Trecento), fino a superare le 50 unit\u00e0 alla fine del Quattrocento. Il livello di produzione fu tale che necessit\u00f2 un Editto del Potest\u00e0 per vietare che le enormi quantit\u00e0 di scarti e residui di lavorazione venissero gettate nell'adiacente Fiume Pesa, onde evitare che potesse esserne deviato il flusso.\nVerso la met\u00e0 del Quattrocento, Montelupo divenne protagonista del fenomeno della \"circolazione delle tecniche e del sapere\" che caratterizz\u00f2 quel periodo storico: artisti montelupini andarono a lavorare a Faenza e a Cafaggiolo ed \u00e8 documentata la presenza di ceramisti di Montelupo anche a Caltagirone, dove dettero nuovo impulso alle relative tradizioni ceramiche che continuano ancora oggi.\nAlcuni pezzi di ceramica montelupina sono stati ritrovati nei siti archeologici dell'America Centrale connessi con i primi insediamenti Europei nella zona, cos\u00ec come nelle Filippine e in Scozia.\nMontelupini sono alcuni fra i pi\u00f9 begli esempi di maiolica rinascimentale istoriata che fanno bella mostra di s\u00e9 nei pi\u00f9 importanti musei del mondo (Cluny e Victoria and Albert Museum, per dirne alcuni), anche se, spesso, con etichette e didascalie non propriamente corrette. E dalla produzione istoriata nacque il decoro montelupino sicuramente pi\u00f9 famoso, ossia i secenteschi \"Arlecchini\", raffigurazioni satirico-naif dei personaggi allora pi\u00f9 famosi e temuti, i Lanzichenecchi al soldo di Carlo V.\nAlla fine del Seicento, dopo che fu terminata la produzione di splendidi manufatti per le Farmacie fiorentine dei domenicani di San Marco e di Santa Maria Novella, inizi\u00f2 il lento ma inesorabile declino della produzione ceramica di Montelupo. Soltanto grazie alla produzione di \"pentole\" di Capraia la tradizione sopravvisse durante il XVIII e XIX secolo. La memoria della grande ceramica di Montelupo, cos\u00ec, si perse. Nel corso del Novecento rimasero comunque attive manifatture come la \"Fanciullacci\", fondata nel 1862 da Raffaello Fanciullacci come \"Fornace Bardi Capraia\", e la \"Bitossi\", fondata nel 1921 da Guido Bitossi; con entrambe queste manifatture lavor\u00f2 tra gli altri il ceramista Aldo Londi, collaboratore di Ettore Sottsass.\nNel 1977 i volontari del \"Gruppo archeologico di Montelupo Fiorentino scoprirono, all'interno del castello che dominava il borgo medievale, la bocca di un grande pozzo (il \"pozzo dei lavatoi\"), riempito di frammenti di ceramica dalle fornaci cittadine. I ritrovamenti sono esposti nel museo della ceramica di Montelupo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 882 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 301 2,20%\nAlbania 173 1,26%\nGeografia antropica.\nFrazioni.\nSulle colline attorno a Montelupo sorgono le frazioni di Pulica, Turbone, Botinaccio e Sammontana (da cui prende il nome la Sammontana gelati). Le frazioni in pianura sono, invece: Samminiatello (gi\u00e0 San Miniatello), Camaioni, Citerna, L'Erta, Fibbiana, Graziani, La Torre, Ambrogiana e San Quirico.\nEconomia.\nDi rilievo (e di antica tradizione, come visto) la lavorazione della ceramica (terracotta, maiolica e gres), quella del vetro artistico e da arredamento e la produzione di colori e pigmenti ceramici. Sia l'industria della ceramica che quella del vetro sono attualmente in una fase di profonda crisi, sia a causa della concorrenza dei Paesi emergenti che per la mancanza di soluzioni strutturali all'emergenza realmente condivise dagli imprenditori.\nPer quanto riguarda, in particolare, il settore del vetro, \u00e8 da ricordare che negli anni '60 erano attive nel territorio comunale circa 15 vetrerie artigiane con quasi dipendenti, che costituivano la parte \"artistica\" del \"Distretto Industriale del vetro\" di Empoli, famoso in tutto il mondo per la produzione delle bottiglie in \"vetro verde\". A partire dalla met\u00e0 degli anni '90 del secolo scorso il settore \u00e8 entrato in crisi: la prima vittima \"illustre\" di tale nuova congiuntura economica fu la vetreria VAE, azienda leader in Italia per la produzione di vetro artistico da illuminazione, una delle pi\u00f9 prospere realt\u00e0 economiche montelupine con circa 110 addetti e circa 10 miliardi di lire di fatturato annuo nel 1990, chiusa nel 1995 e completamente demolita nel mese di febbraio 2007.\n\u00c8 notizia recente (giugno 2009) che anche l'ultima vetreria sopravvissuta di Montelupo, la Vetreria LUX, fondata nel 1967 sulle fondamenta della settecentesca Fornace Nardi e recentemente ristrutturata e dotata delle pi\u00f9 moderne tecnologie produttive, sta per chiudere, ponendo la parola fine ad una tradizione nata nel Rinascimento, il marchio e l'attivit\u00e0 della vetreria LUX sono stati rilevati dalla ATON LUCE - LUX,e la tradizione del vetro continua anche con la ricerca di nuove nicchie votate al made in Italy.\nPer quanto riguarda il settore della ceramica, \u00e8 anch'esso in una fase di profonda recessione, anche se si notano timidissimi segni di ripresa, che interessano essenzialmente la produzione di alta qualit\u00e0. Ci\u00f2 grazie fondamentalmente alla presenza del Museo della ceramica, ormai diventato famoso in tutto il mondo per le sue collezioni, che rappresenta il compimento del processo di riscoperta della grandezza delle ceramiche rinascimentali di Montelupo iniziato negli anni '70 del secolo scorso. Le numerose attivit\u00e0 a caratterizzazione turistica (mercatini, mostre, manifestazioni e feste) nate negli ultimi anni che ruotano intorno a tale istituzione, infatti, rappresentano un salvagente a cui molte piccole aziende si sono attaccate, nonch\u00e9 una concreta speranza di rinascita del settore.\nPer quanto riguarda gli altri ambiti produttivi, \u00e8 da rilevare che, nell'ultimo decennio, si \u00e8 assistito ad una decisa crescita delle attivit\u00e0 legate al comparto dell'edilizia, soprattutto nell'ambito della costruzione di nuovi edifici destinati a civile abitazione e ad un buon incremento delle attivit\u00e0 commerciali di vendita al dettaglio. Tale fenomeno \u00e8 strettamente collegato alla decisa crescita demografica ( abitanti secondo il censimento ISTAT del 1\u00ba gennaio 2008, probabilmente pi\u00f9 di allo stato attuale) che ha caratterizzato il Comune negli ultimi dieci anni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'U.S.C. Montelupo A.S.D. che milita nel girone D toscano di 1\u00aa Categoria. Il colore sociale \u00e8 l'amaranto."}
{"id": "31962", "revid": "1652635", "url": "https://it.wikipedia.org/wiki?curid=31962", "title": "Montespertoli", "text": "Montespertoli (pronuncia del toponimo: ) \u00e8 un comune italiano di abitanti della citt\u00e0 metropolitana di Firenze in Toscana.\nIl suo territorio si estende tra Val di Pesa, Valdelsa e Val di Virginio. \u00c8 citato in documenti dell'XI secolo; nel '200 fu per breve tempo libero comune, prima di cadere sotto l'influenza di Firenze.\nTuttora sono molti i fiorentini che vengono ad abitare in questa cittadina, in quanto \u00e8 relativamente vicina (20/), e nello stesso tempo permette di vivere lontano dall'inquinamento urbano. Il turismo \u00e8 legato alle testimonianze storiche e agli innumerevoli agriturismi presenti nella zona.\nMontespertoli \u00e8 rinomato per la sua produzione di vino Chianti DOCG di cui detiene una buona fetta della produzione globale attraverso le tante cantine presenti e la sottozona Chianti Montespertoli.\nOrigini del nome.\nIl toponimo \u00e8 attestato come \"Monte Sighipertuli\" nel 1000 e \"Monte Sipertuli\" nel 1097; si tratta di un composto da \"Monte\" e di un antroponimo germanico (probabilmente longobardo) \"Sighipert\", con il suffisso -\"ulus\" comune per i nomi locali derivanti da nomi germanici\nL'origine del nome \u00e8 per\u00f2 molto incerta mancando documenti di una certa attendibilit\u00e0 riguardo l'etimologia che figura differente nei vari documenti in cui si trova scritta: Mons Sipertuli, Mons Expertulus, Montispetuli, Montisipertuli, Montespertori. Il, Repetti precisa che la localit\u00e0 avrebbe dovuto chiamarsi Mons Sighipertuli secondo un antico documento dell'XI secolo, secondo altri potrebbe derivare da Montis Petri apostoli in ricordo del supposto passaggio da queste parti dell'apostolo Pietro. Comunque in documenti intorno al Mille si trova sempre il nome di Montispertuli o Montesipertuli, cos\u00ec tra le Carte di Passignano in un atto del 1083 si legge essere rogato in \u201cMontispertuli, judicaria florentina\u201d ed in un altro, di pochi mesi posteriore, si stabiliva la denominazione da parte di Ugo l'Ildebrando a Benzo Causidico di alcune terre situate in Monte Sipertuli.\nStoria.\nll territorio dell'odierno Comune di Montespertoli ebbe in passato, sicuramente gi\u00e0 in epoca etrusca, un ruolo di rilievo per il suo assetto viario che permetteva a Firenze di svolgere i suoi commerci in direzione di Volterra e Siena tramite la Via Volterrana che attraversava praticamente da nord a sud il territorio di Montespertoli e si collegava con la Via Francigena all'altezza di Certaldo.\nIn un territorio che preserva tracce della presenza etrusca e romana, le prime notizie attendibili dei primi agglomerati urbani risalgono all'XI secolo e riguardano gli insediamenti di San Piero in Mercato e Lucardo. Lentamente tuttavia il borgo di Montespertoli prese il sopravvento per la migliore posizione geografica come luogo di scambio e di mercato e principale centro urbano del territorio.\nGli insediamenti della nobilt\u00e0 si sono distribuiti fin dall'Alto Medio Evo lungo la strada Volterrana.\nNel 1393 la propriet\u00e0 del borgo (e di quasi due terzi del territorio) pass\u00f2 dai signori di Montespertoli, un ramo dei Conti Alberti da Mangona, alla famiglia Machiavelli. Nei secoli, le vicende del territorio rimasero legate alla varie famiglie signorili fiorentine che in esso ebbero propriet\u00e0 agricole (i Machiavelli, gli Acciaioli, i Guicciardini e i Frescobaldi).\nDopo la distruzione del Castello degli Ormanni, possedette numerosi terreni Gugliarello Acciaioli di Brescia e centocinquanta anni dopo, in quello stesso luogo, il 12 settembre 1310, nacque il Niccol\u00f2 Acciaioli, Gran Siniscalco del Regno Angioino di Napoli.\nGli Acciaoli donarono alla Chiesa di San Lorenzo a Montegufoni opere d'arte di altissima qualit\u00e0: sull'altare maggiore di questa chiesa \u00e8 possibile infatti ammirare il Crocifisso realizzato dal pittore fiorentino Taddeo Gaddi alla met\u00e0 del XIV secolo.\nAgli inizi del XVII secolo i beni della famiglia Acciaioli passarono nelle mani degli Usibardi; alla fine del secolo Donato Acciaioli, discendente di Niccol\u00f2, riusc\u00ec ad acquisire i beni e i terreni posseduti in antico dai propri avi, dando inizio a un periodo di nuovo splendore per Montegufoni, splendore e prosperit\u00e0 che si prolungarono per tutto il XVIII secolo.\nIl paese di Montespertoli, di origine medioevale, ebbe la sua prima chiesa all'interno del Castello dei signori di Montespertoli; la Chiesa di Sant'Andrea fu costruita nell'odierna Piazza Machiavelli solo agli inizi del Cinquecento e riedificata alla met\u00e0 del secolo scorso dopo le distruzioni subite nella seconda guerra mondiale.\nLa Pieve di San Pietro in Mercato e il borgo di Lucardo rappresentano i centri pi\u00f9 antichi del territorio di Montespertoli, di origine alto medioevale.\nLa pieve, di chiare forme romaniche, nel corso dei secoli XIV, XV, XVI e XVII fu a capo della omonima Lega, nata dalla unione dei Pivieri di San Piero in Mercato, San Pancrazio e Coeli-Aula, nonch\u00e9 sede del Podest\u00e0.\nAlla fine del '400 l'importante mercato che qui si teneva fu trasferito a Montespertoli e con questo anche la sede della podesteria.\nLucardo era il fulcro di una \"comitatus\" di origine longobarda e sede di un importante castello di cui sopravvive ancora oggi l'impianto medievale. Nella vicina chiesa di San Martino e San Giusto si conserva la data di fondazione della primitiva costruzione (1093) e una bella tavola attribuita a Raffaello Botticini con la Madonna e il Bambino in trono tra i SS. Pietro, Martino, Giusto e Giovanni Battista.\nIl Santuario di S. Maria della Pace appartenente al Convento di Botinaccio fu costruito nel XVI secolo; ampliato negli anni successivi fino a raggiungere le dimensioni attuali, fu ceduto ai frati dell'Osservanza di San Francesco che rimasero in questo luogo, custodi, fino all'invasione francese avvenuta nel primo decennio del XIX secolo.\nNella Cappella si conservano affreschi eseguiti intorno al 1600.\nIl territorio di Montespertoli \u00e8 costellato di numerose testimonianze dell'architettura medievale che si mostra nei borghi, nelle chiese e nei superstiti castelli di Botinaccio e Poppiano, appartenente fin dalle origini alla famiglia dei Guicciardini.\nAlle famiglie nobiliari che avevano possedimenti e dimore a Montespertoli nell'Ottocento e primo Novecento si affiancarono le nuove famiglie della borghesia italiana ed europea: i Sonnino, i Milani e il letterato inglese Osbert Sitwell.\nAl plebiscito del 1860 per l'annessione della Toscana alla Sardegna i \"s\u00ec\" non ottennero la maggioranza degli aventi diritto (805 su totale di 2\u00a0456), con un astensionismo da record, sintomo dell'opposizione all'annessione.\nFatti di Montespertoli - 10-14 Ottobre 1920.\nMontespertoli fu uno dei primi comuni in Toscana che fece la conoscenza del fanatismo fascista insieme a Firenze e a diverse localit\u00e0 nel Mugello e nel Pratese.\nNel 1920 il primo obiettivo dei fascisti fiorentini \u00e8 proprio il centro agricolo di Montespertoli. Qui i socialisti hanno ottenuto una vittoria schiacciante con il 70% dei consensi nelle elezioni amministrative. Alcuni ex combattenti ed agrari locali si erano messi in contatto con i fascisti fiorentini per la formazione di un fascio locale. A fare da tramite fra i due gruppi era stato Gennaro Abbatemaggio, ex camorrista \"pentito\", poi legionario fiumano. Luned\u00ec 11 ottobre, il giorno prima dell'insediamento del nuovo consiglio comunale socialista, Amerigo Dumini, Frullini ed altri due squadristi giungono in avanscoperta a Montespertoli. Formata una squadra di una decina di volontari del posto, vengono sparati colpi di rivoltella a casaccio e spintonati i passanti. I socialisti radunano centinaia di cittadini e lavoratori armati di arnesi da lavoro che si schierano a difesa del municipio mentre, giunta notizia dell'azione fascista, converge verso Montespertoli un camion di 30 squadristi. La mattina del 12 ottobre i carabinieri di Firenze, informati degli accadimenti, intercettano il camion fascista. Altri drappelli delle forze dell'ordine, invece, intervengono a Montespertoli schierandosi fra socialisti e fascisti, a tutela di quest'ultimi. \u00c8 solo l'arrivo di Gaetano Pilati che permette di evitare ulteriori violenze contro i manifestanti socialisti da parte delle forze dell'ordine.\nIl fallimento della spedizione a Montespertoli spinge i fascisti a rivedere la propria organizzazione per rendere pi\u00f9 efficaci le proprie scorribande e conquistare maggiore credibilit\u00e0.\nDurante la seconda guerra mondiale il borgo soffr\u00ec seri danni al passaggio del fronte (1944).\nSempre durante la seconda guerra mondiale in tre luoghi del territorio montespertolese (Castello di Montegufoni, Villa Bossi Pucci a Montagnana e Villa Guicciardini di Poppiano) furono conservate e salvate numerose opere d'arte provenienti dalle Gallerie degli Uffizi.\nMonumenti e luoghi d'interesse.\nAree naturali.\nIn localit\u00e0 Baccaiano, nella valle del torrente Virginio, si trova la \"Sorgente dell'Acqua Bolle\".\nIl termine \"sorgente\" \u00e8 improprio, perch\u00e9 in realt\u00e0 si tratta di una mofeta gassosa che fuoriesce all'interno di un piccolo fossato, ma l'impressione \u00e8 quella di acqua in ebollizione. La temperatura dell'acqua \u00e8 quella ambientale, cio\u00e8 fredda in inverno e appena tiepida d'estate. Il fenomeno si estende anche nelle immediate vicinanze; dopo una pioggia \u00e8 infatti possibile sentire il terreno gorgogliare, tante sono le piccole emissioni gassose. L\u2019acqua, ovviamente, non ha requisiti di potabilit\u00e0: \u00e8 molto frizzante e leggermente ferruginosa, ha un pH di 7,4 e un residuo secco a di .\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nArtigianato.\nPer quanto riguarda l'artigianato, \u00e8 ancora attiva e diffusa l'arte della ceramica, rinomata per l'utilizzo di metodi di lavorazione antichi grazie ai quali riproduce oggetti risalenti anche a cinque secoli fa.\nAgricoltura.\nL'eccellenza della produzione agricola di Montespertoli si esprime nelle produzioni di vino Chianti, olio e grano.\nIl territorio comunale di Montespertoli \u00e8 interamente compreso nella DOCG Chianti e al suo interno esistono le due sottozone Chianti Montespertoli (riconosciuta nel 1997) e Chianti Colli Fiorentini.\nAttiva da qualche anno \u00e8 la filieria dei \"Grani Antichi di Montespertoli\" che permette di ottenere un pane e della pasta ad alta specificit\u00e0 e con caratteristiche tali da essere apprezzata anche da chi ha particolari intolleranze alimentari.\nSport.\nNella zona sportiva di \"Molino del Ponte\" sono presenti:\nLa principale societ\u00e0 calcistica di Montespertoli \u00e8 l'A.S.D. Montespertoli che milita nel Campionato di Promozione Toscana.\nL'A.S.D. Montesport \u00e8 una polisportiva che si occupa di pallavolo (la squadra femminile milita nel campionato nazionale di Serie B2), pallacanestro, karate, atletica, danza, tennis, ginnastica artistica e bocce.\nA Montespertoli \u00e8 attiva una societ\u00e0 ciclistica che opera anche sul comune di Certaldo e che si chiama \"Pedale Certaldese Casa del Popolo Montespertoli\". Questa societ\u00e0 sportiva ogni anno, in collaborazione con l'amministrazione comunale, organizza il \"Gran Premio Chianti Montespertoli\" (una corsa per giovani ciclisti nota per l'impegnativo traguardo in salita).\nNel 2019 per la prima volta il Giro d'Italia \u00e8 transitato da Montespertoli con un traguardo volante nella seconda tappa, la Bologna-Fucecchio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31964", "revid": "322321", "url": "https://it.wikipedia.org/wiki?curid=31964", "title": "Pelago", "text": "Pelago (\"P\u00e8lago\", IPA: ) \u00e8 un comune italiano di abitanti della citt\u00e0 metropolitana di Firenze in Toscana.\nAppartiene alla Unione di Comuni Valdarno Valdisieve (gi\u00e0 Comunit\u00e0 montana Montagna Fiorentina).\nGeografia fisica.\nTerritorio.\nPelago, con i suoi circa 7.000 abitanti, si estende per circa 54 chilometri quadrati tra l'Appennino, Pratomagno e la Valdisieve; dista circa 25 chilometri da Firenze e si trova tra gli 89 e i 1150 m s.l.m. Il territorio presenta caratteristiche sia montane sia collinari con una campagna coltivata sia ad ulivi sia a viti intervallata dalla presenza di foreste.\nPi\u00f9 precisamente il comune \u00e8 compreso tra il corso dell'Arno e quello della Sieve ed \u00e8 crocevia di collegamenti, stradari e ferroviari, con i comuni limitrofi.\nI confini sono segnati dai fiumi sopra menzionati (la Sieve con Pontassieve; l'Arno con Rignano sull'Arno) e dal torrente Vicano di Sant'Ellero (Reggello). Da Pelago passa anche il torrente Vicano di Pelago.\nVista la morfologia del territorio sono presenti numerosi corsi d'acqua che si diramano in tutte le direzioni.\nStoria.\nPelago, per la sua collocazione geografica, fu popolata fin dalla preistoria e, nelle epoche successive, non mancarono di stabilirvisi prima gli etruschi e poi i romani. Nel medioevo la morfologia del terreno fu un luogo naturale per lo sviluppo di torri, castelli, ville e case coloniche. Lo stesso centro storico di Pelago \u00e8 sorto attorno al castello dei Conti Guidi (la cui presenza \u00e8 documentata gi\u00e0 nel 1089). In realt\u00e0 la propriet\u00e0 del castello era dei Cattanei, probabilmente loro vassalli. Pelago fu successivamente teatro di scontri tra guelfi e ghibellini.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 458 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nI panni rustici in lana sono stati, nel passato, una delle fonti principali dell'economia di Pelago; di recente a tale produzione si \u00e8 affiancata quella del lino e della canapa. Risulta importante anche l'apporto della produzione di laterizi attraverso la presenza di fornaci costruite per l'occorrenza, col tempo per\u00f2 le attivit\u00e0 agricole sono diventate le principali fonti di sostentamento dell'economia. Ne sono un esempio i prodotti del bosco, le patate, l'olio e il vino. Anche l'allevamento del bestiame in generale e in particolare dei suini rappresentano una voce economica non trascurabile.\nChiudono le attivit\u00e0 artigiane con la produzione di ferro battuto, mobili, ceramiche, infissi e abbigliamento.\nUn trattamento a parte richiede il turismo che offre sia la vacanza classica di montagna che le nuove frontiere del turismo montano come l'agriturismo e il turismo culturale\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'U.S.D. Pelago\" che milita nel girone C di Prima Categoria."}
{"id": "31967", "revid": "2131469", "url": "https://it.wikipedia.org/wiki?curid=31967", "title": "Rignano sull'Arno", "text": "Rignano sull'Arno (pronuncia: ) \u00e8 un comune italiano di abitanti della citt\u00e0 metropolitana di Firenze in Toscana.\nOrigini del nome.\nIl toponimo Rignano trae il nome da un appezzamento agricolo (\"pagus Herannianus\") situato, con buona probabilit\u00e0, nell'area dove in seguito verr\u00e0 costruita la Pieve di San Leolino. Il nome di Rignano, infatti, ha seguito nella sua storia lo sviluppo del paese: dapprima legato alla Pieve, pass\u00f2 poi successivamente al Castello e al ponte sull'Arno.\nStoria.\nLe origini e il Medioevo.\nUn primo impulso al popolamento della zona lo ha sicuramente dato la presenza della Via Cassia Adriana che, nel suo itinerario da Arretium verso Faesulae e Florentia attraversava l'Arno dove oggi \u00e8 l'attuale ponte sull'Arno. Tuttavia, le prime tracce di un centro abitato non sembrano rintracciabili prima del XII secolo quando, secondo Emanuele Repetti, se ne conosce l'esistenza a seguito di \u00abun privilegio concesso dall'Imperatore Arrigo VI nel 1191 alla badessa e monache del vicino Monastero di Sant'Ellero, e conferma loro fra i molti beni che possedevano anco quelli di Rignano, nei quali possessi pi\u00f9 tardi sottentrarono i monaci di Vallombrosa\u00bb.\nIl primo abitato si svilupp\u00f2 lentamente durante il medioevo lungo la strada menzionata ed aveva come capisaldi, oltre ad un guado o forse pi\u00f9 tardi un ponte, alla millenaria Pieve di San Leolino gi\u00e0 esistente, anche il castello sul poggio del Castelluccio sopra di essa, dove si trovano ancora i ruderi. Il castello, appartenuto all'abbazia di Vallombrosa, si deterior\u00f2 ben presto tanto da essere annoverato, negli atti del monastero di Coltibuono, come \"castello vetero de Rignano\" gi\u00e0 nel 1170. Il castello fu poi ricostruito per il controllo fiorentino del territorio attraverso la propriet\u00e0 fiorentina dei Mozzi, per passare poi, dal 1308 ai Bardi. Un ramo di questa famiglia fu coinvolto nella congiura di Ognissanti del 1340 contro il governo fiorentino ed i loro possedimenti furono quindi saccheggiati o distrutti, compreso il castello di Rignano che non fu poi pi\u00f9 ricostruito.\nTra le \"leghe\", composte da pi\u00f9 \"popoli\" (parrocchie) e pivieri, con le quali il contado fiorentino organizz\u00f2 il proprio territorio a partire dalla met\u00e0 del XIII secolo, nel 1309 viene ricordata la \u00abliga de Rignani sive sancti Cervasi\u00bb, pi\u00f9 piccola di altre confinanti. Nonostante la costruzione del ponte mediceo di Rignano intorno al 1300, il capoluogo rimase a lungo composto da poche case sparse lungo la direttrice di attraversamento del fiume Arno. L'abitato ebbe operante, gi\u00e0 dal 1426, lo \"spedale dei SS. Filippo e Giacomo\" per l'assistenza ai viandanti.\nPeriodo mediceo.\nIn epoca medicea l'abitato \u00e8 un tranquillo borgo di contado adiacente al ponte, del quale non si hanno, per l'epoca moderna, molte notizie. Durante il XVI secolo il paese, conosciuto come Ponte a Rignano, aveva per tradizione un proprio mercato che fu interrotto solo per qualche anno per gli effetti dell'assedio di Firenze del 1530. \nPreponderante era l'attivit\u00e0 agricola, in particolare la conduzione a mezzadria, di colture promiscue, tra le quali, preponderanti, la vite e l'ulivo. Il territorio fu prediletto da diverse famiglie nobili fiorentine che nel medioevo vi costruirono case da signore, poi dal Cinquecento in poi, fattorie e ville, fino a tutto il Seicento e il Settecento, cos\u00ec che la grande maggioranza degli abitanti rimase sempre ad abitare nelle case sparse nella campagna, senza che si formasse un vero aggregato urbano.\nPeriodo lorenese e Ottocento.\nIl 13 febbraio 1773 il Granduca Pietro Leopoldo abol\u00ec la ripartizione in leghe per costituire le comunit\u00e0. Nasce cos\u00ec la Comunit\u00e0 di Rignano dalle ceneri della precedente lega: fu formata da 15 popoli che furono distaccati dalla Podesteria di Pontassieve per essere inserita nel Vicariato di San Giovanni. Nel 1835 fu istituito un mercato settimanale al luned\u00ec e la fiera da svolgersi ogni primo luned\u00ec di maggio.\nL'impulso maggiore allo sviluppo arriva subito dopo l'Unit\u00e0 d'Italia con la costruzione della linea ferroviaria Firenze - Roma che ha dotato l'abitato di una propria stazione che, a lungo, ha servito anche il vicino comune di Reggello e le relative adiacenti frazioni di San Clemente e Leccio. L'inaugurazione della linea, avvenuta nel 1866, contribu\u00ec anche allo sviluppo sociale del paese che, tra il 1875 e il 1880, vide la costruzione del Municipio e una serie di iniziative pubbliche e private che portarono a un'espansione urbanistica dell'abitato.\nLo scalo ferroviario per tutto il secolo divenne il riferimento per i prodotti agricoli rignanesi e le fattorie ne ebbero notevoli vantaggi.\nIntanto, dopo la breve esperienza di inizio Ottocento di una fabbrica di colla, attorno al 1880 iniziano anche le prime attivit\u00e0 industriali. Attorno al 1880 fu impiantata una cartiera e si costru\u00ec uno stabilimento per la produzione di cementi e calci idrauliche per sfruttare i giacimenti di calcare delle colline immediatamente adiacenti alla stazione.\nDal 1900 ai giorni nostri.\nLa popolazione del territorio comunale aument\u00f2 in maniera considerevole, grazie anche allo sviluppo del cementificio, fino al 1917 quando si toccarono i 6954 abitanti. Urbanisticamente Rignano, che per secoli era rimasto un abitato di limitata estensione, tra i due capi del ponte assieme alla frazione di San Clemente, cambi\u00f2 fisionomia. Tra il 1920 e il 1930 si arricchisce delle schiere di case che caratterizzato il centro di Viale Vittorio Veneto e Via Piave, mentre una lunga serie di villini vengono costruito lungo le pendici della collina. Nel 1922, assieme al raddoppio ferroviario della linea nazionale, viene costruito il lungo viadotto ad arcate che ancora oggi affianca l'Arno. In questi anni sorsero anche alcune opere pubbliche di notevole rilievo tra cui un teatro, un asilo, il campo sportivo ed i macelli pubblici.\nLa popolazione rimane stabile tra le due guerre per calare sensibilmente dal censimento del 1961 in poi.Gravissimi furono comunque i danni apportati dalla Seconda guerra mondiale. Il ponte di Rignano fu distrutto assieme alla stazione ferroviaria e al Palazzo Comunale. Crollarono anche buona parte delle abitazioni centrali e quelle della vicina San Clemente mentre il cementificio fu bombardato pesantemente. Nel 1944, la moglie e le figlie di Robert Einstein, cugino del celebre fisico Albert, furono uccise, verosimilmente come rappresaglia contro di lui, da un reparto delle SS.\nL'opera di ricostruzione permise di riattivare gran parte delle vie di comunicazione gi\u00e0 tra il 1946 e il 1947, mentre negli anni successivi venne completata (1954) anche una nuova chiesa cittadina che si affianc\u00f2 alla Pieve di San Leolino che lentamente cadde in disgrazia.\nIl paese lentamente inizi\u00f2 anche ad espandersi in nuove direttrici, verso la Pieve e verso il Pian dell'Isola. A partire dalla fine degli anni 1970 lo sviluppo si \u00e8 accelerato in quanto il capoluogo e le sue frazioni anno conosciuto una rapida crescita demografica favorita anche dallo spostamento di molti cittadini fiorentini dell'area urbana verso le zone periferiche della Provincia.\nDa ricordare, tra i vari avvenimenti legati all'Arno, che il 4 novembre 1966 il fiume sfior\u00f2 secondo alcune stime 3.540\u00a0m\u00b3/s a Rosano.\nMonumenti e luoghi d'interesse.\nArchitetture religiose.\nIl territorio di Rignano si caratterizza per la prevalente presenza di chiese di origine romanica, ed alcune di esse mostrano ancora elementi architettonici di quell'epoca. Il Monastero di Rosano ha addirittura un'origine preromanica non pi\u00f9 visibile mentre le due pievi a cui facevano capo i due pivieri del territorio, San Leolino a Rignano e San Lorenzo a Mirans\u00f9, hanno entrambe origini nell'XI secolo. Scarsa \u00e8 l'architettura gotica, visibile solo nella Badiuzza e nella Cappella del cimitero di Mirans\u00f9, assente l'architettura rinascimentale per quanto riguarda intere chiese, non si hanno molti esempi neanche dell'architettura barocca, se si eccettua il raffinato interno di San Cristoforo in Perticaia.\nOpere d'arte.\nIl capoluogo presenta un piccolo nucleo di opere d'arte contemporanea collocate in diversi punti del paese:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 596 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nL'economia del paese era basata fino a qualche decennio fa sulla produzione cementizia che derivava dallo sfruttamento delle cave, sotto l'impresa di Aristide Bruschi.\nNotevole importanza ebbero anche la produzione tessile, nonch\u00e9, ovviamente, quella agricola, basata sulla coltivazione dell'ulivo e della vite.\nOggi il paese ha un'importante zona industriale, con fabbriche nel campo della meccanica, della falegnameria e della manifattura del cotto. Il ponte di Pian dell'Isola collega tutta l'area di nuovo sviluppo all'Autostrada A1 Milano-Napoli (casello di Incisa).\nSul territorio comunale \u00e8 inoltre da rilevare la presenza di alcune grandi firme del campo della moda e la vicinanza dei due distretti outlet \"The Mall\" e \"Dolce&amp;Gabbana\" che, seppur posti rispettivamente nel territorio reggellese e quello incisano, fanno riferimento ai servizi di trasporto pubblico offerti da/per la Stazione di Rignano sull'Arno-Reggello.\nInfrastrutture e trasporti.\nStrade.\nRignano sull'Arno si trova a pochi chilometri dallo svincolo Incisa-Reggello lungo l'autostrada A1/E45. \u00c8 raggiungibile dalla vicina SR69, mentre il territorio comunale \u00e8 attraversato dalle strade provinciali numero 1 (Aretina per San Donato), 18 (Braccio di San Clemente), 89 (del Bombone) e 90 (Torri \u2013 Volognano - Rosano). Dal 2021 una circonvallazione (SP89 bis del Pian dell'Isola) \u00e8 a servizio del capoluogo.\nPonti.\nUn ponte collega il capoluogo a San Clemente, connettendo il paese alla SR 69. A sua volta il ponte di Rosano collega la frazione all'abitato di Pontassieve.\nFerrovie.\nRignano sull'Arno \u00e8 ben servita dalla stazione che si trova nel centro del capoluogo.\nCi sono frequenti collegamenti con Arezzo, Firenze e Prato che permettono di raggiungere le localit\u00e0 del Valdarno e dell'area metropolitana fiorentina.\nAmministrazione.\nIl Comune di Rignano sull'Arno ha aderito all'Unione di comuni Valdarno e Valdisieve fin dal 2010, uscendone nel 2016.\nI Sindaci dal 1944\nFrazioni.\nSecondo lo statuto la circoscrizione del Comune \u00e8 costituita dal capoluogo Rignano sull'Arno e dalle seguenti principali localit\u00e0: Bombone, Castellonchio, Cellai, Le Corti, Le Valli, Rosano, Salceto, San Donato in Collina, San Martino, San Piero, Santa Maria, Sarnese, Torri, Troghi, Volognano.\nOltre alle frazioni ufficiali, \u00e8 nota anche la localit\u00e0 di Pian dell'Isola dove si \u00e8 sviluppata la zona industriale del capoluogo.\nGemellaggi.\nRignano sull'Arno \u00e8 gemellata con:\nRignano sull'Arno ha stretto patti d'amicizia con:\nSport.\nNel comune hanno sede tre societ\u00e0 di calcio e due campi comunali: l'U.S.D. Rignanese, che ha raggiunto l'apice della sua storia sportiva con la Serie D conquistata nel 2016, che ha sede e gioca nel capoluogo nell'impianto dedicato a Davide Astori e la Tro.Ce.Do che - sommando l'esperienza calcistica delle frazioni di Troghi, Cellai e San Donato in Collina - gioca nello stadio comunale \"Giuseppe Impastato\" di Troghi gestito dalla societ\u00e0 Vigor molto nota anche nel calcio femminile.\nNel capoluogo \u00e8 presente una piscina comunale, oltre a un palazzetto polivalente che ospita le attivit\u00e0 locali di pallacanestro e pallavolo. Sono presenti diversi campi da tennis gestiti da un'associazione sportiva.\nAltre attivit\u00e0 sportive diffuse sono il ciclismo e il podismo."}
{"id": "31970", "revid": "38427", "url": "https://it.wikipedia.org/wiki?curid=31970", "title": "Volpedo", "text": "Volpedo (\"Volped\" nel dialetto locale, pronuncia [v\u028al\u02c8ped]) \u00e8 un comune italiano di abitanti della provincia di Alessandria in Piemonte, sulle estreme propaggini collinari allo sbocco in pianura del torrente Curone.\n\u00c8 famoso per avere dato i natali al pittore Giuseppe Pellizza e per la frutticoltura, in particolare per la coltivazione della pesca.\nFa parte dell'Unione di Comuni \"Comunit\u00e0 Collinare Basso Grue Curone\".\nVolpedo \u00e8 stato inserito nel club dei Borghi pi\u00f9 belli d'Italia, creato dalla Consulta del Turismo dell'Associazione dei Comuni Italiani (ANCI).\nGeografia fisica.\nIl paese si trova allo sbocco in pianura padana del torrente Curone, con la pianura che si apre a nord e le colline che contornano la valle a sud, dominate dalla vista del Monte Giarolo.\nIl nucleo storico sorge su una collinetta sulla sponda destra del torrente, attorno alla quale vennero costruite le mura del \"castrum\", la quale si allunga verso il corso d'acqua, costituendo un punto di guado verso la sponda opposta, su cui infatti \u00e8 stato edificato il ponte.\nMentre il centro si trova a circa , le frazioni e varie case sparse sono situate sulle colline circostanti e possono arrivare ai del Poggio di Brienzone.\nOrigine del nome.\nIn documenti del X secolo il paese \u00e8 attestato con diversi nomi: \"Vicus Piculus\", \"Vicus Peculus\", \"Vipegulus\", \"Vulpeculus\", quindi comunque un \"vicus\", cio\u00e8 un villaggio romano, da cui il nome attuale.\nStoria.\nUna stele sepolcrale, oggi incastonata in un muro laterale della canonica parrocchiale, testimonia la presenza romana gi\u00e0 nel I secolo, anche se l'insediamento probabilmente risale alle antiche popolazioni liguri.[\"\"]\nLa prima memoria scritta del paese \u00e8 del 21 agosto 966, dove si nomina la pieve, ed \u00e8 poi citato in altri documenti del X secolo come vicus. Sempre dello stesso periodo sarebbe, oltre che la pieve il \"castrum\", il villaggio fortificato di cui ancora oggi \u00e8 visibile parte della cinta muraria (ricostruita nel XVI secolo).\nIl 5 novembre 979 l'imperatore Ottone II don\u00f2 Volpedo al Vescovo di Tortona, legando le sorti del paese alla citt\u00e0, a cui Volpedo prester\u00e0 soccorso durante l'assedio di Federico Barbarossa nel 1155.\nNel 1347 Tortona passa sotto i Visconti di Milano che nel 1412 concedono Volpedo come feudo al capitano di ventura Perino Cameri.\nQuest'ultimo nel 1425 lo dona alla Fabbrica del Duomo di Milano che consente al borgo notevole autonomia amministrativa.\nNel 1513 la storica rivalit\u00e0 con il villaggio di Monleale, sulla sponda sinistra del Curone, di fazione Ghibellina, e Volpedo, Guelfo, port\u00f2 alla distruzione di quest'ultimo, comprese le mura del \"castrum\" che vennero ricostruite a partire dal 1589 quando Milano era sotto la dominazione spagnola.\nNel 1738 Volpedo, insieme a tutto il tortonese, passa sotto il regno di Sardegna. Il feudo passer\u00e0 dalla Fabbrica del Duomo al marchese Filippo Guidobono Cavalchini di Momperone nel 1757, per passare infine, nel 1849, ai Malaspina, poich\u00e9 l'unica figlia dei Cavalchini sposa Luigi Maria Malaspina.\nNel 1801, in et\u00e0 napoleonica, le autorit\u00e0 francesi nominano Sindaco del Municipio Giovanni Antonio Sovera.\nNel XIX secolo la fisionomia del paese cambia profondamente, con il progressivo abbattimento delle mura che circondavano l'antico \"castrum\": nel 1835 viene ampliata la chiesa parrocchiale, nel 1856 viene costruito il ponte sul Curone e nel 1859 il nuovo Palazzo comunale. Solo nel 1885 verr\u00e0 realizzata l'attuale strada tra Monleale e Castellaro, su cui correr\u00e0, tra il 1889 e il 1933, la tramvia Tortona-Monleale.\nVerso la fine del XIX e l'inizio del XX secolo raggiunge una certa fama come centro termale grazie alle Fonti della Maddalena presso le quali, nel 1922, verr\u00e0 edificato un albergo con ristorante. L'edificio, trasformato in night club dopo la seconda guerra mondiale, verr\u00e0 distrutto da un incendio in cui perirono due bambini nel 1979, ponendo fine ad ogni attivit\u00e0.\nTra il 1929 e il 1947 i comuni di Berzano, Monleale e Volpeglino diventarono parte di Volpedo.\nNel 1935 l'avvocato Carlo Baravalle, amministratore del paese, decise di istituire il mercato all'ingrosso della frutta che port\u00f2 alla realizzazione del mercato coperto nel 1936-1937.\nSempre nel 1937 viene realizzata la strada Lungocurone.\nTra il 6 e il 7 ottobre 1977 una grave alluvione abbattutasi sul basso Piemonte provoca ingenti danni alle attivit\u00e0 e abitazioni lungo il Curone.\nSimboli.\nLo stemma del comune di Volpedo \u00e8 stato concesso, assieme al gonfalone municipale, con il decreto del presidente della Repubblica del 15 luglio 2011.\nLo stemma riprende quello del condottiero Perino da Tortona il quale chiese ed ottenne dal Duca di Milano Filippo Maria Visconti nel 1412 \u00abil feudo di Volpedo per i servigi prestati che, con successiva disposizione testamentaria, don\u00f2 alla fabbrica del Duomo di Milano\u00bb.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 161 persone (73 maschi e 88 femmine).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nBench\u00e9 il paese si trovi in territorio piemontese, il dialetto locale \u00e8 di transizione, di tipo lombardo meridionale (L03) con forti influenze emiliane, rientrando nell'ambito del dialetto tortonese.\nCultura.\nIl lascito culturale di Pellizza.\nVi nacque il pittore Giuseppe Pellizza da Volpedo (1868-1907), uno dei pittori italiani pi\u00f9 importanti del suo tempo, noto al grande pubblico soprattutto per essere autore della celebre tela \"Il Quarto Stato\". Pellizza fece la scelta di vivere e lavorare nel paese in cui era nato e, in segno di attaccamento alla sua terra, di aggiungere alla sua firma \"da Volpedo\".\nNel 1966 le figlie donarono al Comune lo studio-atelier, ricco di importanti testimonianze sulla sua vita e produzione artistica e suo luogo di lavoro. Nel 1990 il Comune, con il sindaco Gervino, var\u00f2 il \"Progetto Pellizza\" che port\u00f2 all'apertura al pubblico dello studio nel 1994. Lo studio nel frattempo era stato restaurato e riportato alle condizioni in cui lo aveva lasciato il pittore, eccezion fatta per l'entrata esterna costruita negli anni immediatamente successivi alla donazione.\nInfatti il pittore, che aveva iniziato la costruzione dello studio nel 1888, accedeva ad esso tramite una porta dall'attigua casa natale.\nIl progetto si propose inoltre di valorizzare il lascito culturale dell'artista recuperando, sul piano architettonico, per quanto possibile, la fisionomia e l'atmosfera delle sue tele che raffigurano scorci del paese a fine ottocento. Il 1\u00ba maggio 1995, per la Festa dei lavoratori la piazzetta in cui \u00e8 stato dipinto \"Il Quarto Stato\", posta all'interno dell'antico \"castrum\", di fronte al palazzo dei Malaspina, signori del luogo contro i quali si indirizzavano le lotte sociali contadine di fine ottocento, \u00e8 stata restaurata e, significativamente, da piazza Castello, gi\u00e0 piazza Malaspina, \u00e8 stata ribattezzata \"Quarto Stato\".\nDallo studio parte idealmente un itinerario che mette a confronto la Volpedo odierna - non pi\u00f9 di tanto compromessa dall'espansione edilizia - con quella delle tele del pittore. Il percorso tocca l'antica pieve ed il giardino che la circonda (raffigurato ne l\"'Idillio primaverile\"), la via che porta a palazzo Malaspina, quella della chiesa parrocchiale, la piazza del municipio (raffigurata in \"Piazza di Volpedo\") ed altri luoghi ancora. Dieci riproduzioni di opere dell'artista, in grande formato, segnano le tappe di questo ideale percorso.\nNel settembre del 2001 si sono festeggiati i cento anni dalla creazione del \"Quarto Stato\": il quadro \u00e8 tornato per qualche giorno nello studio dove fu dipinto, attirando nel borgo migliaia di visitatori.\nL'opera di valorizzazione ha permesso nel 2006 di inserire Volpedo nel club de \"I borghi pi\u00f9 belli d'Italia\".\nIl 6 settembre 2009 il percorso \u00e8 stato integrato con l'inaugurazione della Piazza degli Emigranti dove \u00e8 stata installata una riproduzione dell'ultima opera di Pellizza, nota con il titolo \"Membra stanche\".\nTra le iniziative culturali intraprese va ricordata l'apertura, in piazza Quarto Stato, di un \"Museo didattico\" dedicato all'analisi del percorso artistico del pittore; poi ancora le molteplici manifestazioni che vedono impegnata la comunit\u00e0 locale nella valorizzazione del territorio, a partire dal lascito di memorie pellizziane. Un importante contributo in tal senso \u00e8 dato dall'Associazione Pellizza da Volpedo.\nEconomia.\nL'economia \u00e8 prevalentemente agricola. Rinomata \u00e8 la Pesca di Volpedo, il cui marchio dal 2008 \u00e8 tutelato dal relativo consorzio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha fatto parte della Comunit\u00e0 Montana Valli Curone Grue e Ossona, sciolta la quale \u00e8 entrato prima nell'Unione di Comuni Comunit\u00e0 Collinare Colli Tortonesi e poi, nel 2010, nella Comunit\u00e0 Collinare Basso Grue Curone."}
{"id": "31971", "revid": "1543377", "url": "https://it.wikipedia.org/wiki?curid=31971", "title": "Jenne", "text": "Jenne \u00e8 un comune italiano di 361 abitanti della citt\u00e0 metropolitana di Roma Capitale nel Lazio. Fa parte della Comunit\u00e0 montana Valle dell'Aniene.\nGeografia fisica.\nTerritorio.\nIl territorio comunale \u00e8 attraversato dal fiume Aniene.\nOsservando i luoghi intorno a Jenne, si intuisce la sua natura contadina: storicamente, infatti, l'area montana del paese veniva intensamente coltivata anche fino a quote molto alte, come ad esempio in localit\u00e0 Fondi di Jenne, ampio pianoro carsico sito a nord del centro urbano, a 1400 \nI contadini e i pastori sfruttavano l'esposizione a sud del Monte Pratiglio, garantendosi ottimi raccolti e generosi pascoli.\nOrigini del nome.\nL'origine del nome \"Jenne\" \u00e8 difficile da individuare e si perde, per dirla con Fogazzaro, \"sepolta nella caligine de' secoli\": secondo alcuni deriva dal latino \"Janua\", ossia \"ingresso\", \"porta\", ad indicare la posizione dominante dell'abitato sulla valle dell'Aniene. Altre fonti ne indicano l'origine nella parola \"Genna\" (traducibile come \"luogo freddo\"), o anche \"Gehenna\", \"le porte dell'inferno\".\nQuest'ultima possibilit\u00e0 sembra la pi\u00f9 accreditata, e sarebbe suffragata, secondo alcuni, dal nome delle profonde grotte carsiche ai piedi del monte Pratiglio, sulle cui pendici giace il paesino di Jenne: le \"grotte dell'Inferniglio\".\nDifatti, la prima citazione storica della localit\u00e0 \u00e8 riscontrabile in una pergamena fatta redigere da Papa Leone IX, la quale conferisce all'Abbazia di Subiaco ed alle sue pertinenze (i suoi monti, colli e luoghi agresti) il toponimo di \"Fundus Gehenna\".\nStoria.\nIl primo documento che cita Jenne \u00e8 un atto di donazione che il Papa Leone IX fa del paese al monastero benedettino di Subiaco. In tale occasione l'abate del monastero, Umberto I, nel 1052-53 pose una lapide di marmo con l'epigrafe \"Castrum Jennarorum\" davanti all'ingresso del monastero di Santa Scolastica, citando Jenne tra i possedimenti del monastero.\nNel 1079 circa, Ildemondo dei Conti, comandante di una pattuglia di normanni e di longobardi assedi\u00f2 Jenne ove impose la resa l'invasore, Ildemondo si riappropri\u00f2 cos\u00ec di Jenne.\nNel 1113 Jenne fu feudo di un certo Crescenzo, parente dell'Abate Giovanni.\nNel 1116 i \" seniores trebenses\" furono costretti a riconsegnare Jenne all'Abbazia, causa una sentenza.\nIl feudo fu indi dell'Abate Simone, pi\u00f9 tardi di Filippo di Marano (nel 1176), un avo di Rinaldo II che divenne Papa Alessandro IV.\nAlla morte di Alessandro IV, il testamento spart\u00ec le propriet\u00e0 tra i discendenti: Jenne pass\u00f2 cos\u00ec a Rinaldo III. Nel 1300 i figli di Rinaldo lasciarono Jenne al cardinale Francesco Caetani.\nNel 1639 il papa Urbano VIII dette \"in perpetuo\" Jenne all'Abbazia, mentre sotto il papa Benedetto IX il paese fece parte della Sacra Congregazione del Buon Governo di Roma.\nMonumenti e luoghi d'interesse.\nArchitetture religiose.\nDel castello rimane la cappella di Santa Maria in Arce con gli affreschi del Duecento ed una terracotta della Madonna del Cinquecento.\nDella parrocchiale di Sant'Andrea Apostolo \u00e8 visibile l'affresco con la Madonna, San Rocco e San Sebastiano.\nLa parrocchiale nuova di Sant'Andrea Apostolo fu edificata nel 1834 con materiale della precedente chiesa. L'interno \u00e8 a croce latina e conservante la statua di San Rocco e un crocifisso di legno del '600.\nLa chiesa della Madonna delle Grazie ha invece all'interno a 2 navate del XIV e del XVIII secolo.\nLa chiesa di San Michele Arcangelo, restaurata nel 2002 fu costruita nel XII secolo, in localit\u00e0 particolarmente suggestiva (frassetta) vicino al centro abitato. Al suo interno nell'abside centrale si pu\u00f2 ammirare una pittura muraria raffigurante san Michele Arcangelo, opera realizzata dell'artista Ivana Pignalosa nel 2007.\nArchitetture civili.\nLa Mola vecchia fu edificata dai monaci benedettini nell'XI secolo nei pressi in cui l'Aniene forma una conca paludosa, in localit\u00e0 Inferniglio (di questa mola rimangono la stanza della molitura e l'inferno del carcerario.\nIl mulino comunale risale all'inizio del Novecento ed \u00e8 ancora aperto il primo luned\u00ec del mese.\nAree naturali.\nJenne ospita la sede del parco naturale regionale Monti Simbruini di cui fa parte insieme ad altri sei comuni.\nUna peculiarit\u00e0 naturalistica di Jenne \u00e8 senz'altro la variet\u00e0 di ambienti tipici dell'Appennino centrale:\n- ambiente ripariale, lungo il fiume Aniene, che si snoda in una valle tortuosa e profonda dominata dal paese e dalla sua piccola Rocca Abbaziale, fluendo verso Subiaco. Oltre alla Trota \"Fario\" \"(Salmo trutta fario)\", tipica di questi luoghi, e al Gambero di acqua dolce \"(Austropotamobius pallipes)\", noto indicatore biologico della purezza delle acque, ritroviamo qui le caratteristiche specie arboree degli ambienti umidi, come il salice bianco, il pioppo, il tiglio, il sambuco etc.;\n- boschi misti di carpino, quercia, leccio, Cerro ed altri, tra i 500 e i 1000 metri s.l.m.;\n- ampie faggete oltre i 1000 metri s.l.m., molto omogenee, con presenza di tasso \"(Taxus baccata)\", sorbo degli uccellatori \"(Sorbus aucuparia)\" e acero montano \"(Acer pseudoplatanus)\".\nMolte sono le specie animali che popolano il territorio jennese: dalla comunissima volpe rossa (\"Vulpes vulpes\") al lupo appenninico \"(Canis lupus italicus)\", passando per gli ungulati come cervi, caprioli, cinghiali, fino ai piccoli mammiferi come le arvicole. L'habitat \u00e8 favorevole anche per l'orso bruno marsicano \"(Ursus arctos marsicanus)\", che, con buona probabilit\u00e0, attraversa spesso il territorio di Jenne in cerca di cibo. Del resto, Jenne dista circa 60\u00a0km dal Parco nazionale d'Abruzzo, Lazio e Molise, che ospita una popolazione di una trentina di esemplari di orso bruno marsicano.\nInfine, il territorio di Jenne ospita svariate specie di uccelli rapaci diurni e notturni, quali la poiana (Buteo buteo), il falco pellegrino (Falco peregrinus), il grifone (Gyps fulvus) che \u00e8 il pi\u00f9 grande uccello europeo con i suoi 3 metri di apertura alare. Di notte si odono l'allocco (Strix aluco), il gufo comune (Bubo bubo), il barbagianni (Tyto alba) e molti altri.\nSociet\u00e0.\nEtnie e minoranze straniere.\nAl 31 dicembre 2015 a Jenne risultavano residenti 5 cittadini stranieri (1,37%).\nInfrastrutture e trasporti.\nStrade.\nIl comune \u00e8 servito dalle seguenti strade provinciali della citt\u00e0 metropolitana di Roma Capitale: \nIl comune \u00e8 servito dalle seguenti strade provinciali della provincia di Frosinone: "}
{"id": "31972", "revid": "1444396", "url": "https://it.wikipedia.org/wiki?curid=31972", "title": "Labico", "text": "Lab\u00ecco \u00e8 un comune italiano di abitanti della citt\u00e0 metropolitana di Roma Capitale nel Lazio.\nOrigini del nome.\nIl comune si \u00e8 chiamato \"Lugnano\" fino al 1872, anno in cui venne chiamato \"Labicano\", nome mutato nel 1880 nell'attuale \"Labico\". Il vecchio nome di \"Lugnano\" derivava da \"Fundus Longianus\", dal nome della famiglia dei \"Longus\" che vi possedeva delle propriet\u00e0 terriere. Il nuovo nome richiama l'antico \"Labicum\", identificato con Lugnano dall'antiquario Francesco de' Ficoroni, nativo di Labico, nel XVIII secolo. L'ipotesi del Ficoroni era stata tuttavia giudicata priva di fondamento gi\u00e0 da studiosi come il Nibby e il Tomassetti.\nStoria.\nAntichit\u00e0.\nAnche se la localizzazione di \"Labicum\" non \u00e8 probabile, si ritiene che nel posto di Labico fosse localizzata l'antica Bola, la citt\u00e0 latina conquistata successivamente dagli Equi e in lotta con Roma verso il V secolo a.C.\nInfrastrutture e trasporti.\nStrade.\nIl comune \u00e8 attraversato dalla ex Strada statale 6 Via Casilina (SR 6).\nFerrovie.\nLa localit\u00e0 \u00e8 servita dalla Stazione di Labico posta sulla linea Roma \u2013 Napoli (via Cassino) (FL6) e servita da treni regionali Trenitalia svolti nell'ambito del contratto di servizio stipulato con la Regione Lazio.\nAmministrazione.\nNel 1872 \"Lugnano\" cambia denominazione in \"Lugnano Labicano\", che nel 1880 cambia denominazione in Labico."}
{"id": "31975", "revid": "702184", "url": "https://it.wikipedia.org/wiki?curid=31975", "title": "Cesare Lombroso", "text": "Le teorie lombrosiane si basano sul concetto del \"criminale per nascita\", secondo cui l'origine del comportamento criminale sarebbe insita nelle caratteristiche anatomiche del criminale, persona fisicamente differente dall'uomo normale in quanto dotata di anomalie e \"atavismi\" che ne determinavano il comportamento socialmente deviante. Di conseguenza, secondo Lombroso l'inclinazione al crimine \u00e8 una patologia ereditaria e l'unico approccio utile nei confronti del criminale quello clinico-terapeutico. Solo nell'ultima parte della sua vita Lombroso prese in considerazione anche i fattori ambientali, educativi e sociali come concorrenti a quelli fisici nella determinazione del comportamento criminale.\nSebbene a Lombroso vada riconosciuto il merito di aver tentato un primo approccio sistematico allo studio della criminalit\u00e0, tanto che ad alcune sue ricerche si ispirarono Sigmund Freud e Carl Gustav Jung per alcune teorie della psicoanalisi applicata alla societ\u00e0, la maggior parte delle sue teorie risultano oggi destituite di ogni fondamento scientifico tanto che molti studiosi lo definirono come un visionario. Al termine di un controverso percorso accademico e professionale, Lombroso fu anche radiato, nel 1882, dalla Societ\u00e0 italiana di Antropologia ed Etnologia.\nBiografia.\nNacque, terzo di sei figli, da Aronne, ricco commerciante le cui condizioni economiche erano state decisamente ridimensionate a causa di problemi finanziari, e Zefora Levi.\nEbrei strettamente osservanti, i Lombroso avevano origini sefardite e pare che i loro antenati, dopo aver lasciato la penisola iberica e un periodo trascorso in Tunisia, avessero raggiunto la Toscana, quindi Venezia e infine Verona. I parenti materni, invece, provenivano dalla comunit\u00e0 ebraica di Chieri, in Piemonte.\nCesare Lombroso sar\u00e0 ritenuto uno dei pi\u00f9 importanti intellettuali ebrei italiani.\nStudi universitari.\nLa formazione del giovane Lombroso fu fortemente influenzata dal cugino David Levi, presso il quale aveva trascorso qualche tempo, e dagli scritti del medico Paolo Marzolo: il primo, importante esponente del Risorgimento, lo avvicin\u00f2 al culto della ragione e della libert\u00e0 di pensiero, portandolo ad opporsi alla religiosit\u00e0 intransigente del padre; l'altro lo introdusse all'uso della linguistica quale strumento per definire la storia umana. Su queste basi matur\u00f2 la scelta, nel 1850, di abbandonare le scuole pubbliche per proseguire la propria istruzione privatamente, poich\u00e9 l'educazione ufficiale divergeva dalle proprie inclinazioni.\nNel 1853 si iscrisse alla Facolt\u00e0 di Medicina e Chirurgia dell'Universit\u00e0 degli Studi di Pavia, in quegli anni rappresentata da Bartolomeo Panizza, che aveva formulato lodevoli comparazioni tra l'ambito anatomico e quello fisiologico nel corso dei suoi studi, e da Luigi Porta, che aveva esteso all'anatomia patologica nonch\u00e9 alla fisiopatologia sperimentale il fine e l'utilizzo della chirurgia. Si scopr\u00ec entusiasta della sua indipendenza, delle nuove amicizie e dell'abbondanza di materiale a cui attingere per i suoi studi, che interessavano materie quali, all'inizio, l'anatomia, la storia naturale e la botanica. Studi\u00f2 sui testi dei personaggi pi\u00f9 importanti di quel tempo, quali il mineralogista e zoologo Gian Maria Zendrini, Giuseppe Balsamo Crivelli (scopritore del fungo parassitario patogeno del \"mal del calcino\", la \"Batys bassiana\"), il Panizza stesso ed il botanico Giuseppe Moretti, muovendo dal concetto, dominante all'epoca, dell'\"unit\u00e0 della Natura\" (come insieme di viventi e non viventi in senso sistematico e sincronico) a cui si rifaceva il Nostro, parlando, ad esempio, nel 1853 nel \"Di un rapporto fisiologico comune ad alcuni neurotteri ed imenotteri\", discettazione pubblicata in concomitanza con la fine del suo primo anno di studi.\nCarriera.\nCompiuti gli studi universitari a Pavia, Padova e Vienna, partecip\u00f2 come medico militare alla campagna contro il brigantaggio successiva all'unificazione italiana. Incaricato di Clinica psichiatrica e di Antropologia a Pavia, svolse ricerche sul cretinismo e sulla pellagra. Fu poi direttore del manicomio di Pesaro e ordinario di medicina legale nel carcere di Torino, dove studi\u00f2 i detenuti e i loro cadaveri per convalidare le sue teorie sull'uomo delinquente.\nIl primo insegnamento.\nDopo il trasferimento dall'ospedale di Genova a quello divisionario di Pavia, sembr\u00f2 ormai raggiungibile l'obiettivo di avviare un insegnamento clinico importante; cos\u00ec, nonostante le riserve a causa dell'ostacolo di disporre di un reparto di malati per lo studio pratico della clinica delle malattie mentali, al Lombroso venne richiesto l'insegnamento in un corso libero e gratuito, a partire dal 6 dicembre del 1862. Dopo poco tempo anche la principale difficolt\u00e0 logistica venne appianata, grazie all'intervento del rettore (Carlo Cantoni) che, dopo aver in prima istanza acconsentito all'istituzione di un corso di quella materia, in seguito s'interess\u00f2 anch'egli alla stessa, com'\u00e8 documentato dalla corrispondenza tra lui ed il Lombroso. Successivamente le cose migliorarono per il Nostro. Infatti, il direttore dell'ospedale comunale di Sant'Eufemia (lo Zanini) si adoper\u00f2 per venire incontro alle esigenze del neo-insegnante, mettendo a disposizione sua e dei suoi allievi il reparto degli \"alienati maschi\", di 15 posti letto, per tutto il tempo del corso teorico, in modo tale da affiancare alla teoria la clinica, a condizione che il docente si comportasse come un primario dell'ospedale.\nCos\u00ec alla fine di luglio si concluse il primo corso, come testimoniato dall'attestato rilasciato al docente in data 4 luglio, onde testimoniarne \u00ab...la di lui somma diligenza ed il distinto suo zelo\u00bb. Altra testimonianza del buon esito dal punto di vista intellettuale di questa prima prova del Lombroso pu\u00f2 essere la pubblicazione ne \"L'appendice psichiatrica\", il 4 maggio, della \"Prelezione al corso di clinica delle malattie mentali\", ovvero la pubblicazione della prima lezione del corso, tenuta dal Lombroso, sulla \"Gazzetta medica italiana\", Lombardia, del primo giugno. In questi documenti \u00e8 palese la passione ed il profondo interesse scientifico del Nostro per la scienza, e per la scienza medica psicologica in particolare, per via della complessit\u00e0 stessa della materia, per il decorso cos\u00ec differente delle malattie mentali dalle altre patologie, per la difficolt\u00e0 nella diagnosi, impossibile da formulare basandosi univocamente sul fattore scientifico, e per la molta incertezza e sperimentalit\u00e0 dei metodi curativi.\nTuttavia, oltre all'interesse propriamente scientifico, il Lombroso ha sempre convissuto con la passione per la storia e soprattutto per lo storicismo, al punto da integrare queste due costanti dei suoi studi nello studio clinico dell'\"intelligenza\", a favore del quale spezzava una lancia allo scopo di approfondire la conoscenza della fisiologia del pensiero, attraverso lo studio dei neoplasmi e della formazione del callo (approfondimento istologico dei tessuti). Nondimeno l'influenza della psiche stessa all'interno delle varie patologie ed in relazione ai diversi pazienti; una differenziazione che potrebbe ricordare vagamente quella che sar\u00e0 la futura metodologicit\u00e0 freudiana, sebbene siano molti gli elementi dissonanti tra questi due personaggi, nonch\u00e9 vasto l'intervallo temporale. Fulcro del metodo del Lombroso era la cosiddetta pura psicologia, indispensabile, a suo avviso, per spiegare fenomeni quali le allucinazioni ed i fenomeni dell'\"idea\", riconducendo a \"sub specie historica\" le varie forme di malattia, in una concezione che faceva del manicomio un compendio evidentissimo dello sviluppo umano, quasi un campionario storico, dalla \"tabula rasa\" del selvaggio, sino ai lampi di genio della follia. Nel 1898 inaugur\u00f2 a Torino un museo di psichiatria e criminologia (pi\u00f9 tardi chiamato \"di Antropologia criminale\").\nIl museo, per lungo tempo chiuso al pubblico (la collezione, costituita da migliaia di pezzi tra reperti anatomici, manufatti e scritti di criminali ed alienati, reperti probatori, armi proprie ed improprie, strumenti scientifici, documenti e fotografie, ecc., era parzialmente accessibile soltanto per motivi di studio e di ricerca) \u00e8 stato inaugurato di nuovo il 26 novembre 2009 e nuovamente aperto al pubblico. L'odierno allestimento \u00e8 opera dell'architetto Massimo Venegoni.\nIl primo caso.\nDopo il 1870, data assunta come inizio del \"periodo pesarese\", e dopo gli studi condotti sulla pellagra, il Lombroso si concentr\u00f2 pi\u00f9 propriamente sullo studio dell'antropologia, dei pazzi e dei criminali, giacch\u00e9 in questi gli sembrava di rinvenire maggiormente le stigmate del primitivismo. Il primo caso che si trov\u00f2 ad esaminare fu quello del brigante Giuseppe Villella, settantenne, datosi alla macchia sui monti. L'autopsia del Villella, probabilmente una di quelle che pi\u00f9 s'impressero nella mente del Lombroso, evidenzi\u00f2 alla base del cranio la fusione congenita della parte corrispondente dell'occipite con l'atlante, ed altre caratteristiche anomale, quali ad esempio la mancanza della cresta occipitale interna, la deformazione della cresta mediana ed altre deformazioni delle ossa craniche, che spinsero il Lombroso a considerare che quelle peculiari caratteristiche ossee avessero avuto una certa qual influenza sull'attivit\u00e0 del cervelletto; la probabilit\u00e0 dell'eziologia di queste anomalie poteva essere imputata ad un arresto allo stato fetale nello sviluppo del cervello, considerazione evidentemente embriogenetica che mise il Lombroso sulla strada che accostava l'analisi evoluzionistica alla medicina legale applicata alle patologie, attraverso un iniziale confronto con i primati.\nTrovare negli uomini la fossa mediana, di norma presente solo in primati e gorilla, suscitava l'ipotesi che fosse presente un nesso tra l'evoluzione naturale della specie ed i comportamenti del singolo all'interno del contesto sociale. Un primo accenno di ricerca in questo senso si pu\u00f2 ricondurre all'anno 1869, quando studiosi inglesi avevano riscontrata la capacit\u00e0 cranica dei delinquenti minore di quella dei pazzi, ed anno in cui il Golgi stesso studiava le relazioni eziologiche tra delitto e pazzia. Fu cos\u00ec che nacque la convinzione atavica, avallata da un secondo caso, quello del contadino bergamasco Vincenzo Verzeni, omicida ed antropofago, che presentava caratteri atavici o d'involuzione, vale a dire di mancata evoluzione, che, secondo il Lombroso, avrebbero, in una certa qual misura, motivato le manifestazioni anomale della sua condotta, derivanti, indipendentemente dall'atto di scelta volontaria e cosciente, direttamente da deviazioni della struttura fisica. Il problema che si present\u00f2 al Lombroso fu quindi quello di ridefinire alla luce di queste intuizioni e teorie il problema del delitto in termini di libero arbitrio e di responsabilit\u00e0, ovvero di educazione, o addirittura di terapia. Le parole del Lombroso sono al riguardo vistosamente influenzate da un determinismo assoluto, derivante dal procedere delle indagini, preminentemente sperimentali, intrecciate con studi psichiatrici sia sulla pazzia sia sul cretinismo in genere, da cui prender\u00e0 corpo la \"teoria dell'uomo delinquente\".\nSpiritismo.\nPi\u00f9 avanti negli anni, Lombroso inizi\u00f2 ad investigare i fenomeni di medianicit\u00e0. Sebbene fosse inizialmente scettico, successivamente divenne un credente nello spiritismo. Come ateo, Lombroso discusse le sue opinioni sul paranormale e lo spiritismo nel libro \"Dopo la morte \u2013 cosa?\" (1909) in cui affermo' di credere negli spiriti e sostenne che la medium Eusapia Palladino fosse genuina. Sul \"British Medical Journal\" il 9 novembre 1895 fu pubblicato un articolo intitolato \"Exit Eusapia!\". L'articolo metteva in discussione la legittimit\u00e0 scientifica della Society for Psychical Research, che aveva investigato sulla natura di medium della Palladino, che aveva la reputazione di essere una truffatrice e un'impostora ed era rimasta sorpresa dal fatto che Lombroso fosse stato ingannato dalla donna.\nEdward Clodd scrisse \"Lombroso si bevve tutto, dalla tavola spiritica alla materializzazione dei defunti, alla fotografia spiritica alle voci degli spiriti stessi; ogni storia, vecchia o nuova, irrispettivamente dal fatto che venisse da fonti attendibili o meno, la quale confermasse la sua voglia di credere.\" La figlia di Lombroso Gina Ferrero scrisse che durante gli ultimi anni della sua vita Lombroso soffriva di arteriosclerosi e che la sua salute mentale e fisica era minata. Lo scettico Joseph McCabe scrisse che, a causa di ci\u00f2, non era sorprendente che la Palladino fosse riuscita a far credere Lombroso allo spiritismo usando i suoi trucchi.\nLa morte.\nLombroso pass\u00f2 gli ultimi anni della sua vita circondato dai figli Paola, antropologa e scrittrice per l'infanzia (moglie del medico Mario Carrara, uno degli studiosi antifascisti che rifiutarono il giuramento di fedelt\u00e0 al regime), Gina, scrittrice e medico, e Ugo, fisiologo. La sua vecchiaia fu funestata dallo svilupparsi in lui della malattia cardiaca \"angina pectoris\", della quale egli, come medico, fu naturalmente pienamente cosciente. L'aggravarsi progressivo della medesima gli rese sempre pi\u00f9 difficile svolgere l'attivit\u00e0 che aveva sempre compiuto, fino ad impedirgli, gli ultimi tempi, persino la partecipazione a congressi e conferenze. Verso la mezzanotte del 18 ottobre del 1909 venne colpito dall'ultimo, fatale attacco e mor\u00ec nelle prime ore del 19 ottobre nella sua casa torinese di via Legnano 26. La salma venne inumata nel Cimitero monumentale di Torino.\nA Pavia, a Milano, a Firenze e a Torino esistono vie dedicate a Cesare Lombroso: a Pavia nei pressi dell'ospedale Policlinico San Matteo, a Milano nella zona est della citt\u00e0, a Firenze nei pressi dell'ospedale di Careggi, a Torino nel quartiere San Salvario.\nIl Museo di antropologia criminale.\nPresso l'Universit\u00e0 degli Studi di Torino \u00e8 attivo dal 1876 un Museo di antropologia criminale da lui stesso fondato.\nIl museo contiene 684 crani e 27 resti scheletrici umani, 183 cervelli umani, 58 crani e 48 resti scheletrici animali, 502 corpi di reato utilizzati per compiere delitti pi\u00f9 o meno cruenti, 42 ferri di contenzione, un centinaio di maschere mortuarie, 175 manufatti e 475 disegni di alienati, migliaia di fotografie di criminali, folli e prostitute, folcloristici abiti di briganti, persino tre modelli di piante carnivore. C'\u00e8 anche lo scheletro di Lombroso, che egli, spegnendosi un secolo fa, volle lasciare alla scienza, cos\u00ec come il suo volto conservato sotto formalina (non esposto).\nIl Museo nacque come raccolta di oggetti che Lombroso aveva accumulato lungo il corso di tutta la sua vita, custodendoli in un primo tempo nello spazio privato della propria abitazione. Non esistono quindi criteri selettivi espliciti e prestabiliti, ma solamente il tentativo di mettere del materiale insieme, preliminare alla collezione. La figlia Gina, nella biografia del padre, descrive bene questa attitudine: \u201cLombroso era un raccoglitore nato \u2013 mentre camminava, mentre parlava, mentre discorreva; in citt\u00e0, in campagna, nei tribunali, in carcere, in viaggio, stava sempre osservando qualcosa che nessuno vedeva, raccogliendo cos\u00ec o comperando un cumulo di curiosit\u00e0, di cui l\u00ec per l\u00ec nessuno, e neanche egli stesso, qualche volta avrebbe saputo dire il valore\u201d.\nLa raccolta di questi materiali, spesso macabri, pass\u00f2 anche per appropriazioni legalmente condannabili, come confessa lo stesso Lombroso: \u201cIl primo nucleo della collezione fu formato dall'esercito, avendovi vissuto parecchi anni come medico militare, prima del '59 e poi nel '66, ebbi campo di misurare craniologicamente migliaia di soldati italiani e raccoglierne molti crani e cervelli. Questa collezione venne mano a mano crescendo, con i modi anche meno legittimi, dallo spolio di vecchi sepolcreti abbandonati: sardi, valtellinesi, lucchesi, fatto da me, dai miei studenti e amici di Torino e di Pavia\u201d.\nDal 26 novembre 2009 il museo \u00e8 aperto al pubblico, e quasi contemporaneamente \u00e8 nata una campagna per chiederne la chiusura per supposta apologia di razzismo, cui hanno successivamente aderito un centinaio di citt\u00e0 tra le quali: Assisi, Opera, Grosseto, Napoli, Bari, Lamezia Terme, Locri, Crotone, Cosenza, Catanzaro, Cerveteri, Aversa, Calitri Formia, Bitonto, Lavello, Siderno, Matera, Molfetta, Velletri, Gioia del Colle, Barletta, Terlizzi, Giovinazzo. Anche l'allora assessore al commercio del Comune di Torino si \u00e8 inizialmente espresso a favore della sua chiusura, facendo per\u00f2 poi \"dietrofront\" in occasione del voto della Giunta per rinnovare la convenzione di gestione dei musei ospitati nel Palazzo degli Istituti Anatomici.\nAlle critiche dei detrattori il Museo rispose sottolineando come lo stesso sia stato concepito con una \"funzione educativa intesa a mostrare come la costruzione della conoscenza scientifica sia un processo che avanza grazie alla dimostrazione non tanto di verit\u00e0, quanto della 'falsificabilit\u00e0' di dati e teorie che non resistono a una critica\".\nIl comune di Motta Santa Lucia (CZ), paese natale di una delle persone i cui resti sono esposti nel museo, Giuseppe Villella (Lombroso teneva il suo teschio in bella vista sulla scrivania, come fermacarte), un detenuto per furto erroneamente scambiato per un brigante, ha ottenuto nel 2012 dal tribunale di Lamezia Terme una sentenza favorevole alla restituzione delle spoglie del suo concittadino, nonch\u00e9 al pagamento delle spese di trasporto e tumulazione, al fine di darne degna sepoltura. Tuttavia, a seguito del ricorso da parte dell'Ateneo torinese, nel 2017 la corte d'appello di Catanzaro ha ribaltato la decisione di primo grado, respingendo la richiesta del comune calabrese. Anche il comune di Sonnino ha chiesto nel 2010 la restituzione dei resti, alla sua comunit\u00e0 di origine, del brigante Antonio Gasbarrone, morto ad Abbiategrasso e a Lombroso affinch\u00e9 potesse usarlo per legittimare le sue teorie; la richiesta \u00e8 sostenuta anche dall'ex calciatore Alessandro Altobelli. Il comune di Arcidosso invece riusc\u00ec a farsi restituire, nel 1991, dall'Universit\u00e0 torinese, gli effetti del predicatore David Lazzaretti, fondatore del Giurisdavidismo al quale Lombroso aveva dedicato un articolo sull'Archivio di psichiatria credendolo matto.\nTeorie.\nIl pensiero di Lombroso si pu\u00f2 riassumere genericamente in una sua famosa frase: \u00ab...il criminale \u00e8 un essere atavistico che riproduce sulla propria persona i feroci istinti dell'umanit\u00e0 primitiva e degli animali inferiori\u00bb.\nGenio e follia.\nGenio e follia furono due elementi che il Lombroso associava.\nAll'inizio l'opera di Lombroso dovette combattere per sradicare i pregiudizi morali relativi alla delinquenza, ormai ben radicati nel substrato sociale. La maggior parte dei contemporanei continuava a considerare i delinquenti unicamente colpevoli, reputando irrilevanti gli studi di Lombroso. Nonostante ci\u00f2 la teoria dell'equivalenza epilettica del delitto (o meglio, della sua componente epilettica) guadagnava terreno, bench\u00e9 proclamata relativamente tardi (ma gi\u00e0 individuabile in testi quali \"Genio e Follia\" e \"Du d\u00e9mon de Socrate\", 1836, del francese L\u00e9lut). L'interesse per il genio derivava anche da concezioni residue di stampo illuminista relativamente ad un'immagine della storia come \"catastrofica\" (nel senso greco di \"catastroph\u00e8\"), caratterizzata da subitanei rivolgimenti dovuti a cause naturali o individuali (cio\u00e8 i genii), teoria avallata dall'evoluzionismo emergente contemporaneo al Lombroso, che tendeva a considerare a tal proposito i geni come una certa qual sottospecie di eroi.\nIn una pubblicazione di Lombroso al riguardo, \"Sulle malattie proprie degli uomini dati ai lavori intellettuali\", \u00e8 concepito il legame tra genio e follia, che aveva collegato a questi due fattori anche peculiarit\u00e0 fisiche riscontrate dal Lombroso nei pazzi. Nei vari manicomi in cui condusse le sue analisi, il Lombroso, oltre a trovare le tare ed i difetti, le anomalie individuali, aveva trovato anche lampi di genialit\u00e0 e passione, coltivando ipotesi che per certi versi lo allontanavano un po' dalla teoria epilettica. Era stato molto colpito dalle idee dei pazzi, dai loro lavori ingegnosi e dai loro calcoli prodigiosi, continuando sulla strada secondo cui tra i pazzi abbonderebbero i fondatori di religioni e partiti come, ad esempio, Lutero, Savonarola e Giovanna d'Arco. Le distrazioni dei genii erano ritenute dal Lombroso come momenti di assenza epilettica, cos\u00ec come le loro visioni notturne (in Dostoevskij, Maupassant, Musset), le malinconie (Voltaire, Moli\u00e8re, Chopin, Giusti), i tentativi di suicidio (Rousseau, Cavour, Chateaubriand), le megalomanie (Maometto, Colombo, Savonarola, Giordano Bruno), la timidezza (Leopardi), l'amore infantilistico (Dante, Alfieri, Byron).\nFisicamente il Lombroso asseriva la predominanza tra i geni di caratteristiche quali il pallore, la magrezza o l'obesit\u00e0, l'essere rachitici, sterili o celibi, di cervelli per la maggior parte di volume superiore alla media e con deformit\u00e0 (come le suture anormali nel cranio di Volta); esistevano poi anche casi in cui i genii erano totalmente ed irreversibilmente pazzi, non soltanto in alcuni momenti o in manifestazioni latenti, si vedano gli esempi di Tasso, Gogol, Amp\u00e8re, Kant e Beethoven. Tuttavia, insieme a queste analisi caratteriali, il Lombroso sosteneva anche alcune teorie pi\u00f9 opinabili, come ad esempio quella che le grandi variazioni barometriche e la canicola influenzerebbero la pazzia e le grandi scoperte o le osservazioni pi\u00f9 acute (adducendo come esempi i casi di Malpighi e Galvani).\nDal 1876 divulg\u00f2 la propria teoria antropologica della delinquenza nelle cinque successive edizioni de \"L'uomo delinquente\", che successivamente espanse in un'opera in pi\u00f9 volumi. Tra i massimi studiosi di fisiognomica, Lombroso misur\u00f2 la forma e la dimensione dei cranii di molti briganti uccisi e portati dal Meridione d'Italia in Piemonte, concludendone che i tratti atavici presenti riportavano indietro all'uomo primitivo. In effetti, quella che svilupp\u00f2 fu una nuova pseudoscienza che si occupava di frenologia forense. Egli dedusse che i criminali portavano tratti anti-sociali dalla nascita, per via ereditaria, cosa che oggi si considera del tutto infondata. Da notare che Lombroso aveva sviluppato la teoria dell'atavismo un anno prima della pubblicazione de \"L'origine delle specie\" di Darwin (1859).\nDi fatto il suo lavoro nella prima met\u00e0 del XX secolo venne strumentalizzato nel contesto dell'eugenetica e da certe forme di \"razzismo scientifico\". Lombroso sostenne sempre con forza la necessit\u00e0 dell'inserimento della pena capitale all'interno dell'ordinamento italiano. Riteneva infatti che se il criminale era tale per la sua conformazione fisica, non fosse possibile alcuna forma di riabilitazione, individuando in tal modo l'obiettivo cui il sistema penale doveva tendere per la sicurezza della societ\u00e0.\nAlcuni degli studi pi\u00f9 strani effettuati da Lombroso nel corso della sua vita di ricercatore furono \"La ruga del cretino e l'anomalia del cuoio capelluto\", \"L'origine del bacio\", \"Perch\u00e9 i preti si vestono da donne\". Nel 1891 pubblic\u00f2, in collaborazione con Filippo Cougnet, un libro intitolato \"Studi sui segni professionali dei facchini - Il cuscino posteriore delle ottentotte - Sulla gobba dei cammelli - Sulla gobba degli zeb\u00f9\" e nel 1896 un lavoro su \"Dante epilettico\". Un importante collaboratore \"involontario\" di Lombroso nei suoi studi fu Giuseppe Villella, nato a Motta di Santa Lucia e morto presumibilmente a Pavia, pluripregiudicato per incendio e furto e sospettato di brigantaggio. Fu dallo studio autoptico del suo cadavere che Lombroso scopr\u00ec la cosiddetta \"fossetta occipitale mediana\": l'anomalia della struttura cranica fonte, a suo dire, dei comportamenti devianti del \"tipo criminale\". Anche i resti di Lombroso sono conservati nel Museo di antropologia criminale \"Collezione Lombroso\" presso l'Istituto di medicina legale a Torino, per sue ultime volont\u00e0: l'intero scheletro in una teca e la testa, priva di cranio, in formalina.\nI mattoidi.\nNegli individui definiti dal Lombroso \"mattoidi\" si diversifica l'impulsivit\u00e0 epilettica, rispetto agli accessi impulsivi e preminentemente contraddittori caratteristici dei criminaloidi. Questi soggetti vengono accostati al cosiddetto \"genio\", caratterizzato dall'istantaneit\u00e0 creativa dell'ispirazione, dall'irresistibilit\u00e0 all'estro, dalle assenze e dall'amnesia, ricordando come caratteristica principale dell'intelletto geniale quella che il Lombroso definiva \"creazione incosciente\" (non a caso accostata al fenomeno singolare dell'epilessia). La classe dei mattoidi era quella situata esattamente sul confine tra saviezza e follia, caratterizzata da una paranoia a s\u00e9 stante, indipendente da quelle che le sono vicine. Infatti, a differenza dei pazzi comuni, i mattoidi conducono una vita normale, sebbene castigata in certo qual modo. La loro sobriet\u00e0, in quanto innaturale e forzata, pu\u00f2 talvolta raggiungere l'eccesso, avvicinandoli a certi geni del bene o grandi pensatori, con i quali, precisa il Lombroso, essi non hanno nulla in comune, facendogli cos\u00ec guadagnare il favore delle folle. Sono tipi umani concentrati sull'ordine, pedanti, abili e di buon senso nella quotidianit\u00e0, al punto che sono capaci di occultare la loro follia. Spesso il loro ruolo sociale \u00e8 quello di patrioti o spiriti umanitari, capaci di influenzare le folle con la loro audacia e le loro fanatiche convinzioni.\nTipiche dei mattoidi erano considerate le tendenze metafisiche, la passione delle minuzie, la smania paranoica del voler rinvenire una ragione logica in cose che fondavano su altri elementi la loro esistenza. Ad un'analisi pi\u00f9 attenta risulta chiara l'influenza, nell'analisi di questi personaggi da parte del Lombroso, dell'impostazione positivista, che procedeva elencando pedissequamente le peculiarit\u00e0 di questa classe, facendovi rientrare uno straordinario numero di individui. Il loro modo di ragionare procedeva per analogia, giochi di parole ed immagini poetiche, un vasto campionario della loro irrazionalit\u00e0 sarebbe dovuto al \"fanatismo economico\" (che aveva preso il posto di quello religioso), di carattere socialista ed anarchico. Ma, oltre all'elemento epilettico ed al fattore ambientale, il Lombroso riteneva che l'eziologia del delitto non potesse essere ridotta a questi due termini, lasciando da parte il fattore genetico ed embriogenetico.\nPerci\u00f2 introdusse anche l'elemento ereditario, distinguendo l'eredit\u00e0 diretta, dei fattori criminaloidi, vale a dire quella derivata direttamente dai genitori, e quella indiretta, derivante invece dalla famiglia degenere, che influivano sulla formazione del criminale come il clima sui delitti; infatti, secondo il Lombroso, i mesi caldi favorivano i delitti di sangue, mentre i cambiamenti di tempo e l'avvicinarsi delle tempeste predisponevano agli attacchi epilettici. Tra i delinquenti nati (epilettici, pazzi morali irriducibili) ed i delinquenti pazzi (dipsomani, isterici ed allucinati) si collocano quindi i criminaloidi, cui non mancano istinti inibitori e sono riducibili quantitativamente quelli egoistici. Socialmente parlando, il Lombroso riteneva che attivit\u00e0 quali il commercio, la politica e la vita militare li facilitassero nel delitto, che la paura della pena avesse il potere di frenarli, mentre, una volta in carcere, venissero irreversibilmente trasformati in rei d'abitudine.\nI caratteri atavici.\nAl centro della nuova scuola antropologica stavano le concezioni del Lombroso a proposito dell'uomo delinquente, distinto dall'alienato non delinquente, concepito dapprima come un superstite selvaggio. Oltre al delinquente nato c'erano, per il Lombroso, il mattoide ed il delinquente di occasione. Antropologicamente il delinquente appariva come un primitivo pi\u00f9 prossimo ai primati infraumani, capace di compiere azioni un tempo ritenute oneste, ma considerate delitti dalla societ\u00e0 contemporanea con la quale si trova a contatto. I caratteri che manifestano l'atavismo e la degenerazione sarebbero esplicitati fisicamente dalla presenza di caratteristiche quali le grandi mandibole, i canini forti, gli incisivi mediani molto sviluppati a discapito dei laterali, i denti soprannumerari o in doppia fila (come nei serpenti), gli zigomi sporgenti, le prominenti arcate sopraccigliari, l'apertura degli arti superiori di lunghezza superiore alla statura dell'individuo, i piedi prensili, la borsa guanciale, il naso schiacciato, il prognatismo, le ossa del cranio in soprannumero (come negli Incas, nei Peruviani e nei Papua) ed altre anomalie fisiche e scheletriche nonch\u00e9 caratteri funzionali diversi da quelli dell'uomo evoluto; ad esempio una minore sensibilit\u00e0 al dolore, una pi\u00f9 rapida guaribilit\u00e0, maggiore accuratezza visiva e dicromatopsia ed anche tatuaggi ed accentuata pigrizia.\nNei cosiddetti \"normali\" non sarebbero riscontrabili cotante anomalie funzionali e costituzionali, come provato dalla comparazione tra 340 grandi criminali e 711 soldati. La convinzione del Lombroso era quella che finanche l'utilizzazione dei ritrovati della civilt\u00e0 fosse per il delinquente mezzo di appagamento di istinti egoistici, antisociali ed impulsivi. Dal punto di vista strutturalistico l'analisi condotta comportava le conclusioni che, essendo considerato delitto presso i selvaggi ed i primitivi il gesto che infrange l'usanza, se nell'uso fossero passate azioni per noi criminose non vi potesse esser modo di qualificare come \"delinquente\" chi le commettesse, in quanto ormai parte dell'usanza della comunit\u00e0. Per il Lombroso il delinquente nato s'identifica col delinquente epilettico, nonch\u00e9 col pazzo morale e fornisce, come variazione antropologica, il delinquente alienato. Il delinquente \u00e8 caratterizzato dall'assenza del senso morale (insensibilit\u00e0, cinismo, apatia) e dell'imprevidenza. Il delinquente di abitudine ha sue proprie caratteristiche attenuatamente patologiche, perci\u00f2 assimilabile a delinquente per passione, che agisce in seguito ad un offuscamento momentaneo del senso morale e, tuttavia, non \u00e8 mai recidivo.\nA differenza di quest'ultimo il delinquente d'occasione ha congenito uno scarso senso morale e pu\u00f2 diventare con ogni probabilit\u00e0 recidivo. Cause esterne del delitto erano, per il Lombroso, le condizioni sociali, le influenze climatiche, la mancanza di un'educazione morale e sociale, la miseria, i difetti di legislazione. Vi erano tuttavia anche cause innate, interne all'individuo o acquisite dallo stesso nel corso della propria vita, quali ad esempio le lesioni del capo, le malattie che aggrediscono l'asse cerebro-spinale, ma anche l'alcolismo e tutte quelle patologie che si manifestano dal punto di vista psichico come caratteri di arresto dello sviluppo e disordini nell'intelligenza e nell'affettivit\u00e0 pi\u00f9 propriamente.\nLa patologia femminile.\nSono da menzionare anche le analisi compiute dal Lombroso riguardo alle patologie femminili, completando il richiamo all'evoluzione, nell'affermazione che la donna avrebbe minori \"stigmate degenerative\", perch\u00e9 le sue caratteristiche psichiche e fisiche tendono a variare in misura minore che negli individui maschi. La minore frequenza del tipo criminale della criminalit\u00e0-nata nel soggetto femminile non era tuttavia abbastanza per impedire la creazione di un'immagine poco morale della donna. Accanto alle constatazioni pi\u00f9 propriamente fisiologiche questa volta si trovarono a confronto anche fatti e credenze di costume sociale: ad esempio il fatto che l'equivalente femminile degli atavismi maschili potessero essere pi\u00f9 che il delitto, azioni quali la prostituzione, parallelo femminile del furto nell'uomo. Cos\u00ec il passo dai problemi fisio-antropologici a quelli sociali ed etici era molto breve e potr\u00e0 aiutarci nella riflessione il considerare la posizione del Lombroso: preminentemente scienziato, incline all'emancipazione femminile nel combattere le coercizioni crudeli di sempre che accrescevano la condizione di sottomissione della donna.\nL'analisi partiva, statisticamente, dal rapporto di ciascun campione con una tipologia di donna definita \"normale\" (come gli scarti dei valori statistici dalla media aritmetica). L'anatomia e la biologia della donna erano strumenti di conferma della sua inferiorit\u00e0 di statura e peso dopo la pubert\u00e0, rispetto al maschio; molteplici furono le osservazioni sui vari organi, sul sangue e sul suo contenuto in globuli rossi (inferiori nella donna), sul cranio e sul peso del cervello. L'analisi psicologica invece \u00e8 dominata da un atteggiamento strutturalista; secondo i pi\u00f9 la donna sopportava meglio le disgrazie, era pi\u00f9 irritabile e sovente dominata dall'amore materno, anche indiretto. Secondo il Lombroso caratteristiche proprie del genere femminile erano il misoneismo, l'intelligenza automatica ed intuitiva, l'iracondia e la coscienza giuridica nonch\u00e9 la propensione \"ciarliera\". La definizione della degenerazione femminile e delle forme patologiche di interesse ai fini dell'opera fondava il proprio agire sulle ricerche anatomo-patologiche, considerate di maggiore utilit\u00e0 rispetto all'antropometria cranica; le anomalie patologiche degne di nota erano: apofisi ingrossate, bozze temporali, parietali ed occipitali molto sviluppate, fronti sfuggenti o strette, fossette occipitali, platicefalia, prognatismi, sclerosi craniche, zigomi sporgenti, ossa wormiane. Molti studi condotti sulle 'prostitute' rilevarono la presenza di patologie quali asimmetria cranica, troncocefalia, idrocefalia e soprattutto altre anomalie del cranio e dei denti.\nLe criminali-nate erano, secondo il Lombroso, in minor numero ma spesso di maggior efferatezza dei criminali-nati(maschi), alcuni elementi poco presenti nell'eziologia dei delitti maschili (ad esempio la premeditazione) sarebbero invece presenti in modo evidente nei gesti scellerati delle donne, portando alla predominanza del delitto passionale egoistico e del suicidio. Quantunque da un'attenta osservazione dei dati statistici rilevati possano sembrare affrettate, le conclusioni del Lombroso su questo tema vanno tenute comunque in considerazione, se non altro per il fatto che hanno dato inizio all'analisi di queste tematiche (ponendo l'accento anche sull'aspetto pi\u00f9 biologicamente sessuale) in un periodo in cui questa classe di problemi incominciava appena ad essere considerata scientificamente dal punto di vista medico ed anatomo-fisiologico.\nI delinquenti e il fattore epilettico.\nGi\u00e0 in tempi relativamente precedenti alle elaborazioni del Lombroso, studiosi quali il Maudsley asserivano che la criminalit\u00e0 \u00e8 una variet\u00e0 di neurosi e che i delinquenti fossero degenerati ereditarii. Le cause della degenerazione potevano essere ricondotte in primis all'alcool ed alla pellagra ma anche elementi quali industrie, professioni, miserie, non andrebbero scartati. Il Lombroso prosegu\u00ec sulla strada gi\u00e0 intrapresa dall'Antonini, che sosteneva che tutte le degenerazioni sarebbero osservabili per alterazioni fisiche, intellettuali e/o etiche. Nella formulazione pi\u00f9 propriamente 'definitiva' dell'uomo delinquente mancavano per\u00f2 ancora due elementi; vale a dire il fattore epilettico e la variet\u00e0 politica. Il primo di questi due elementi testimonia evidentemente l'affievolirsi dell'elemento storico ed il sopravvento della visione strutturalistica tipico dell'ultima fase del positivismo, elemento suggerito a Lombroso da due suoi casi.\nIl primo era quello di un nobile, le cui \"stranezze sadiche\" furono considerate dal Lombroso come equivalenti all'accesso epilettico, il secondo era quello della strage compiuta tra i commilitoni dal soldato calabrese Misdea, che inoltre, al risveglio dopo il fatto delittuoso non mostrava n\u00e9 completa incoscienza (come i malati di epilessia), n\u00e9 alcun rimorso (comportandosi dunque come i delinquenti nati). Le discussioni riguardo l'influenza del fattore epilettico sul gesto delinquenziale fervevano gi\u00e0 dal decennio precedente a questi due casi, quando l'analisi pi\u00f9 propriamente scientifica del fenomeno dell'epilessia aveva condotto ad innovative quanto inquietanti scoperte, sia per l'immensit\u00e0 dell'orizzonte medico e patologico, sia per gli opinabili metodi di sperimentazione. L'epilessia appariva agli studiosi come la spiegazione dell'arresto di sviluppo riscontrabile nei delinquenti e della pazzia morale nel suo scatenarsi accessuale. L'attenzione era concentrata sulle anomalie ataviche, sulla sclerosi cronica, sulla submicrocefalia, sulle asimmetrie, sullo strabismo, sull'omodontia ed inoltre sull'eccessiva agilit\u00e0, sull'ottusit\u00e0 sensoriale e sulla ristrettezza del campo visivo. Secondo quanto si credeva allora l'epilessia (nella sua forma di attacco convulsivo, improvviso, reiterato, accompagnato da incoscienza) era provocata da irritazione del midollo spinale o dei lobi laterali dell'encefalo.\nLa delinquenza era quindi paragonata ad una trasformazione dell'epilessia, classificando cos\u00ec la delinquenza stessa tra le forme di epilessia, provocata dall'eccitazione dei lobi frontali della zona motoria. Furono quindi coniati termini come \"epilessia larvata\", \"epilessia psichica\" o \"epilettoidismo\". Essendo questa un'affezione congenita della corteccia cerebrale il compimento di certi delitti coincideva col manifestarsi di certi altri tipi di epilessia, anche con caratteristiche diverse tra loro. Le forme pi\u00f9 oscure di delinquenza andavano allora ricondotte ad un'epilessia psichica. Si diceva \"prolungando l'accesso psichico all'infinito si ottiene il pazzo morale, il delitto diventa per lui un bisogno\". A tale proposito il Roncoroni trov\u00f2 un'anomalia istologica dello strato granulare profondo, inversione degli strati piramidali e delle piccole cellule. La conclusione logica era che il delinquente non era che un malato. Il Lombroso studi\u00f2 la fisionomia di 410 epilettici e vi trov\u00f2 in 1/4 dei casi la convivenza dei caratteri degenerativi attribuiti ai delinquenti. Da queste convinzioni deriva la teoria che gli accessi degli affetti da epilessia sarebbero paragonabili a quelli dei pazzi morali. La molteplicit\u00e0 ed indipendenza dei centri corticali motivava la variet\u00e0 delle epilessie, legate alla diminuita azione direttrice dei centri superiori ed all'aumento dell'eccitabilit\u00e0 dei centri sottoposti.\nIl Delitto Politico.\nSono testimoniate le ricerche compiute da un assistente del Lombroso, Virgilio Rossi, riguardo ai rapporti esistenti tra rivoluzioni, clima, razze, stagioni ed ambiente geografico, elementi da cui muove l'elaborazione teorica riguardante il concetto stesso di 'delitto politico' ad opera del Lombroso, che non si limita a definirlo, esplicitandone le probabili cause. Il delitto politico era considerato dal Lombroso come una 'forza' all'interno del corso storico; quest'ultimo, come ogni evento in natura, segue una legge d'inerzia che tende a far persistere le cose nel modo in cui si trovano in un determinato momento: avviene un delitto politico quando a questo procedere naturale si oppongono altre forze dovute al dinamismo storico, che segnano un brusco cambiamento dal passato. Il delitto politico \u00e8 un gesto che attenta alla compagine di regole stabilite, alle tradizioni storiche e sociali esistenti, urta bruscamente contro la legge d'inerzia e si opera sempre per ideali grandiosi contro un'istituzione che impedisce l'ulteriore progresso di un popolo.\nOccorre per\u00f2 distinguere tra 'rivoluzione' e 'rivolta', in quanto la prima \u00e8 espressione storica dell'evoluzione contro una causa di oppressione atroce, la seconda \u00e8 l'opera di una minoranza che eccede in filoneismo o misoneismo (a seconda dei casi) al fine di imporre delle idee non volute dalla maggioranza. Il Lombroso considerava per\u00f2 che entrambe queste manifestazioni avessero una causa comune: i climi, le razze, le religioni, la miseria, potevano fornire talora i motivi di una rivoluzione, talaltra quelli di una rivolta. Secondo il Lombroso i mesi estivi favorivano le rivoluzioni e le rivolte, le montagne sarebbero state \"habitat\" di conservatori e controrivoluzionari, mentre invece le colline ospiterebbero geni e rivoluzioni, i popoli agricoli sarebbero misoneici, quelli industriali filoneici, la lotta di classe sarebbe il maggiore fattore di rivolta. Non andava sottovalutato nemmeno il fattore psicopatico, in quanto l'imitazione ha un ruolo non poco importante nella riuscita di una rivoluzione o di una rivolta.\nFattori quali la miseria rafforzerebbero i misoneisti in un paese povero, ed i filoneisti in un paese ricco, contrariamente a quanto si potrebbe pensare. Delinquenti politici erano quindi quegli uomini che \"abbraccian la bandiera del progresso\". Dopo che il Lombroso ebbe letto \"L'idiota\" di Dostoevskij (genio epilettico) gli fu confermata la tesi dell'esistenza di un nesso tra epilessia, genio e pazzia. Le opere che nacquero da queste analisi sono: \"Genio e Follia\" (1872), \"Nuovi studi sul Genio\" (1902), dove sono approfondite le notizie su personalit\u00e0 storiche quali il Manzoni, Cristoforo Colombo, Cesare Beccaria, Tolstoj, Petrarca ed altri.\nLa criminalit\u00e0 evolutiva.\nNella fase pi\u00f9 matura del suo pensiero, dopo il 1890 e sotto la spinta di clamorosi fatti di cronaca quali lo scandalo della Banca Romana (1892-93), Lombroso giunse ad elaborare il concetto di criminalit\u00e0 evolutiva, quale tipologia di delinquenza propria della civilt\u00e0 avanzata. Egli individu\u00f2 nei reati economici, nella truffa in particolare, la manifestazione delinquenziale tipica delle societ\u00e0 moderne. Nel saggio del 1893 intitolato \"Sui recenti processi bancari di Roma e Parigi\", scritto con Guglielmo Ferrero, afferm\u00f2 che: \u00ab...la truffa \u00e8 una trasformazione evolutiva, civile, se si vuole, del delitto, che ha perduto tutta la crudelt\u00e0, la durezza dell'uomo primitivo di cui il reo-nato \u00e8 l'immagine, sostituendovi quell'avidit\u00e0, quell'abito della menzogna, che vanno sventuratamente diventando un costume, una tendenza generale, salvo che in costoro \u00e8 pi\u00f9 concentrata e con intenti pi\u00f9 dannosi (...) Invero se passiamo dalle vallate remote alle citt\u00e0 e dalle citt\u00e0 piccole alle capitali, vediamo, dal pi\u00f9 piccolo al pi\u00f9 grande, farsi sempre pi\u00f9 gigante la menzogna commerciale, la truffa, insomma, in piccola scala; e nelle societ\u00e0 pi\u00f9 elevate, sotto forma di Banche per azioni, la truffa vera, gigantesca, \u00e8 in permanenza alle spalle dei gonzi, garantita coi nomi pi\u00f9 altisonanti e pi\u00f9 venerati se non venerabili\u00bb.\nLombroso si rendeva conto che per spiegare tali fenomeni non si poteva ricorrere ai caratteri criminali atavici o degenerativi, ma occorreva considerare la figura del delinquente occasionale, su cui influivano soprattutto fattori ambientali, sociali e culturali, in questo anticipando gli studi sulla criminalit\u00e0 economica, che avrebbero trovato una matura espressione circa mezzo secolo pi\u00f9 tardi.\nLa psicologia collettiva.\nIl Sighele, considerato uno dei fondatori della psicologia collettiva in Italia, riconobbe i meriti del Lombroso in questo settore. Infatti il Lombroso anticip\u00f2, per certi elementi, la vera e propria psicologia collettiva: secondo lui l'aggregato non riproduceva sempre pedissequamente i caratteri degli individui che lo compongono (tesi invece sostenuta dallo Spencer), ma talvolta li modificava, snaturandoli in modo peggiore o migliore del loro stato naturale; un esempio addotto come probante era quello che in un gruppo di persone 'onorate' solitamente non si osserva la somma delle loro virt\u00f9, bens\u00ec la loro sottrazione.\nSecondo il Sighele le opere pi\u00f9 rappresentative del Lombroso per quanto riguarda la psicologia collettiva sono \"Il delitto politico e le Rivoluzioni\" e \"La Delinquenza nella Rivoluzione Francese\", dove vengono considerati accuratamente i rapporti tra follia e criminalit\u00e0, la follia endemica ed epidemica nel contesto delle rivolte e delle rivoluzioni, i criminali politici per suggestione epidemica delle masse, l'anima collettiva e l'influenza che ha su di essa il fenomeno dell'imitazione, del contagio morale e della suggestione, l'obiettivo nobile che si ritiene perseguibile unicamente e doverosamente attraverso i reati, in linea con la convinzione che la psicologia delle scienze, come quella delle leggi e delle istituzioni in genere fosse un ramo di una psicologia delle menti associate, quasi una struttura sovrapposta alla pi\u00f9 diretta psicologia delle menti individuali.\nIl fattore antropologico.\nL'influenza dell'antropologia positivista.\n\u00c8 innegabile il ruolo preminente occupato, almeno all'inizio, dal fattore antropologico nell'elaborazione della metodologia del Lombroso. Occorre inoltre considerare il contesto all'interno del quale si \u00e8 sviluppata tutta la sua teoria, vale a dire quello positivistico, che promulgava la predominanza dell'intelletto e della ragione, della misurabilit\u00e0 e dell'approccio scientifico come l'unico dotato di innegabile realismo e veridicit\u00e0 in opposizione a tutto ci\u00f2 che lo aveva preceduto. In questo ambito risultano giustificati gli interessi del Lombroso per materie quali la razziologia, l'antropometria, l'etnologia e la morfologia umana, tutte materie, tra l'altro, riconducibili al pi\u00f9 vasto ambito dell'antropologia generale, che essa stessa, sotto influenza positivistica, vede accentuata la sua connotazione biologica e somatica, rispetto a quella filosofica e culturale, in realt\u00e0 parimenti importante.\nI documenti a cui rifarsi per comprendere appieno quale fosse il clima antropologico che ha influenzato il Lombroso possono essere l'Antropologium di Magnus Hundt (scritto risalente al 1501, molto rivalutato in epoca positivista), \"L'unit\u00e0 della specie umana\" del Quatrefages (che pu\u00f2 essere considerato un compendio delle tesi previamente esposte da personalit\u00e0 quali Louis Agassiz e Broca), nonch\u00e9 il materiale ricavato dal Morton, da Gliddon e da Nott (ad esempio \"Types of mankind\" del 1854, oppure \"Indigenous Races of the Earth\" del 1858, ed infine \"Essai sur l'in\u00e9galit\u00e9 des races humaines\" del Gobineau, 1855). Va tuttavia considerato testo chiave dell'influenza antropologica il saggio di Charles Darwin \"On the Origin of species\", giustamente ritenuto pietra miliare della nuova era antropologica e biologica. C'\u00e8 da dire inoltre che l'interpretazione positivistica del Lombroso accantona il travaglio filosofico dello storicismo del Vico circa il graduale passaggio dal cosiddetto 'stato ferino' a quello umano, preferendo orientarsi verso un'ipotesi scientificamente monogenista, insistendo anche su Linneo (1735), che inseriva tra gli antropomorfi anche creature quali l'\u00a0\"Homo Sapiens\", l'\u00a0\"Homo Nocturnus\" e l'\u00a0\"Homo Caudatus\", ammettendo un principio di mutamento, con la sparizione delle specie antiche e la nascita di nuove, che per certi versi \u00e8 rintracciabile anche nello stesso Darwin. In questo modo il Lombroso inizi\u00f2 a colmare il vuoto che rimaneva tra lo studio della mente umana e lo studio del corpo, interessandosi ai fattori linguistici e pi\u00f9 scientificamente umani dei soggetti esaminati.\nErano gi\u00e0 stati pubblicati dal Morton nel 1839 i suoi studi sui crani americani ed egiziani, nonch\u00e9 quelli del Davis per i crani britannici, dal momento che la craniometria aveva assunto una certa qual importanza, dopo il suo sviluppo nel Settecento, quando la concentrazione era focalizzata sulla posizione del foro occipitale e sulle differenze tra il cranio umano e quello antropoide, ed in seguito quando si stabil\u00ec attraverso misurazioni comparate come le razze formino una scala gerarchica il cui gradino inferiore si collega a quelle antropomorfe. Il Lombroso, dal canto suo, attribuiva grande importanza all'opera di Paul Broca del 1860, che pubblic\u00f2 le sue norme per indagini antropologiche, giacch\u00e9 gli ideali di operosit\u00e0 ed attivit\u00e0 antropologica e di ricerca del Lombroso affermavano che il metodo positivo rappresentasse una tappa fondamentale nel sapere, in quanto fondato sulla misura, per lui sinonimo di obiettivit\u00e0 e possibilit\u00e0 di valutazione intersoggettiva comune, unit\u00e0 di metodo e, per certi versi, maggiore certezza di risultati (sempre rispetto alle metodologie di ricerca passate).\nDivulgazioni e deformazioni delle teorie.\nA cavallo tra Ottocento e Novecento si pu\u00f2 riscontrare un'integrazione tra i concetti di \"Uomo Delinquente\" e \"Uomo Genio\", con un ulteriormente accresciuto peso accordato alla tesi dell'epilessia, la cui analisi antropologica si andava estendendo ad un campione molto vasto, anche grazie all'operato di quelli che si potevano ormai definire \"seguaci\" del Lombroso. Bisogna dire che sul piano naturalistico le elaborazioni lombrosiane hanno sempre mantenuto la loro coerenza, perch\u00e9 costantemente riferite agli iniziali lavori zoologici compiuti ed esaminati dal Nostro (anche attraverso lo studio del Roux e del Me\u010dnikov) che lo portavano alla conclusione che cervello ed intelligenza siano inversamente proporzionali a stomaco, muscoli ed ossa, vale a dire quanto pi\u00f9 si sviluppano i primi, tanto pi\u00f9 vengono trascurati i secondi e viceversa. Di conseguenza la genialit\u00e0 comporterebbe una certa qual degenerazione, individuata dal Lombroso proprio nella sua caratteristica epilettoide, testimoniata sia da analogie nelle caratteristiche somatiche e psicologiche sia da genii che sicuramente soffrirono di epilessia, sia dall'incoscienza del momento creativo, nonch\u00e9 da certe somiglianze tra le caratteristiche delle personalit\u00e0 esaminate.\nTuttavia questo procedimento per analogie e comparazioni si rivel\u00f2 fallace nel momento in cui i suoi seguaci tentarono di indagare in modo indipendente, al fine di dare riscontro sperimentale alle loro teorie. Ne pu\u00f2 essere un esempio l'ampliamento dell'intuizione del Moreau con la paradossale applicazione del Nordau di quelle teorie all'arte (sostenendo, quest'ultimo che le direzioni della moda nell'arte e nella letteratura fossero dovute alla degenerazione dei loro autori, e che gli ammiratori si appassionassero per manifestazioni derivanti da pazzia morale), oppure i tentativi di spiegazione fisiologica della genialit\u00e0 nel Flechsig, nel Gallerani, ma anche la teoria biologica di Morselli e Venturi (che consideravano i genii come variazioni divergenti in senso progressivo, e le teorie sociologiche di autori quali Galton e J.M.Baldwin. Quelli che pi\u00f9 si mantennero vicini alla metodica lombrosiana furono il Roncoroni (un tempo collaboratore nel Lombroso), l'Arndt ed il Myers, che individuarono relazioni specifiche tra genio e paranoia; il Sergi ed il Simons concentrarono le loro attenzioni su \"input\" lombrosiani riguardo alla precocit\u00e0 del genio, alla genialit\u00e0 della donna ed alla longevit\u00e0 dei genii (Thayer), nonch\u00e9 a manifestazioni quali i sogni del genio (Morselli).\nIl fenomeno della genialit\u00e0, sfuggendo ad un'analisi sistematicamente scientifica, richiedeva un approccio di 'svisceramento antropologico' che tentava di suddividere le fasi della creazione geniale (come ad esempio nel Del Greco). In quel periodo la fama del Lombroso era divenuta notevole a livello del grosso pubblico borghese cui non dispiacevano neppure taluni aspetti del suo socialismo conservatore; i quotidiani ospitavano articoli di grandi e noti studiosi; negli Stati Uniti nacque una serie di saggi su vari periodici (quali \"Open Door\" e \"Popular Science Monthly\"), ma anche in Russia e in Germania (\"Zukunft\" e \"Freie Welt\"), che deviarono poi la loro attenzione sull'analisi dell'estrinsecazione simbolica di sentimenti e stati d'animo attraverso gesti come il bacio, il saluto ed altri gesti di plauso, tappe fondamentali di quella che sar\u00e0 la successiva evoluzione superorganica.\nIl Metodo.\nIl fattore antropologico, messo in primo piano dall'opera del Darwin, contribuiva a saldare la cultura italiana a quella europea all'interno del fervore positivistico, tramite il dilaceramento, nel decennio decisivo del Risorgimento, tra Chiesa e Stato, dovuto alla troppa attenzione posta al piano scientifico, ed alla carenza di analisi sul piano spirituale. Per quanto riguarda il Lombroso sappiamo che non si discost\u00f2 dal clima della sua epoca, vale a dire che ader\u00ec al credo ed alla visione scientifica positivista, concentrandosi sull'antropologia che, a suo avviso, aveva ereditato e raggiunto lo scopo della filosofia, attraverso la ricerca nelle misure e nell'empiricit\u00e0, quelle conclusioni per tanto tempo ricercate nelle combinazioni astratte spesso influenzate dalle tradizioni; per il Lombroso l'antropologia costituiva il fondamento del positivismo evoluzionistico erigendosi, sempre a suo avviso, come una sintesi di: anatomia, geologia, archeologia, linguistica, storia e statistica. Risulta coerente con questa piattaforma ideologica la conclusione, condivisa del Lombroso, che il medico avesse delle applicazioni del tutto ovvie, giacch\u00e9, abituandosi ad introdurre i fattori numerici e le misure nella sua attivit\u00e0 clinica e di ricerca nello studio della psiche, si apre alla medicina legale ed alla psichiatria un campo inesplorato, fatto di indagini in cui sostituire alle precedenti fraseologie fondate su una 'irrisoria sperimentazione' lo studio della craniometria, del peso del corpo, restituendo, dunque, il medico a s\u00e9 medesimo.\nDal punto di vista spiritualistico, evidentemente sopraffatto sul terreno ideologico e culturale, a causa della presunzione di indipendenza della cultura positivista, soltanto il Rosmini manteneva il baluardo della necessit\u00e0 di utilizzare l'antropologia ai fini dell'indagine filosofica e morale, dai pi\u00f9 considerata nemica. Il Lombroso, dal canto suo, formul\u00f2 un discorso sulle razze originale ed abbastanza aggiornato per gli standard dell'epoca, ma che ebbe scarso seguito, a causa della limitatezza della borghesia progressista, nonch\u00e9 per l'onest\u00e0 scientifica e lo spirito critico che gli impedirono di formulare tesi eccessivamente rigide e nette al riguardo. Va per\u00f2 sottolineato il fatto che l'antropologia fu per lui pi\u00f9 che un metodo una vera e propria \"episteme\", in cui convergevano senso storico ed esigenze strutturalistiche, fiducia nella statistica e sperimentazione, visione evolutiva e materialistica, fede nel progresso e nel miglioramento dell'umanit\u00e0 (toccando anche temi proposti dal Cattaneo).\nL'uso della statistica.\nLa convinzione dei realisti circa l'esistenza dei fatti indipendentemente dalla loro interpretazione, contribuiva massimamente a formare il metodo sperimentale delle scienze biologiche, che consisteva nell'analisi dei fatti, alla stregua di qualsiasi altro fatto storico, come evento o serie di eventi. La sperimentazione vera e propria della singolarit\u00e0 di ogni evento si attuava come riscoperta di eventi analoghi a quello considerato o in catene casuali rinvenute parzialmente nella natura, quindi non prodotte sperimentalmente dall'uomo; questo perch\u00e9 era preminente la concezione dinamica della natura come storia (che rimanda alle teorie del Vico, di cui sappiamo il Lombroso sempre fu grande ammiratore). L'analisi storica o genetica, costituente il metodo allora definito 'storico' si annullava per\u00f2 quando lo studioso andava a ricercare le eziologie o le catene genetiche comuni, volendo trascendere l'elemento storico e temporale, anzich\u00e9 insistere sulle peculiarit\u00e0 individuali del presente.\nGli individui si trasformavano allora in classi, strutture, astrazioni, appariva palesemente il ripetersi delle vicende con un ritmo che ricorda l'anaciclosi polibiana, e che, in quel tempo, rassicurava sull'esistenza di un sapere sicuro al punto di essere operativo e dimostrabile sulla base dello schema intuito con la sperimentazione, derivata alle tecniche mediche dalle scienze biologiche, a conferma delle loro convinzioni realistiche. Il divenire e la dialettica venivano cos\u00ec assimilati a lotta per l'esistenza ed evoluzione, gli antichi valori venivano travasati nella fede nella scienza, riempiendo la pedagogia di medicina e d'igiene anzich\u00e9 di sapere e buon senso. L'enciclopedismo conferiva alle individualit\u00e0 biologiche oggetto d'analisi non solo carattere di individui empirici, ma di pi\u00f9 grandi organismi, generi e specie e famiglie, concepiti come realt\u00e0 effettivamente esistenti.\nA tale proposito la statistica, attraverso la quantificazione dell'omogeneit\u00e0 o analogia tra gli individui, sembrava essere il migliore degli ausili al fine dell'analisi scientifica e della creazione di una fisionomia organica delle astrazioni dei dati sperimentali. Fondamentale fu la teoria di Adolphe Quetelet che, dal 1835, accostava al concetto di specie quello pi\u00f9 propriamente statistico di \"uomo medio\", elaborato in una serie di lavori statistici ed antropometrici da cui si evince che le variazioni relative ai caratteri quantitativi sono in realt\u00e0 variazioni in difetto o in eccesso rispetto ad un valore rappresentato dalla media aritmetica di tutti quelli trovati; dunque le deviazioni dalle medie, se riferite ad un numero significativo di individui, erano paragonabili a quelle che si presentavano nelle misurazioni compiute in ambito fisico per le misure di precisione. Questi elementi vennero tenuti a modello dal Lombroso nel corso delle sue indagini, infatti egli cerc\u00f2 di applicarli alla realt\u00e0 italiana ed a quei settori che maggiormente lo interessavano (i.e. il cretinesimo e le alienazioni), riconvergendo inevitabilmente in quella che \u00e8 la legge dell'errore formulata dal Gauss.\nTipi di delinquenza e rimedi sociali.\nLa scuola penale positiva e quella lombrosiana avevano, dopo la diffusione delle loro ricerche, stabilito una sorta di terminologia; i \"delinquenti d'occasione\" erano quelli che trasgredivano la legge per caso, i \"delinquenti d'abitudine\" erano invece quelli occasionali recidivi, i \"rei latenti\" quelli cui ancora non si era presentata l'occasione di delinquere, sebbene per circostanze o predisposizione potessero pi\u00f9 facilmente esserne trasportati; socialmente si era considerato che a questa tipologia appartenessero soggetti quali prostitute, marinai, artigiani, soldati e professionisti. I \"delinquenti per passione\" invece delinquevano per una certa qual causa altruistica, al fine di sottrarre dal pericolo una persona amata, assolutamente senza premeditazione, spesso ripiegando nel suicidio rendendo circolare il gesto delittuoso. L'istruzione, secondo il Lombroso, diminuiva i reati di sangue ed accresceva invece quelli di truffa e sessuali; la religione, secondo il Lombroso, era aliena da qualunque influenza sul gesto scellerato. Anche alcune malattie provocate dalla povert\u00e0 avrebbero avuto un'influenza sul gesto criminale, ad esempio patologie quali la pellagra, l'alcolismo, la scrofola e lo scorbuto.\nSecondo il Lombroso la donna era propensa a compiere meno omicidio e truffa che aborto ed infanticidio, i celibi e gli sposati senza prole delinquerebbero pi\u00f9 facilmente. Per il Lombroso le prigioni potevano essere considerate come \"universit\u00e0 del delitto\", capaci soltanto di impaurire coloro che difficilmente delinquono. Secondo il Lombroso la legge del perdono avrebbe potuto dare buoni risultati ingenerando timore ed evitando di sottoporre il reo alla degenerazione del carcere. Le carceri dovrebbero trasformarsi in manicomi criminali, inseguendo l'obiettivo, promulgato dal Lombroso, di allontanare dalla societ\u00e0 il pericolo dei criminali nati e dei pazzi morali (le due specie ritenute maggiormente pericolose); i riformatori dovrebbero essere simili a famiglie (esperimento che si tent\u00f2 a Torino), il divorzio avrebbe rimediato all'adulterio e l'abolizione del lavoro notturno avrebbe contribuito alla diminuzione degli stupri; si prospettavano anche iniziative per ridurre l'alcolismo nella popolazione. L'attenzione del Lombroso in questo settore era fondamentalmente rivolta alla cosiddetta \"profilassi del delitto\", attraverso la lotta contro quelle che lui definiva le tre grandi superstizioni del suo tempo, le pi\u00f9 ostacolanti e pericolose. La prima era quella della \"volontariet\u00e0 dell'atto criminoso\", la seconda quella della \"pena dosimetrica\" e la terza quella dell'unicit\u00e0 geografica della legge penale, insistendo sulla necessit\u00e0 di un insegnamento superiore di criminologia, che avrebbe inevitabilmente contaminato anche lo studio superiore del diritto penale. Fondamentale era per il Lombroso conoscere le cause interne all'individuo e quelle esterne del delitto, tramite l'approfondimento della sociogeografia.\nNell'analisi dei criteri e dei mezzi di repressione andavano enumerate, secondo il Nostro, anche le influenze dettate dall'antropologia, dalla psicologia e dallo studio delle scienze ausiliari. Un programma simile sar\u00e0 accennato dal Cattaneo in una riforma radicale delle leggi penali e del processo come procedura, riconoscendo l'individualit\u00e0 antropologica del delinquente al fine di assegnarlo al regime di detenzione pi\u00f9 appropriato alla sua condizione. Secondo il Lombroso, la formalit\u00e0 del processo ne soffocava la sostanza e la materia, occultando la realt\u00e0 con pregiudizi e presunzioni. Infine poich\u00e9, secondo il Nostro, nei delinquenti abbondavano audacia ed amore del nuovo, questi potevano essere reintegrati nel contesto sociale in situazioni quali l'attivit\u00e0 militare (ad esempio contro i briganti).\nIpnosi e spiritismo.\nCon il libro del 1909 \"Ricerche sui fenomeni ipnotici e spiritici\" Lombroso abbandona una visione strettamente materialista e comincia a credere a parte del soprannaturale. .\nOpere.\nLe prime elaborazioni teoriche sul caso del Cardano.\n\"Sulla pazzia del Cardano\" fu una delle sue prime opere: in essa prendono corpo le radici delle sue teorie, che nascono da quella \u00ab...simpatia che ci fa care le sventure altrui\u00bb, come la definisce il Lombroso stesso intendendo con questa perifrasi l'interesse per i morbi in genere.\nCos\u00ec il Lombroso si accost\u00f2 alla teoria del personaggio domandandosi se il genio del dotto possa in qualche modo confondersi con la follia, problema gi\u00e0 discusso da Forbes Winslow. In quest'opera il Lombroso si definisce \"biografo e storico di un ingegno celebre\", e procede minuziosamente nell'elencare i sintomi che accompagnavano la vita del personaggio, partendo dall'infanzia (sogni ricorrenti, allucinazioni, manie di persecuzione, ecc.) considerando il personaggio dal punto di vista biologico, pi\u00f9 che antropologico, come fosse \u00ab...eredit\u00e0 fusa di uno stupendo apparato nervoso suscettibilissimo e reso sempre pi\u00f9 vibrante dalle scosse della scienza e della gloria\u00bb. Lo studio del Lombroso in questo senso aveva gi\u00e0 acquisito una metodologia, avendo egli deciso di partire nella sua analisi cronologica dalle vicende parentali ed anche pi\u00f9 estesamente genealogiche ereditarie e proseguendo poi nella conclusione che gli studi del Cardano apparivano ad un occhio attento come sintomi di quell'impulso nervoso, ma colorati dall'intuito del genio. Importante \u00e8 la parte centrale, che verte pi\u00f9 prettamente sui nessi tra pazzia e sogno, avviando ad individuare in episodi autobiografici del personaggio la conferma di alcune leggi importanti per la storia psichiatrica.\nConsiderazioni critiche.\nLa teoria di Lombroso ha senz'altro avuto meriti e demeriti dal punto di vista storico, infatti egli \u00e8 stato definito come \u00ab...un uomo di genio a cui manc\u00f2 il talento\u00bb. Alcune critiche che gli possono essere mosse sono le seguenti:\nBibliografia.\nSul contributo recato da Lombroso e dalla sua scuola all'analisi della delinquenza economica si veda:\nPer le sezioni riguardanti le teorie del Lombroso si vedano i seguenti testi:\nOpere teatrali su Lombroso.\nAlla figura dello studioso \u00e8 stato dedicato uno spettacolo teatrale scritto da Alessandro Riccio dal titolo \"In viso veritas\": il professore si trova di fronte ad uno dei primi serial killer e cerca di applicare su di esso le sue teorie, scontrandosi per\u00f2 di fatto con un tragico fallimento. La vicenda basa la sua storia su fatti realmente accaduti e su documenti che attestano il lavoro del professore."}
{"id": "31976", "revid": "125996740", "url": "https://it.wikipedia.org/wiki?curid=31976", "title": "Ladispoli", "text": "Ladispoli \u00e8 un comune italiano della citt\u00e0 metropolitana di Roma Capitale nel Lazio.\nEtimologia.\nL'etimologia del nome \u00abLadispoli\u00bb deriva da Ladislaopolis, contrazione del nome del fondatore, Ladislao Odescalchi, e il termine greco \u03c0\u03bf\u03bb\u03b9\u03c2 -\"polis,\" \u00abcitt\u00e0\u00bb. \nGeografia fisica.\nTerritorio.\nLadispoli \u00e8 letteralmente tagliata da due piccoli fiumi, il Sanguinara e il fosso Vaccina, i quali si possono attraversare dai quattro ponti nelle vicinanze del lungomare, due dei quali interamente di legno.\nLa sabbia delle spiagge di Ladispoli in origine \u00e8 nera per effetto della elevata componente ferrosa ed \u00e8 per questo motivo che fino agli anni sessanta era un luogo di villeggiatura rinomato per la possibilit\u00e0 di effettuare sabbiature terapeutiche.\nDei numerosi boschi e paludi che erano presenti nel territorio durante il medioevo, oggi rimangono l'oasi faunistica di Palo, attraversata dalla pista ciclabile, e la palude di Torre Flavia.\nDa ultimo si evidenzia come, nel mare antistante Ladispoli, sembra stia comparendo una piccola barriera corallina. Tale fenomeno, sicuramente acutizzato negli ultimi anni a causa del riscaldamento delle acque del Mediterraneo, rappresenta una sorta di \"fatto unico\".\nClima.\nClassificazione climatica: Zona C, 1295 GR/G\nStoria.\nOrigini.\nLe prime testimonianze di attivit\u00e0 umana nel territorio dell'odierna Ladispoli si datano nel tardo neolitico tra il 3000 e il 2000 a.C. I primi resti umani sono costituiti dalle punta di freccia tardo-neolitiche rinvenute nella palude di Torre Flavia.\nL'attuale Ladispoli sorge sul vecchio porto di Alsium, uno dei tre porti insieme a Punicum (Santa Marinella) e Pyrgi (Santa Severa) della citt\u00e0 etrusca di Cerveteri. La deduzione coloniale romana si ebbe nel 272 a.C. anno in cui fu confiscata la met\u00e0 del territorio di Cerveteri per darla alle nuove colonie.\nDa quel momento Alsium divenne localit\u00e0 marittima di facoltosi romani che costruirono ville poste a pochi metri dal mare, tra i quali si dice vi fossero anche Pompeo e lo stesso Giulio Cesare secondo quanto racconta nei suoi testi Cicerone.\nL'ultimo scrittore classico che cita Alsium fu Rutilio Namaziano il quale partito da Ostia nel 416 d.C. and\u00f2 a visitare le sue tenute in Gallia via mare, ci\u00f2 a causa della pericolosit\u00e0 che un viaggio via terra avrebbe comportato. Nel \"De Reditu suo\" racconta delle lussuose ville affacciate al mare che ancora erano frequentate nonostante il malessere generale della societ\u00e0 romana del V secolo d.C.\nDurante le guerre greco-gotiche Totila sottomise e distrusse la citt\u00e0, come dimostrano le varie tombe di fattura gotica nelle vicinanze di Via Aurelia.\nNel 1200 si ha la prima menzione in un documento genovese del Castrum Pali, un insediamento fortificato che sarebbe stato successivamente convertito in castello utilizzando tra l'altro anche i grandi blocchi in opera quadrata dell'antico porto di Alsium. Il nome forse deriva da palus (palude) le quali circondavano il castello. Nel castello, appartenuto a vari uomini di spicco nell'aristocrazia romana, hanno soggiornato personaggi come Franciotto Orsini, Papa Alessandro VI Borgia, Felice Orsini Della Rovere, i papi Paolo III e Sisto V, i cardinali Flavio e Virgilio Orsini.\nEt\u00e0 moderna.\nIl castello di Palo fu feudo degli Orsini e venne acquistato nel 1693 dagli Odescalchi; pass\u00f2 quindi per vendita al duca Grillo di Genova e al marchese Carlo Loffredo di Treviso, per tornare quindi ancora agli Odescalchi nel 1870.\nNel 1884 Livio Odescalchi fece donazione del possedimento di Palo al figlio secondogenito, Ladislao, che prese residenza nel castello. Intorno a questo era cresciuto un piccolo borgo e per allontanarne gli abitanti e i villeggianti, il principe Odescalchi fond\u00f2 nel 1888 la cittadina che da lui prese il nome, in una striscia di terreno tra i torrenti Vaccina e Sanguinara. Il tracciato fu opera dell'ingegnere Vittorio Cantoni.\nFino al 1949 era frazione del comune di Civitavecchia; in tale data pass\u00f2 al comune di Cerveteri. Nel 1970 divenne comune autonomo.\nNegli anni settanta ed ottanta Ladispoli era uno dei punti di transito per gli immigrati provenienti dall'Unione Sovietica. Migliaia di immigrati sovietici vivevano in citt\u00e0 in attesa dei visti d'ingresso principalmente verso USA, Canada e Australia.\nIl comune viene insignito del titolo di citt\u00e0 nel febbraio 2011 con decreto del presidente della Repubblica.\nMonumenti e luoghi d'interesse.\nArchitetture religiose.\nA Ladispoli vi sono vari luoghi di culto, tra cui:\nArchitetture civili.\nVi \u00e8 un monumento ai caduti di Ladispoli durante la Seconda Guerra Mondiale tra Via Vittorio Cantoni e Via Filippo Moretti. \nRecente \u00e8 la realizzazione di due ponti pedonali sul lungomare, sui fossi Vaccina e Sanguinara: il cosiddetto \"ponte di legno\" un ponte strallato su due cavalletti, pavimentato in legno inaugurato nella primavera del 2007, e il cosiddetto \"ponte bianco\" un ponte reticolare ad arcata unica in puro stile Calatrava, inaugurato nel dicembre 2009 e intitolato a Abebe Bikila. \nAltro.\nLa piazza principale \u00e8 da sempre Piazza Marescotti, la cui attuale configurazione risale al 2006, anno in cui \u00e8 stata ribattezzata Roberto Rossellini, rendendo cos\u00ec omaggio al noto regista, assiduo frequentatore di Ladispoli.\nAree naturali.\nSono presenti inoltre l'oasi faunistica a Palo, nata nel 1980 su un'area di propriet\u00e0 dei principi Odescalchi e gestita dal WWF, e l'oasi della palude di Torre Flavia, riconosciuta \"monumento naturale regionale\" e dichiarata \"zona speciale protetta\", in gestione alla Provincia.\nSociet\u00e0.\nEvoluzione demografica.\nSecondo i dati ISTAT al 1\u00ba gennaio 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCinema.\n\"(film girati a Ladispoli)\"\nLa maggioranza dei film che hanno visto Ladispoli come set sono stati girati dal regista, sceneggiatore e produttore Roberto Rossellini il quale era particolarmente legato alla citt\u00e0 del litorale laziale. \nInfrastrutture e trasporti.\nStrade.\nLadispoli \u00e8 collegata alla principale rete viaria nazionale, tramite l'autostrada A12 Roma - Civitavecchia e la Strada statale 1 Via Aurelia.\nFerrovie.\nSul territorio comunale \u00e8 presente la stazione ferroviaria di Ladispoli-Cerveteri, importante scalo sulla ferrovia Roma-Civitavecchia-Pisa, servita anche dai treni della FL5.\nMobilit\u00e0 urbana.\nLadispoli \u00e8 collegata, attraverso i bus Cotral, a Roma, Fiumicino (frazioni di Palidoro, Torrimpietra e Aranova), Civitavecchia, Cerveteri, Allumiere, Tolfa, Bracciano e Bassano Romano. I servizi urbani locali, che la collegano con le frazioni e con il comune di Cerveteri, sono gestiti da Seatour.\nAmministrazione.\nGemellaggi.\nNegli anni cinquanta il solo gemellaggio era con la citt\u00e0 spagnola Benicarl\u00f3 per via della comune propensione alla coltivazione del carciofo. A partire dal 2000, per\u00f2, i gemellaggi sono aumentati di molto favorendo comunque ancora in alcuni casi come Castroville e Tinos la similitudine agraria. I rapporti tra le citt\u00e0 gemellate sono ottimi e ogni anno in occasione della Sagra del Carciofo vengono invitate a Ladispoli ampie rappresentanze.\nLe citt\u00e0 attualmente gemellate con Ladispoli sono:\nSport.\nCalcio.\nCi sono tre squadre di calcio appartenenti alla categoria di livello regionale:"}
{"id": "31977", "revid": "3115", "url": "https://it.wikipedia.org/wiki?curid=31977", "title": "Lanuvio", "text": "Lanuvio (l'antica \"Civita Lavinia\") \u00e8 un comune italiano di abitanti della citt\u00e0 metropolitana di Roma Capitale nel Lazio. Situato a circa 33\u00a0km a sud est della capitale, sui Colli Albani, il suo territorio ricade in parte all'interno dei confini del parco regionale dei Castelli Romani.\nGeografia fisica.\nTerritorio.\nIl territorio di Lanuvio possiede una lunga tradizione fondiaria, che trae le sue origini dall'epoca romana, passando poi per il Medioevo e Rinascimento.\nIn un documento del 599 d.C. vengono riportati i fondi romani del territorio lanuvino, ormai di et\u00e0 tardo-antica, tutti localizzati e cos\u00ec elencati:\nNel Medioevo un documento del 1244 riporta le localit\u00e0 del territorio, anche queste localizzate, tra cui: la Piscina Bifurci, con riferimento ad un\u2019area paludosa (oggi Malcavallo). Un\u2019altra piscina medievale \u00e8 stata localizzata in localit\u00e0 Pian Marano, sotto Lanuvio, e quindi nel Medioevo l\u2019intera area a sud di Lanuvio corrispondeva ad un immenso acquitrino. Lo Spinacetum, ovvero un\u2019area boschiva corrispondente all\u2019odierna Selva. L\u2019Insula Lombardorum, nome conservato tutt\u2019oggi in localit\u00e0 Le Isole (nel comune di Aprilia), che deriva da un terreno compreso tra due ruscelli, il fosso di Spaccasassi ed il fosso della Farneta, i quali confluiscono tra loro in questo punto. Il confine meridionale del territorio lanuvino era scandito da un fossato artificiale, riportato come formale de Orsano, che correva in linea retta da est ad ovest tagliando il territorio a sud di Lanuvio, quasi parallelo all\u2019odierna Via Carrocceto. Tra gli edifici medievali nel territorio, la chiesa della Madonna della Selva.\nNel Rinascimento nasce il toponimo di Malcavallo (sinonimo di Malpasso, Malcammino), che allude alla difficolt\u00e0 di attraversare questo tratto della Via Astura, a causa del continuo impaludamento della strada romana in questo punto. In questo periodo sorge Casale della Mandria, raffigurato in una mappa di Cingolani del 1692. La tenuta del casale era separata da Campoleone attraverso un fossato artificiale curvilineo, scavato nel Rinascimento, che ha lasciato il nome all\u2019odierna Via del Formale Rotondo. Nell\u2019Ottocento questa tenuta era divisa in vari quarti, tra cui La Bandita (ovvero un\u2019area boschiva in cui era bandito il pascolo), Camporamorta e Quartaccio (il cui toponimo indica dei terreni non molto fertili e di difficile lavorazione), Selva Nuova, Macchia del Casale etc\u2026\nClima.\nDal punto di vista climatico il territorio rientra nel dominio del clima temperato mediterraneo con inverni miti, temperature autunnali superiori a quelle primaverili, estati ventilate. Nell'area dei Colli Albani, dunque anche a Lanuvio, si presenta il fenomeno detto \"stau\", che consiste nella riduzione del vapore acqueo nelle nuvole man mano che il terreno si alza. Perci\u00f2 la piovosit\u00e0 maggiore si avr\u00e0 sulle prime alture dei colli, rivolte verso il mare, verso sud sud-ovest, e la minore verso nord.\nLanuvio, trovandosi sulla traiettoria delle correnti umide tirreniche, risulta piuttosto piovosa con 1000\u20131100\u00a0mm annui di precipitazioni.. I venti spirano prevalentemente da sud e da ovest, pi\u00f9 raramente da nord e da est.\nNormalmente la zona \u00e8 battuta da venti di scirocco e libeccio, ma talvolta compare anche il ponentino, vento caratteristico della zona di Roma.\nL'estate \u00e8 calda e asciutta, l'inverno mite e piovoso senza, in genere, che vengano raggiunte temperatura eccessivamente basse. A Lanuvio nevica molto raramente e solo in caso di freddo intenso generalizzato. In estate le temperature possono raggiungere i 35\u00a0\u00b0C con punte di 38\u00a0\u00b0C. \nStoria.\nOrigini.\nL'odierno centro urbano insiste sul sito dell'antica Lanuvium, ben identificata quest'ultima grazie alle testimonianze di Strabone e di Appiano.\nSulle presunte origini di Lanuvio, ci sono pervenute una serie di tradizioni tra loro contrastanti, cosa questa tra l'altro riscontrabile per altre citt\u00e0 del Lazio antico. La prima che si rif\u00e0 al filone greco-argivo \u00e8 quella tramandata da Appiano, secondo cui la fondazione di Lanuvio fu dovuta a Diomede figlio di Tideo, signore di Argo.\nLa seconda, invece, relativa al filone troiano, \u00e8 emersa grazie al ritrovamento di frammenti di intonaco rinvenuti nel 1969 a Taormina e appartenenti al ginnasio dell'antica Tauromenion, dove si parla di Fabio Pittore, primo annalista romano, e gli si attribuisce la narrazione dell'arrivo in Italia, in seguito alla guerra di Troia, di un certo Lanoios, fondatore nel Lazio di una cittadina, che avrebbe preso da lui il nome.\nStudi sulla veridicit\u00e0 di queste tradizioni si sono susseguiti nel tempo, e tra l'altro gli ultimi progressi della ricerca archeologica hanno restituito loro un buon margine di credibilit\u00e0, anche se alcune di esse sono da prendere cum grano salis.\nPer Lanuvio, infatti, c'\u00e8 discordanza tra le fonti antiche, che riporterebbero la fondazione della cittadina agli anni immediatamente successivi alla guerra di Troia (1180-1170 a.C.), e le testimonianze archeologiche i cui reperti pi\u00f9 antichi, rinvenuti sul colle San Lorenzo, si datano al pi\u00f9 presto agli inizi del IX secolo a.C.\nEt\u00e0 antica.\nLe prime notizie attendibili della cittadina ci testimoniano che, sul finire del VI secolo a.C., faceva parte dei trenta \"populi\" della lega latina, \"populi\" che si riunivano nel \"lucus\" di Diana Nemorense. Insorse, insieme ad altre citt\u00e0 latine, contro Roma, nella battaglia presso Aricia (504 a.C.), in quella del lago Regillo (496 a.C.), nel 383 a.C., nel 341 a.C., con esiti quasi sempre negativi.\nIn seguito all'ultima e definitiva sconfitta avvenuta nel 338 a.C., perse, insieme alle altre cittadine del Latium vetus, l'indipendenza, ma gi\u00e0 nel 332 a.C. ottenne un trattamento di privilegio e la \"Civitas cum suffragio\" da parte di Roma, in cambio di ammettere il popolo romano ad amministrare la met\u00e0 dei proventi del santuario di Giunone Sospita.\nDal 332 a.C. fino allo scoppio della prima guerra civile (87-86 a.C.), Lanuvio mantenne un elevato grado di benessere, ma parteggiando in quest'ultimo frangente per Silla, venne ridotta da Mario a colonia militare. Siccome gli eventi di quegli anni erano soggetti a repentini mutamenti politici, avvenne che il partito mariano cadde in rovina e Lanuvio, in poco tempo, ritorn\u00f2 ad essere una cittadina di primissimo piano. Le fonti antiche, infatti, ci testimoniano come Lanuvio, a partire dall'et\u00e0 tardo-repubblicana, divenne meta dei personaggi pi\u00f9 in vista della politica romana, vi ebbero dimora: Marco Emilio Lepido, Marco Giunio Bruto, Augusto e Marco Aurelio. Diede anche i natali al console dell'anno 62 a.C. Lucio Licinio Murena e agli imperatori Antonino Pio e Commodo.\nCon l'editto di Teodosio del 391, che sanciva il Cristianesimo come unica religione dell'impero romano, inizi\u00f2 la decadenza e l'inesorabile abbandono dell'antica Lanuvio. Questo editto comport\u00f2 infatti anche l'immediata chiusura di tutti i templi pagani tra cui anche quello di Giunone Sospita, funzionante fin dal VI secolo a.C., e che era stato l'elemento propulsore della cittadina per dieci secoli.\nEt\u00e0 medievale e moderna.\nGli studi dell'archeologo Christian Mauri hanno permesso di ricostruire la storia medievale di Lanuvio, finora ancora poco conosciuta. \u00c8 stato osservato come il castello medievale sia stato eretto al di sopra di una precedente colonia romana dell'et\u00e0 di Silla, di cui si conservano ancora oggi parte delle mura di cinta (un tratto di queste mura \u00e8 stato erroneamente attributo in passato alla scena del teatro romano, risalente invece all'et\u00e0 augustea).\nLa viabilit\u00e0 moderna del centro storico di Lanuvio ricalca inoltre la precedente viabilit\u00e0 romana ad assi ortogonali.\nNel IX secolo, in seguito alle invasioni dei Saraceni, venne fondata la citt\u00e0 altomedievale di Civita Novina (variante di Civita Nova) ed in questa circostanza le mura di cinta romane vennero restaurate con murature costituite da blocchi di tufo di spoglio, ancora oggi visibili in pi\u00f9 punti lungo il castello. All'interno di Civita Novina sorgevano due chiese altomedievali entrambe del VI secolo, quella di S. Maria (corrispondente all'odierna collegiata di S. Maria Maggiore) e quella di S. Andrea \u201c dei Goti \u201d (di cui si scorge l'abside in opera listata in Piazza del tempio d'Ercole).\nNella prima met\u00e0 del secolo XIV il castello e il tenimento appaiono ancora di propriet\u00e0 per tre delle quattro parti al monastero di San Lorenzo fuori le mura essendo la quarta parte dei Frangipane che avevano tentato di impossessarsi anche delle restanti parti negli anni precedenti.&lt;br&gt;\nNel corso del Trecento il parziale passaggio di propriet\u00e0 del castello nelle mani dei Frangipane coincise anche con il cambiamento del nome in Civita Lavinia, che rimarr\u00e0 al paese fino al 1914 (allorquando venne ripristinato l'antico nome romano di Lanuvio). Tra i monumenti medievali pi\u00f9 importanti segnaliamo il Torrione cilindrico posto all'ingresso del castello ed eretto nel 1480 dal cardinale Guglielmo d'Estouteville, del quale rimane lo stemma marmoreo (incompiuto), e le torri rotonde cinquecentesche, fatte costruire probabilmente da papa Alessandro VI Borgia tra il 1501 ed il 1503, anni in cui questo papa risulta essere proprietario del castello.. Alcuni documenti del 1507 hanno riportato inaspettatamente a Lanuvio la presenza di architetti e carpentieri fiorentini, tra cui Antonio da Sangallo il Giovane. Da segnalare anche la residenza fortificata dei Frangipane (di cui rimane una parete in tufelli del XIV secolo al termine di Via Capocroce) ed una casa medievale con torre inglobata nel successivo Palazzo Colonna.\nAnche se il sito non fu abbandonato nei secoli successivi all'editto di Teodosio, notizie certe di esso si hanno soltanto a partire dall'XI secolo d.C., quando, stando all'erudito locale Mons. Galieti, rinacque grazie all'opera dei monaci Benedettini col nome di \"Civita Lavinia\". Gaetano Moroni nel suo \"Dizionario di erudizione storico-ecclesiastica\" Vol. XXIX, p.\u00a038, riferisce altri nomi attribuiti a Lanuvio in et\u00e0 medievale: \"Civitas Lanivina\", \"Civitas Lavina\", \"Civitas Labina\", e per corruzione \"Civita Nevina\" e \"Civita Innivina\", in quanto Lanuvio venne confusa con l'antica \"Lavinium\". La localit\u00e0, e poi il comune, hanno conservato il nome di \"Civita Lavinia\" fino al 1914, quando il nome venne cambiato in quello attuale di \"Lanuvio\".\nIl Ratti nella \"Storia di Genzano\", pag. 47-48, riferisce che Lanuvio venne data nel 1216 dal Papa Onorio III Savelli ai monaci della Basilica di San Lorenzo fuori le mura. Il Nibby nella \"Analisi storico-topografico-antiquaria della carta dei dintorni di Roma\" (1837) ritiene che quell'evento rappresent\u00f2 il ripopolamento di Lanuvio, supportando questa ipotesi sul fatto che i Savelli furono signori del paese per lo meno fino al 1410, quando l'Antipapa Giovanni XXIII lo diede ai Colonna. Rimase sotto il dominio dei Colonna fino al 1564, anno in cui fu venduta, insieme ad Ardea, e Genzano, a Giuliano Cesarini, marchese di Civitanova Marche, al prezzo di 105.000 scudi.\nI secoli dall'XI fino alla seconda met\u00e0 dei XVI erano concitati per Lanuvio: saccheggi, assedi, donazioni. Per esempio, nel 1482 Civita Lavinia fu assediata e poi conquistata dal Duca di Calabria in lotta con Sisto IV; riconquistata nel 1485 dopo dalla truppe del nuovo papa Innocenzo VIII, venne data agli Orsini; i Colonna la riconquistarono al prezzo di una sanguinosa guerra, ma con un altrettanto sanguinoso evento il 19 febbraio 1486 venne riconquistata dalle truppe papali e successivamente di nuovo dai Colonna.\nVenduta da Marcantonio II Colonna, con l'avvento dei Cesarini prima e dei Cesarini-Sforza poi si ebbe un periodo di relativa tranquillit\u00e0. Papa Sisto V eresse Civita Lavinia in Marchesato, titolo acquisito dai Cesarini. I Cesarini abbellirono Civita Lavinia col concorso di architetti come Carlo Fontana (autore della imponente fontana), allievo del Bernini, e Tommaso Mattei (autore della torre campanaria della Chiesa di santa Maria Maggiore), allievo del rivale Borromini, o pittori quali Giulio Romano, allievo di Raffaello Sanzio.\nNel 1798 Lanuvio rischi\u00f2 di essere rasa al suolo dalle truppe francesi che volevano vendicare la morte di alcuni compagni qui uccisi, mentre scoppiava la controrivoluzione sanfedista. Venne salvata per l'intercessione della signora Teresa Dionigi che intervenne presso il rivoluzionario francese Paul-Louis Courier.\nNella seconda guerra mondiale, per l'importanza della sua posizione strategica, venne bombardata dal mare e sottoposta alle incursioni aeree delle armate alleate sbarcate ad Anzio. Completamente distrutto, il paese risorse grazie allo spirito di iniziativa della popolazione lanuvina.\nMonumenti e luoghi d'interesse.\nArchitetture religiose.\nLa chiesa medievale di S. Maria, corrisponde all\u2019odierna collegiata di S. Maria Maggiore, nel centro storico. Eretta al di sopra di una villa romana, \u00e8 stato ipotizzato che nella sua fase originaria sia stata una domus ecclesia, per le riunioni dei primi cristiani. Ne sono documentate due fasi nell\u2019Altomedioevo, una del VI e l\u2019altra dell\u2019VIII-IX secolo, epoca in cui la chiesa venne abbellita con transenne marmoree ed un ciborio. La fase romanica \u00e8 documentata da alcuni elementi scultorei del XIII secolo, tra cui una sfinge marmorea dalle lunghe trecce (oggi smarrita). L\u2019aspetto attuale della collegiata \u00e8 il frutto di un intervento di restauro eseguito nel 1675 da Filippo Cesarini, come si legge dall\u2019iscrizione in facciata.\nAltra chiesa di origine medievale \u00e8 quella di S. Andrea, di cui si scorge oggi l\u2019abside in opera listata, con laterizi romani di spoglio, risalente al V-VI secolo d.C. Quest\u2019abside venne fortunosamente alla luce durante i bombardamenti del 1944, a seguito dei quali venne chiamata localmente \u201ccapocroce\u201d (sinonimo di abside). La dedica a S. Andrea, santo venerato dai Goti durante le guerre greco-gotiche del VI secolo a.C., lascia intendere che la chiesa fosse legata in qualche modo ad uno stanziamento militare dei Goti.\nLa chiesa medievale della Madonna delle Grazie sorge subito al di fuori del paese, sulla Via Astura. La prima fase risale al XII secolo, di cui si conserva l\u2019ingresso originario (poi tamponato) rivolto ad ovest. Nel corso del Quattrocento, con l\u2019arrivo dei frati francescani che eressero l\u2019adiacente convento, la chiesa venne rialzata e restaurata e l\u2019ingresso ruotato a sud. Nel Cinquecento infine ne venne addossato un avancorpo, con lo scopo di aumentarne la capienza, nel quale si scorge una bifora tardo-gotica. Oggi la chiesa conserva un dipinto, considerato miracoloso, della Madonna delle Grazie. Questo dipinto infatti ha una notevole importanza per gli abitanti di questo paese, ed \u00e8 per questo che tutti gli anni, precisamente la seconda domenica del mese di Maggio si svolge una processione in onore della Vergine delle grazie.\nEconomia.\nLa principale attivit\u00e0 del paese \u00e8 l'Agricoltura, in particolar modo la Viticoltura. Lanuvio e la vicina Genzano si trovano infatti al centro del comprensorio di produzione del vino DOC Colli Lanuvini e Colli Lanuvini superiore. Molto importanti sono inoltre le attivit\u00e0 nell'ambito dell'Olivicoltura, della Floricoltura, della Frutticoltura e della produzione di ortaggi. Anche l'industria e il commercio hanno la loro importanza, specie lungo la Strada Regionale Nettunense, che collega Roma con Aprilia (Italia), Anzio (RM), e Nettuno (Italia).\nInfrastrutture e trasporti.\nMobilit\u00e0 extra-urbana.\nIl comune \u00e8 servito dalla rete di autolinee interurbane gestite dalla societ\u00e0 COTRAL; dal 1916 al 1943 la citt\u00e0 era servita da un'apposita diramazione delle tranvie dei Castelli Romani.\nAmministrazione.\nNel 1914 \"Civita Lavinia\" cambi\u00f2 denominazione in Lanuvio."}
{"id": "31978", "revid": "2039709", "url": "https://it.wikipedia.org/wiki?curid=31978", "title": "Lariano", "text": " \nLariano \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nDista 30\u00a0km dal capoluogo alle pendici della catena dei Monti dell'Artemisio, ai margini meridionali dei Colli Albani. Longitudinalmente confina ad ovest con Velletri, di cui \u00e8 stato frazione fino al 1967, e ad est con Artena. Confina inoltre a nord con Rocca di Papa e Rocca Priora, ed a sud con il comune di Cori in provincia di Latina tramite la frazione di Giulianello di Cori e con l'enclave del comune di Artena che comprende il Lago di Giulianello.\nGran parte del suo territorio ricade all'interno dei confini del Parco Regionale dei Castelli Romani.\nOrografia.\nL'insediamento urbano di Lariano si sviluppa su un territorio collinare sui 350 m s.l.m. Le quote pi\u00f9 elevate sono a nord al confine rispettivamente dei comuni di Velletri e Rocca Priora: il Maschio d'Ariano (891 m s.l.m.) ed il Colle del Vescovo (775 m s.l.m.). Altre alture consistono in blande colline immerse tra i boschi che digradano via via verso sud in direzione della pianura Pontina.\nClima.\nIl clima di Lariano \u00e8 fondamentalmente mite con inverni piovosi, temperature autunnali superiori a quelle primaverili ed estati ventilate. Nell'area dei Colli Albani, dunque anche a Lariano, si presenta il fenomeno detto \"stau\", che consiste nella riduzione del vapore acqueo nelle nuvole man mano che il terreno si alza. Perci\u00f2 la piovosit\u00e0 maggiore si avr\u00e0 sulle prime alture dei colli, rivolte verso il mare, verso sud sud-ovest, e la minore verso nord. Lariano risulta piuttosto piovosa con 1200\u00a0mm annui di precipitazioni. L'estate \u00e8 calda e asciutta, l'inverno \u00e8 mite senza, in genere, che vengano raggiunte temperature eccessivamente basse. A Lariano nevica raramente e gli accumuli superiori ai 10\u00a0cm si verificano solo in presenza di un freddo generalizzato marcato. In estate le temperature possono raggiungere i 35\u00a0\u00b0C con punte di 37\u00a0\u00b0C.\nStoria.\nStoria antica.\nL'insediamento di Lariano deve il suo nome ad una o pi\u00f9 ville della gens romana degli \"Arria\" esistenti in quei luoghi, da cui il nome \"Arianum\" che poi divenne \"Larianum\".\nStoria medievale.\nDemetrio, figlio di Melosio, oper\u00f2 nel X secolo la ricostruzione del castello per dar rifugio sicuro alle persone durante l'invasione degli arabi nell'846.\nLe contese per il possesso del Maschio di Lariano videro come protagonisti le potenti famiglie dei Conti di Tuscolo, degli Annibaldi, dei Savelli e soprattutto dei Colonna. La Chiesa romana rivendic\u00f2 il diretto dominio nel Conclave che si tenne a Viterbo nel 1269, in cui la Rocca di Lariano fu definita \"praetiosa\".\nI territori passarono sotto la completa dipendenza della Chiesa sotto papa Alessandro III. Il luogo era ritenuto di estrema sicurezza, tanto che nel 1200 papa Innocenzo III vi fece rifugiare il Visconte di Campiglia, quando questi fu fatto prigioniero dai romani durante la guerra contro Viterbo. Nel 1235 papa Gregorio IX incluse la Rocca di Lariano tra le \"Castellanie della Chiesa\".\nPapa Clemente IV nomin\u00f2 quale castellano il cavaliere templare fra Raimondo. Alla morte di papa Clemente, avvenuta il 29 novembre 1268 ed essendo vacante il soglio pontificio, Ricciardello Annibaldi, agendo di sorpresa si impadron\u00ec del castello di Lariano, dopo aver fatto scorrerie nel territorio circostante. Fu allora che le milizie di Velletri, esortate dal Collegio dei Cardinali, riuniti a Viterbo, tentarono a pi\u00f9 riprese di conquistare il Castello in nome e per conto della Chiesa.\nLa conquista non riuscita a Velletri, riusc\u00ec alla famiglia Colonna. A quel tempo Lariano doveva contare un buon numero di abitanti, forse superiore a quelli di Marino e Rocca di Papa. Alla fine del Trecento il Castello di Lariano era in possesso di Niccol\u00f2 Colonna che lo mantenne fin quando l'antipapa Clemente VII non lo consegn\u00f2 a Giordano Orsini. I Colonna non si dettero per vinti e il Castello torn\u00f2 a loro fino al 1412, anno in cui Teobaldo Annibaldi riusc\u00ec a riconquistarlo.\nLa distruzione del castello di Lariano.\nNel 1417 il cardinale Oddone Colonna sal\u00ec al soglio pontificio con il nome di Martino V e nel 1427 assegnava il castello in vicariato a suo nipote cardinale Prospero Colonna, ma nel 1431 mor\u00ec e il nuovo pontefice papa Eugenio IV revoc\u00f2 tutti i privilegi che i Colonna avevano conseguito sotto Martino V.\nI Colonna si rivoltarono contro le decisioni del Papa, costringendolo a fuggire in barca lungo il Tevere per rifugiarsi prima a Firenze e poi a Bologna. Eugenio IV reag\u00ec scomunicando i Colonna.\nLa scomunica comportava la confisca dei beni e tra questi era incluso il Castello di Lariano con i territori ad esso annessi. I Colonna non cedettero e scoppi\u00f2 la guerra. Gli ottomila fanti del Papa riconquistarono alla Chiesa Albano, Castel Gandolfo, Civita, Zagarolo e perfino Palestrina feudo principale dei Colonna, ma non riuscirono nella conquista del Castello di Lariano.\nIl Papa invi\u00f2 ben quattromila fanti ad assediare Lariano e a questi si aggiunsero altri ottocento soldati di Velletri, guidati da Paolo Annibaldi della Molara. Vi fu un attacco in massa e i difensori si attestarono con armi nella chiesa di San Silvestro. La lotta dur\u00f2 ancora qualche tempo, fino a che i Larianesi, sfiniti e senza possibilit\u00e0 di aiuti da altre casate capitolarono.\nIl 26 ottobre 1436 dal Castello uscirono in segno di resa Nardo Di Stefano e Cola di Nardo Sindaci. Il Castello di Lariano fu distrutto, incendiato e raso al suolo e il territorio fu donato da Eugenio IV a Velletri in riconoscenza dell'aiuto che i soldati veliterni avevano dato all'esercito del Papa.&lt;br&gt;\nNel 1447 papa Niccol\u00f2 V restituisce il possesso di Lariano al cardinale Prospero Colonna e ancora nel 1458 la localit\u00e0 era nelle mani dei fratelli Prospero e Odoardo Colonna, quest'ultimo la vendette alla sorella Vittoria che a sua volta la cedette nello stesso anno a Pio II che dispose il definitivo abbattimento della rocca che stava per essere ricostruita dal cardinale Prospero e nel 1463, lo stesso papa dichiarandone l'avvenuto abbattimento, ne riconosceva il possesso a Vittoria Colonna e suoi parenti.. Infine nel 1493 Papa Alessandro VI sanc\u00ec il possesso delle rovine del castello alla citt\u00e0 di Velletri.\nGli eredi dei Colonna tuttavia non mancarono successivamente di rivendicare ancora il possesso del suolo dove sorgeva la fortezza, obbligando la Santa Sede ad una conclusione della vicenda giungendo ad una spartizione del territorio tra Velletri e la famiglia avendo come confine la cima del Maschio.&lt;br&gt;\nSi \u00e8 supposto che, dopo la distruzione della fortezza, la popolazione dedita alle armi accettasse di trasferirsi a Velletri con il solo scopo di continuare il mestiere delle armi; mentre la popolazione contadina prefer\u00ec restare nei luoghi dove era nata e dove per sempre era vissuta.\nStoria moderna.\nIl centro attuale di Lariano sorse da capanne che occupavano la zona sottostante il Maschio di Lariano, divenute centro agricolo verso la fine del XVII secolo e gli inizi del XVIII. Nei secoli successivi, i ruderi del castello divennero rifugio di briganti, tra cui anche il famoso Gasperone.\nNel 1862 viene inaugurata la ferrovia Velletri-Segni che a Lariano aveva un suo scalo e che continuer\u00e0 a restare in funzione fino al 1965, anno in cui viene definitivamente chiusa l'ultima tratta Lariano-Velletri, ormai usata solo come raccordo merci, con un DPR. Nel 1967 Lariano divenne comune dividendosi da Velletri, della quale aveva sempre fatto parte.\nLa stazione di Lariano \u00e8 tuttora ben conservata con colori e scritte dell'epoca.\nCultura.\nBiblioteche.\nLa Biblioteca Comunale di Lariano \u00e8 stata istituita nel 2007 e fa parte del Consorzio per il Sistema Bibliotecario dei Castelli Romani.\nCucina.\nIl pane di Lariano \u00e8 preparato alla maniera tradizionale, con cottura nel forno alimentato con legna di castagno."}
{"id": "31979", "revid": "2015336", "url": "https://it.wikipedia.org/wiki?curid=31979", "title": "Licenza (Italia)", "text": "Licenza \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nLicenza si trova a di altezza sul livello del mare, sulle propaggini orientali dei monti Lucretili.\nStoria.\nIl nucleo antico di Licenza ebbe origine nel Medioevo per il fenomeno dell'incastellamento, in posizione dominante sulla valle del fiume omonimo, anticamente chiamato \"Digentia\".\nPer secoli Licenza fu feudo di un ramo degli Orsini: nel corso del XVII e del XVIII secolo, per\u00f2, i diritti sul castello vennero acquistati dai Borghese, che li detennero fino alla definitiva abolizione del sistema feudale. \nIl territorio comunale, durante la Restaurazione, fu incluso nella Comarca di Roma, sotto l'amministrazione del Governo di Arsoli.\nLicenza nel 1867 fu toccata dalla Campagna dell'Agro Romano per la Liberazione di Roma. \nCon l'annessione al Regno d'Italia, il comune di Licenza divenne parte della Provincia di Roma, venendo ad includere la frazione di Civitella, gi\u00e0 appartenente al comune limitrofo di Percile.\nSociet\u00e0.\nEtnie e minoranze straniere.\nAl 31 dicembre 2015 a Licenza risultano residenti 161 cittadini stranieri (15,92%), la nazionalit\u00e0 pi\u00f9 rappresentata \u00e8:\nInfrastrutture e Trasporti.\nStrade.\nIl comune \u00e8 attraversato dalla SR314 \"Licinese\"."}
{"id": "31980", "revid": "125289051", "url": "https://it.wikipedia.org/wiki?curid=31980", "title": "San Godenzo", "text": "San Godenzo (\"San God\u00e8nzo\", ) \u00e8 un comune italiano di abitanti della citt\u00e0 metropolitana di Firenze in Toscana, a circa 50 chilometri dal capoluogo, lungo la strada che porta a Forl\u00ec. Appartiene alla Unione di comuni Valdarno e Valdisieve.\nGeografia fisica.\nDati:https://www.sir.toscana.it/ appartenenti alla stazione di Castagneto, situata a 918 m s.l.m.:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 1258 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nNel corso del 2018 il sindaco Alessandro Manni tent\u00f2 avviare un processo di fusione fra i comuni di San Godenzo e Dicomano.Per il Si al progetto vi erano i due sindaci delle due amministrazione dalla parte del No invece il Comitato Difendi San Godenzo.\nIl 66% dei votanti vot\u00f2 contro la fusione al referendum consultivo."}
{"id": "31981", "revid": "1005847", "url": "https://it.wikipedia.org/wiki?curid=31981", "title": "San Piero a Sieve", "text": "San Piero a Sieve (pronuncia: ) \u00e8 un centro abitato, parte del comune di Scarperia e San Piero. Si trova nella citt\u00e0 metropolitana di Firenze. \u00c8 stato un comune italiano, che nel 2010 contava 4.065 abitanti in tutto il suo comune, fino al 1\u00ba gennaio 2014, quando \u00e8 stato fuso con Scarperia formando il nuovo comune di Scarperia e San Piero. Nel territorio di San Piero a Sieve \u00e8 localizzata la Villa medicea del Trebbio, dal 2013 nell'elenco del patrimonio dell'umanit\u00e0 dell'UNESCO.\nStoria.\nDalla preistoria agli Etruschi.\nLe pi\u00f9 antiche tracce di presenza umana nel territorio di San Piero risalgono al Paleolitico Medio. Nelle localit\u00e0 di Lucigliano, Toro, Le Mozzete, San Giusto a Fortuna sono stati rinvenuti numerosi strumenti di pietra selce, come punte di lancia, raschiatoi, ecc.\nI ritrovamenti archeologici pi\u00f9 importanti, per\u00f2, sono quelli legati alla presenza degli Etruschi, che ci testimoniano la presenza di una societ\u00e0 gi\u00e0 organizzata in insediamenti stabili a carattere urbano. Uno dei segni pi\u00f9 importanti della presenza etrusca a San Piero \u00e8 la tomba arcaica delle Mozzete (databile tra il VII ed il VI secolo a.C.), della quale ormai restano visibili solo degli enormi pietroni e lo straordinario ritrovamento in localit\u00e0 Monti di una serie di tombe scavate a pozzetto organizzate come una vera necropoli (VII secolo a.C.).\nLa successiva colonizzazione romana ha lasciato sul territorio una diffusa presenza, testimoniata nei nomi delle localit\u00e0 e dai ritrovamenti archeologici.\nIl Medioevo e la famiglia Medici.\nIl borgo di San Piero a Sieve nasce come nodo stradale presso l'antico ponte che, oltrepassando la Sieve, conduceva attraverso l'antica strada (derivata dal tracciato romano della Flaminia Militare) che valicava l'Appennino al passo dell'Osteria Bruciata. \u00c8 questo, l'essere sempre stato un nodo viario di grande rilevanza, l'elemento che caratterizza la storia del paese mugellano. La sua importanza deriva infatti dalla strada postale che sino al XVIII secolo l'attraversava e fu l'unica che da Firenze permetteva di giungere a Bologna. Dunque, per tornare alle origini, il primo agglomerato urbano si sviluppa nell'XI secolo (anche se la presenza di una torre di guardia dove oggi sorge Villa Schifanoia e di un villaggio/castello attorno ad essa \u00e8 probabile che fosse gi\u00e0 presente da un paio di secoli), in prossimit\u00e0 del ponte sulla Sieve, dopo la costruzione della chiesa plebana di San Pietro e prende il nome di \"Villa\". Nel secolo successivo, il 17 ottobre 1105, come si evince da un \"atto giudiciale\" redatto in presenza della Contessa Matilde, assume il nome di \"Villa Sevae\". Il nome definitivo di San Piero a Sieve risulta sia stato attribuito nel 1117, unendo la denominazione del borgo a quello della Pieve. Originariamente San Piero a Sieve apparteneva alla potente famiglia feudale degli Ubaldini da Coldaia. L'economia della comunit\u00e0 era esclusivamente rurale. La presenza di un mercato di bestiame favoriva il passaggio e la permanenza di genti in questi luoghi e sviluppava negli abitanti quell'attitudine allo scambio, al confronto e al dialogo che rimarr\u00e0 e si rafforzer\u00e0 nel tempo fino ai giorni nostri. \nSuccessivamente i Medici entrano in possesso di tutta la zona. Questo avviene nell'ambito di un preciso progetto politico-amministrativo di natura espansiva che vede, prima la Repubblica Fiorentina poi i Medici, avviare un processo teso ad estendere il controllo su tutto il contado per poter esercitare la gestione delle principali vie di comunicazione, che erano in possesso delle grandi famiglie feudali (come gli Ubaldini e i Guidi per ci\u00f2 che riguarda il Mugello) che fino ad allora spadroneggiavano sull'Appennino.\nL'impulso che i Medici diedero allo sviluppo di questa terra \u00e8 notevole. Certo \u00e8, che, quando decisero di tornare nelle verdi valli del Mugello rispondevano anche ad un sentimento naturale. \u00c8 infatti opinione comune affermare, obbedendo a un'antica consuetudine, che i Medici abbiano ricevuto i natali nel Mugello, anche se non esiste alcun documento che lo conferma. Inoltre, il fatto di essere tornati a vivere nel Mugello, quasi a voler respirare l'aria degli antenati, di avervi edificato ville e fortezze, una volta consolidato il proprio potere economico e politico, pu\u00f2 indurre a ritenere verosimile che i Medici siano stati realmente carbonai di Campiano, un piccolo borgo in collina, a ridosso della pianura di Cafaggiolo, dove in seguito Cosimo il Vecchio fece costruire all'architetto Michelozzo Michelozzi la famosa villa. Non si ha per\u00f2 alcuna notizia su chi sia stato il primo a spostarsi dalla campagna per approdare a Firenze. Il borgo di San Piero a Sieve ricevette una spinta notevole in relazione all'operosit\u00e0 dei Medici: s'ingrand\u00ec ed acquis\u00ec una certa importanza nel quadro politico mugellano, segnando anche un aumento della popolazione. Il transito di un numero sempre maggiore di persone rese necessario la realizzazione di strutture destinate all'accoglienza ed all'ospitalit\u00e0. Proprio per questo, nel 1275 fu creato un \"hospitale\" prospiciente alla piazza della Pieve, nel borgo, ad opera del \"presbiter Gianbonus\" come si evince dalla lapide scritta lasciata durante la costruzione. Altri spedali furono realizzati lungo la strada a Novoli, nel 1335, e a Tagliaferro, quest'ultimo affiancato da un albergo.\nUn'opera che riveste un valore strategico per la storia successiva della comunit\u00e0, \u00e8 la costruzione del ponte sulla Sieve. Il ponte, uno dei pi\u00f9 antichi su questo fiume, fu realizzato dai famosi maestri muratori fiorentini: Niccol\u00f2 di Ciardo, Francesco Carletti e Giovanni Mercati. Finalmente San Piero a Sieve poteva contare su un sicuro ponte in muratura che andava a sostituire quello in legname e pietra che aveva fino ad allora garantito il passaggio del fiume. Con questo evento San Piero a Sieve consolidava la propria funzione di mercato e luogo di sosta per i viaggiatori, commercianti e pellegrini. L'essere poi situato su una strada postale consolida questo ruolo. \u00c8 un dato ormai acquisito dalla storiografia l'importanza di questo tipo di strade per le comunit\u00e0 che ne sono toccate. La Firenze-Bologna, passando per il Passo del Giogo, considerata una postale e tale rimase fino all'apertura della nuova arteria per la Futa (1759). Questo collegamento era di primaria importanza per lo scambio tra le due regioni interappenniniche. Il viaggio tra le due citt\u00e0 richiedeva almeno due giorni di cavallo e prevedeva una sosta con cambio di cavalli appunto a San Piero a Sieve, favorendo cos\u00ec scambi, commerci e affari.\nTra il XIV e il XV secolo San Piero a Sieve vive il momento di maggior prestigio, in relazione naturalmente ai successi della politica medicea. Fu in questo periodo che questi eressero ville e castelli. A testimonianza dell'interesse della famiglia di banchieri fiorentini si pu\u00f2 citare l'impulso che questi diedero a una fabbrica di stoviglie, con fornace e casa colonica per i gestori, che all'epoca divenne molto famosa, per la qualit\u00e0 e la quantit\u00e0 del prodotto. C'\u00e8 da dire che gli abitanti di San Piero a Sieve contraccambiarono sempre con lealt\u00e0 l'impegno che i Medici profondevano verso la loro terra. Nel 1351 collaborarono con Giovanni de' Medici all'assedio di Scarperia. Pi\u00f9 tardi accolsero con gioia il ritorno dei Medici alla Signoria fiorentina: \"O Mugellani udite; scampanano a festa: tornati sono i Medici astuti, nostro incremento e onore!\", cantavano gli abitanti del paese. Alla fine del XIV San Piero a Sieve fu posta anche a capo della lega di Tagliaferro, che univa tutti i popoli dell'area circostante, compreso quello di Vaglia con la Pieve di San Cresci a Macioli.\nA San Piero ebbe alcune abitazioni sotto Schifanoia anche Bernadetto de' Medici, cugino di Lorenzo, oggi ancora riconoscibili ma pi\u00f9 volte rimaneggiate e ridotte all'anonimato. Pi\u00f9 tardi nel borgo vi nacque e visse Michele del Tavolaccino, detto Scoronconcolo, che come sicario di Lorenzino de' Medici assassin\u00f2 a colpi di coltello il primo duca di Firenze, Alessandro de' Medici, cugino di quest'ultimo.\nAttualmente \u00e8 anche una delle localit\u00e0 di fine tappa della via degli dei\nDal XV al XIX secolo.\nVerso la fine del XV secolo, in relazione ad un momentaneo disinteresse dei Medici nei con fronti dei propri possedimenti in Mugello inizi\u00f2 un periodo di declino e nel 1551 anche la lega di Tagliaferro fu posta sotto il Vicariato di Scarperia. Unico momento di rinascita per il borgo fu quando Cosimo I de' Medici decise di costruire la pi\u00f9 grande fortezza medicea proprio sul colle che domina l'abitato. Dal 1569 e per i 30 anni successivi la grande opera diede lavoro a molti paesani e si formarono diverse fornaci in tutto il contado per la fabbricazione di mattoni.\nIn concomitanza della caduta dei Medici nel XVII secolo, anche il borgo sulla Sieve vive un lungo periodo di stagnazione socio-economica, dovuto anche al passaggio del Granducato prima agli Asburgo-Lorena e poi ai Francesi con la conquista da parte di Napoleone. Con i Francesi il Granducato vide crollare la sua economia florida, dovuta al periodo dei Lorena, e anche tutta la vallata del Mugello conosce un lungo periodo di stallo.\nDal XIX secolo ai giorni nostri.\nCon il ritorno dei Lorena e la restaurazione del Granducato anche l'economia inizia a rifiorire e con il Granduca Leopoldo II di Toscana tutto il territorio ebbe un periodo di crescita grazie alla costruzione e completamento delle strade del Muraglione e della Futa. Inoltre il granduca inizi\u00f2 il progetto della Ferrovia Faentina che sar\u00e0 poi costruita circa mezzo secolo pi\u00f9 tardi.\nAnche il borgo di San Piero in questo periodo vede delle grandi modificazioni. La pi\u00f9 importante \u00e8 la costruzione della Via Provinciale che andava a sostituire la vecchia via della posta, angusta e molto in salita in alcuni suoi punti. Con la costruzione della nuova via, molto larga per permettere il passaggio di ogni tipo di mezzo e completamente in piano, fu anche abbattuto l'antico ponte medioevale e ricostruito uno molto pi\u00f9 grande e solido, anche per resistere alle frequenti piene della sieve. Per questo motivo in seguito la via provinciale e l'asse che si congiungeva ad essa che portava a Barberino, furono innalzate a formare argini per difendere la parte bassa del paese dalle alluvioni.\nEconomicamente San Piero vide una grande rinascita fine del XIX secolo, quando, con la costruzione della stazione ferroviaria arrivarono i primi treni favorendo la circolazione di persone e di merci. A questo proposito si pu\u00f2 affermare, che, lungo tutta la tratta Firenze-Faenza, San Piero a Sieve era una delle stazioni pi\u00f9 significative, alla quale facevano capo i cittadini di Barberino, Scarperia e Firenzuola. Adiacente alla stazione infatti fu costruito un grande magazzino per le merci e sorse anche il pi\u00f9 grande caseificio della zona.\nNell'arco dell'800 vissero a San Piero due personaggi che poi divennero famosi nell'Italia del XIX secolo. Il primo fu il Conte Luigi Guglielmo Cambray-Digny, proprietario della Villa di Schifanoia e della Fattoria adiacente. Con lui, grande studioso delle pratiche agricole, l'azienda divenne centro nevralgico agricolo, non solo di San Piero ma di tutto il Mugello: miglior\u00f2 molto le condizioni dei mezzadri e nei pressi del paese fece costruire persino una fabbrica di attrezzi agricoli. In seguito fu Ministro dell'agricoltura, dell'industria e del commercio al primo mandato, Ministro delle finanze al secondo e poi infine Senatore. A San Piero mantenne la carica di Gonfaloniere(durante il granducato) e Sindaco fino a quasi la sua morte.\nL'altro fu Pietro Cipriani che vide i natali proprio nel paese. Fu un grande medico e docente universitario gi\u00e0 a giovane et\u00e0 all'epoca del Granducato. Studioso del Colera che in quegli anni affliggeva molte citt\u00e0, diresse molti ospedali della Toscana e anche dell'Italia in generale durante queste epidemie. La carriera politica fu molto attiva specialmente durante il risorgimento e in seguito fu fatto senatore durante il regno. La casa natale \u00e8 segnalata oggi da una targa, si trova in Piazza Colonna dove sorge la Casa del popolo nel \"Palazzo Cipriani\".\nNel corso dell'ultimo secolo San Piero a Sieve subisce gli effetti e le conseguenze dei due conflitti mondiali come gli altri comuni del Mugello.La partecipazione dei suoi cittadini alla Resistenza \u00e8 attiva, cos\u00ec come dimostrano le memorie che i protagonisti ci hanno lasciato.\nSimboli.\nLo stemma del comune di San Piero a Sieve era stato concesso con decreto del presidente dell Repubblica del 27 luglio 1987.\nIl gonfalone municipale era un drappo di bianco.\nSociet\u00e0.\nEvoluzione demografica.\nQui sono riportati gli abitanti dell'ex comune di San Piero a Sieve dal 1861 al 2011\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 454 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nGastronomia.\nNel Mugello si pu\u00f2 scoprire una cucina e una ricchezza dei prodotti della terra che hanno conservato nel tempo l'autenticit\u00e0 delle proprie tradizioni. I primi sono spesso i tortelli di patate, le tagliatelle sui funghi, sul cinghiale, sulla lepre, farinate, zuppe, minestroni e pappe.\nLa carne ricopre un ruolo importante nella tavola mugellana. Numerosi sono gli allevamenti bovini, ovini e suini presenti nel territorio.\nIl latte bovino \u00e8 destinato in gran parte alla Centrale del latte di Firenze, con la produzione del latte \"Alta qualit\u00e0 selezione Mugello\" e del latte da agricoltura biologica \"Il podere centrale\".\nLa carne bovina, suina ed ovina \u00e8 commercializzata tramite la capillare rete delle macellerie del territorio. Il Centro Carni Mugello macella e lavora le carni\nprodotte dagli allevatori mugellani associati. \u00c8 una realt\u00e0 ormai consolidata a garanzia della qualit\u00e0 del prodotto locale.\nIl Mugello \u00e8 di fatto il territorio di allevamento della \"fiorentina\": qui la vera bistecca nasce al top della qualit\u00e0. Il formaggio \u00e8 pecorino, di pura o misto, e i contorni sono fagioli all'olio o verdure dell'orto.\nI dolci sono semplici come il pan di ramerino, la schiacciata con l'uva, classici come le crostate, elaborati come la torta o il budino di marroni, storici come la torta in balconata.\nInfrastrutture e trasporti.\nIl paese ha una propria stazione ferroviaria vicina al centro del paese. Per quanto riguarda il servizio pubblico su gomma il servizio \u00e8 effettuato dalla societ\u00e0 consortile Autolinee Mugello Valdisieve.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune dal 1859 al 1\u00b0 gennaio 2014, data della soppressione del Comune di San Piero a Sieve, con la fusione col vicino Comune di Scarperia.\nGemellaggi.\nSan Piero a Sieve \u00e8 gemellato con:\nSport.\nIl primo ente sportivo sanpierino nasce nel 1963 ed adotta i colori sociali bianco-rossi. Dieci anni dopo, la S.S. San Piero a Sieve si trasforma in Polisportiva nel settembre 1973. Oltre al calcio vengono inserite attivit\u00e0 come la pallavolo ed il ciclismo.\nDal 2013 anche il tennis viene annoverato tra le opportunit\u00e0 sportive del paese mugellano.\nLa squadra di calcio, dopo aver militato per ben sei anni in Eccellenza, retrocedendo in tre anni fino alla 1\u00aa Categoria. Nel Campionato 2013-2014, la squadra milita in 1\u00aa Categoria girone \"C\".\nSan Piero \u00e8 stato teatro di molte gare automobilistiche e motociclistiche anche storiche come la Mille Miglia ed il Circuito stradale del Mugello. La partenza e i box di quest'ultimo erano proprio nei pressi del paese. Per quanto riguarda altre gare meno famose, San Piero ha ospitato nel 1967 una gara della Formula 3 sul circuito stradale della Fortezza, ed infine il \"Giro delle Vespe\"(disputatosi dal '49 al '54 in un circuito improvvisato all'interno dell'abitato, dove i concorrenti correvano con gli scooter chiamati Vespe, dal marchio della Piaggio)."}
{"id": "31983", "revid": "1543377", "url": "https://it.wikipedia.org/wiki?curid=31983", "title": "Scarperia", "text": "Scarperia (\"Scarper\u00eca\", IPA: , in passato anche \"Scarpignana\", fondata con il nome di \"Castel San Barnaba\") \u00e8 una frazione del comune sparso di Scarperia e San Piero. \u00c8 stato un comune italiano, che nel 2010 contava 7.794 abitanti, della citt\u00e0 metropolitana di Firenze in Toscana. Dal 1\u00ba gennaio 2014 \u00e8 fuso con San Piero a Sieve formando il nuovo comune di Scarperia e San Piero.\n\u00c8 famoso per la produzione artigianale di coltelli e di macchine per caff\u00e8 professionali.\nL'altimetria del comune varia da 194 a 1.125 metri, con un'altitudine media di 659 metri circa.\nGeografia fisica.\nTerritorio.\nIl territorio \u00e8 caratterizzato da colline dall'aspetto dolce e curvilineo. Ma possiede anche alcune delle pi\u00f9 alte montagne del territorio mugellano. \n\u00c8 presente, poco fuori dal centro abitato, il Passo del Giogo, da cui si accede al comune di Firenzuola, per proseguire fino ad Imola e successivamente a Bologna\nOrigini del nome.\nNato come Castel San Barnaba, il paese cambi\u00f2 nome in Scarperia (anche Scarpignana in passato): infatti l'insediamento principale, che oggigiorno rappresenta il centro storico, \u00e8 situato alle falde (\"scarpa\", nel senso di scarpata) degli Appennini. \"Ria\" potrebbe riferirsi all'aggettivo in italiano antico, il quale significherebbe \"ostile\".Il nome era stato accostato anche ad un nome proprio etrusco (\"Scarpius\" in latino, \"Scarpe\" in lingua etrusca), ma questa supposizione non \u00e8 pi\u00f9 presa in considerazione.Infine si \u00e8 pensato anche ad un'ipotesi commerciale, che vedrebbe il nome associato ai calzolai.\nStoria.\nSconfitti gli Ubaldini, feudatari del Mugello, il 20 aprile 1306 il Consiglio dei Cento della Repubblica Fiorentina stabil\u00ec l'edificazione di una Terra Nova, cio\u00e8 una cittadella fortificata che potesse proteggere Firenze dagli attacchi provenienti da nord e si stabilisse in un punto strategico sulla via Bolognese ai piedi dell'Appennino tosco-emiliano. Questa venne fondata il 7 settembre dello stesso anno e prese il nome di Castel San Barnaba, dal santo dell'11 giugno, in onore della vittoria guelfa a Campaldino l'11 giugno 1289.\nIl Palazzo del Capitano della Terra Nova fu eretto non lontano dal Castello di Montaccianico, distrutto nell'estate del 1306, e quindi ampliato successivamente fino a divenire un Palazzo Signorile nel Quattrocento. Infatti, con un decreto della Repubblica di Firenze datato 11 aprile 1415, Castel San Barnaba si trasform\u00f2 da avamposto militare inespugnabile a Sede del Vicariato. Il Vicario, designato dalla Repubblica e rinominabile, riceveva l'investitura e governava per sei mesi. Aveva funzioni amministrative e giudiziarie. La \"terra murata\", popolata grazie ad un'esenzione decennale da tasse e balzelli, conobbe cos\u00ec una crescita demografica ed un periodo di prosperit\u00e0. Le botteghe, gli alberghi e le osterie erano numerosi, data la posizione strategica lungo la strada che conduceva al Passo del Giogo ed il rinomato artigianato del paese si specializz\u00f2 nei ferri taglienti.\nNel Settecento tuttavia, con l'ascesa dei Lorena, Scarperia conobbe un rapido declino: fu decisa l'apertura della Carrozzabile della Futa nel 1752, la quale tagliava fuori l'abitato dal traffico commerciale che era stato la sua fortuna. Per adeguarsi alle nuove condizioni, si punt\u00f2 ad abbellire l'aspetto del centro storico, con l'abbattimento di porte e mura verso la met\u00e0 dell'Ottocento.\nL'impoverimento di Scarperia conobbe il suo massimo quando nel 1908 fu emanata la legge giolittiana che impediva il commercio e il porto di coltelli a serramanico di lunghezza superiore al palmo della mano. L'artigianato d'eccellenza dei ferri taglienti \u00e8 sopravvissuto fino ai giorni nostri ed \u00e8 il fiore all'occhiello del paese grazie al pregio di materiali e lavorazioni ed all'impulso del collezionismo.\nOggi Scarperia \u00e8 uno dei Borghi pi\u00f9 belli d'Italia, e riesce a coniugare la produttivit\u00e0 in campo metalmeccanico (Zona Industriale di Pianvallico) alla ricercatezza e alla qualit\u00e0 enogastronomica.\nDalla seconda met\u00e0 del ventesimo secolo vi si disputa annualmente un palio per festeggiare la fondazione del paese.\nSimboli.\nLo stemma comunale si blasonava \"d'argento, al giglio di Firenze di rosso\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 681 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nScarperia \u00e8 gemellata con:\nSport.\nNel comune di Scarperia sono presenti l'Autodromo Internazionale del Mugello e il Golf Club Poggio dei Medici.\nIl 19 maggio 2007 sul circuito automobilistico \u00e8 stato allestito l'arrivo della 7\u00aa tappa del 90\u00b0 Giro d'Italia di ciclismo che ha visto la vittoria, allo sprint, del velocista italiano Alessandro Petacchi. All'inizio di giugno di ogni anno, nell'Autodromo Internazionale del Mugello si svolgono le gare motociclistiche della Moto GP. Nel paese sono presenti una palestra e un campo sportivo utilizzato da varie societ\u00e0 calcistiche."}
{"id": "31985", "revid": "1371684", "url": "https://it.wikipedia.org/wiki?curid=31985", "title": "Livo", "text": ""}
{"id": "31986", "revid": "287204", "url": "https://it.wikipedia.org/wiki?curid=31986", "title": "Peglio", "text": ""}
{"id": "31987", "revid": "1910023", "url": "https://it.wikipedia.org/wiki?curid=31987", "title": "Bonate Sopra", "text": "Bonate Sopra (\"Bun\u00e0t Sura\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nell'isola bergamasca, sulla sponda destra del fiume Brembo, dista circa 11 chilometri a ovest dal capoluogo orobico.\nStoria.\nSi sa per certo che i primi insediamenti stabili si verificarono in epoca romana, quando i conquistatori vi istituirono un vicus inserito nella circoscrizione territoriale denominata \"Pagus Fortunensis\".\nIn quel periodo storico il borgo, cos\u00ec come l'intera zona dell'isola, fu interessato da notevoli flussi commerciali e militari, che diedero il via ad un'importante opera di centuriazione, basata sul cardine centuriate che seguiva la direttrice Mapello-Bonate Sotto.\nEd \u00e8 a quel periodo che risale l'origine etimologica del nome, indicante probabilmente il nome del proprietario dei terreni, tale \"Bonus\" . Altre ipotesi vorrebbero invece far derivare il toponimo da \"terrae bonae\", che indicherebbe l'ottima vocazione agricola del territorio, oppure dal nome del capo di una trib\u00f9 di Galli Cenomani stanziata in quella zona, come si dedurrebbe dal suffisso \"-ate\", presente anche in numerosi altri toponimi della bergamasca.\nCon il termine dell'Impero romano, Bonate fu soggetto alle incursioni barbariche, che portarono anni di saccheggi e terrore tra la popolazione.\nNel VI secolo la situazione politica si stabilizz\u00f2 grazie all'arrivo dei Longobardi, la cui presenza \u00e8 testimoniata da alcuni ritrovamenti, tra i quali alcuni resti di un insediamento.\nSuccessivamente sul territorio irruppero i Franchi, i quali istituirono il Sacro Romano Impero e diedero vita al feudalesimo. Ed \u00e8 a questo periodo, precisamente nel 745, che risalgono i primi documenti scritti che attestano l'esistenza del paese, suddiviso in \"inferiore\" e \"superiore\".\nI terreni vennero inizialmente dati in gestione al vescovo di Bergamo e posti sotto la tutela della \"Pieve di Terno\", ma dopo pochi decenni ebbe inizio un periodo di profonda instabilit\u00e0, causata dalle numerose battaglie tra guelfi e ghibellini.\nLa situazione politica si stabilizz\u00f2 nel 1428 con l'annessione di Bonate alla Repubblica di Venezia, che infeud\u00f2 parte dei terreni del paese alla famiglia del condottiero Bartolomeo Colleoni. La Serenissima inoltre cerc\u00f2 di migliorare la condizione sociale ed economica della popolazione, fino ad allora messa a dura prova dalle lotte, da carestie e dalle pestilenze, tanto che l'isola venne definita \"il triangolo della fame\".\nIn tal senso molto chiara \u00e8 la descrizione in un documento del tempo:\nAi veneziani subentr\u00f2 nel 1797 la Repubblica Cisalpina, subito sostituita nel 1815 per\u00f2 dagli austriaci, che la inserirono nel Regno Lombardo-Veneto.\nCon l'unit\u00e0 d'Italia, avvenuta nel 1859, avvenne un primo processo di industrializzazione, che esplose definitivamente nella seconda met\u00e0 del XX secolo e permise un notevole miglioramento delle condizioni di vita degli abitanti.\nSimboli.\nLo stemma comunale \u00e8 stato concesso con regio decreto del 26 agosto 1926 e con Lettere Patenti del 19 dicembre dello stesso anno.\nIl gonfalone \u00e8 stato concesso con D.P.R. del 16 marzo 1956.\nLo stemma riprende l'emblema nobiliare della famiglia da Bonate, presente nello \"Stemmario Camozzi\" del 1888, a cui furono aggiunte le lettere BO.NA.TE.SUP. per differenziarlo e legarlo all'identit\u00e0 del Comune. Lo scudo non \u00e8 di foggia sannitica e il nastro annodato ai due rami di quercia e di alloro \u00e8 rosso e bianco anzich\u00e9 tricolore come da normativa vigente perch\u00e9 la sua creazione \u00e8 antecedente al R.D. del 1943.\nMonumenti e luoghi d'interesse.\nNel paese ricopre grande importanza la chiesa parrocchiale di Santa Maria Assunta, di cui si hanno notizie gi\u00e0 nel IX secolo. Pi\u00f9 volte soggetta a lavori di restauro e di ampliamento, \u00e8 stata interessata da un recente rifacimento di notevole portata.\nSignificativa anche la Rocca Ottocentesca.\nDa segnalare l'Oratorio della Madonna delle Ghiaie, costruito in seguito alle apparizioni mariane che avrebbe avuto la bambina Adelaide Roncalli nel 1944, e tuttora meta di pellegrinaggio e oggetto di devozione popolare. La chiesa parrocchiale delle Ghiaie di Bonate \u00e8 la chiesa della Sacra Famiglia.\nGeografia antropica.\nL'unica frazione del comune di Bonate Sopra \u00e8 Ghiaie.\nFa parte del comune anche la contrada Cabanetti."}
{"id": "31988", "revid": "125729531", "url": "https://it.wikipedia.org/wiki?curid=31988", "title": "Livo (Lombardia)", "text": "Livo (\"Liv\" in dialetto comasco, pronuncia fonetica IPA: ) \u00e8 un comune italiano di 165 abitanti della provincia di Como in Lombardia.\nCollocato all'interno della valle del torrente Livo, che nasce in territorio comunale presso il Lago Darengo, il paese conserva una struttura urbana antica.\nStoria.\nGli annessi agli Statuti di Como del 1335 citano Livo come il comune che, assieme quello di Vercana, ha in carico la manutenzione del tratto di \"via Regina\" \"ab predicto medio molo de Vercana usque ad tramittem per quem itur intus vineam Stevani Caze de Domaxio\".\nDurante il Ducato di Milano, Livo segu\u00ec le vicende della pieve di Gravedona e del feudo delle Tre Pievi in cui essa era inserita.\nCon il Regno d'Italia napoleonico, un primo decreto di riorganizzazione amministrativa datato 1807 sanc\u00ec l'annessione di Peglio al comune di Livo, situazione che venne ribaltata cinque anni dopo, quando un nuovo decreto stabil\u00ec l'aggregazione del territorio livese nel ricostituito comune di Peglio. La decisione fu tuttavia abrogata in seguito alla Restaurazione, che comport\u00f2 la ricostituzione di Livo come entit\u00e0 comunale autonoma.\nDal 1928 al 1950 Livo fece parte del comune di Domaso assieme a Vercana.\nMonumenti e luoghi d'interesse.\nArchitetture religiose.\nA Livo si trovano due chiese dedicate a San Giacomo e una dedicata a Sant'Anna.\nChiesa di San Giacomo vecchia.\nLa chiesa cimiteriale di San Giacomo \u00e8 situata pi\u00f9 a monte rispetto all'abitato, collocata non lontano della carrozzabile verso il ponte di Dangri. La chiesa, che deve il suo aspetto attuale ad alcuni interventi avvenuti tra i secoli XV\"\" e XVI, era gi\u00e0 attestata nel 1297.\nEsternamente, la facciata \u00e8 introdotta da un pronao con volte a vela adornate da affreschi sul tema delle \"Storie della Genesi\" realizzati nella seconda met\u00e0 del XVI secolo.\nLa chiesa fu elevata a parrocchiale nel 1446, periodo a cui risalgono gli interventi di ristrutturazione che hanno comportato la realizzazione di una navata ad archi traversi ogivali, decorati da dipinti a fasce bianche e nere. Al XV secolo risalgono anche il presbiterio rettangolare e il campanile. L'abside semicircolare che chiude la navata faceva invece gi\u00e0 parte dell'edificio originario, mentre cinquecenteschi sono gli affreschi che ornano le pareti laterali e i pilastri della navata. Al secondo decennio del Cinquecento risalgono anche gli affreschi del catino absidale, dove Ges\u00f9 Cristo \u00e8 raffigurato in mezzo agli Evangelisti, Maria e il santo titolare della chiesa; l'opera \u00e8 firmata da Sebastiano da Piuro\"\".\nChiesa di San Giacomo nuova.\nLa nuova chiesa di San Giacomo costruita nel XVII secolo, \u00e8 attestata a nuova parrocchiale gi\u00e0 nel 1778 e soppressa nel 1986.\nChiesa di Sant'Anna.\nLa chiesa di Sant'Anna, conosciuta anche come Santuario della Madonna di Mezza Cresta, fu realizzata nel XVII secolo lungo la mulattiera che dal ponte di Dangri porta verso la localit\u00e0 di Baggio. La chiesa, che si trova a 742 m s.l.m., \u00e8 in stile barocco.\nL'edificio, completato nel 1720, fu costruito per collocarvi un affresco di una \"Madonna con Bambino\". Il dipinto, ritenuto miracoloso, si trovava originariamente in una piccola cappella votiva, situata nel luogo dove poi fu costruita la chiesetta. Oltre all'affresco, la chiesa conserva un organo settecentesco di Andrea Albiolo.\nArchitetture civili.\nCaratteristiche del villaggio sono le tipiche e ben conservate costruzioni rurali in pietra. Molte delle abitazioni affacciate sulla via principale, case presentano affreschi votivi del XVI secolo, oltre a portali in pietra scolpita che riportano stemmi di antiche famiglie un tempo residenti in loco.\nGeografia antropica.\nL'abitato si sviluppa a partire da una serie di strade parallele, collegate da vicoli perpendicolari che seguono la linea di pendio della montagna. In mezzo al paese, la via principale si allarga nella piazza della nuova chiesa di San Giacomo. Le case presentano perlopi\u00f9 stilemi dell'architettura rurale. Una zona immersa nei boschi di castagno e situata pi\u00f9 a monte rispetto all'abitato ospita il cimitero e la vecchia chiesa di San Giacomo."}
{"id": "31989", "revid": "254059", "url": "https://it.wikipedia.org/wiki?curid=31989", "title": "Bonate Sotto", "text": "Bonate Sotto (\"Bun\u00e0t S\u00f3ta\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nell'isola bergamasca, sulla sponda destra del fiume Brembo ed attraversato dai torrenti Lesina e Dordo, dista circa 12 chilometri a ovest dal capoluogo orobico.\nStoria.\nSi sa per certo che i primi insediamenti stabili si verificarono in epoca romana, quando i conquistatori vi istituirono un vicus inserito nella circoscrizione territoriale denominata \"Pagus Fortunensis\".\nIn quel periodo storico il borgo, cos\u00ec come l'intera zona dell'isola, fu interessato da notevoli flussi commerciali e militari, che diedero il via ad un'importante opera di centuriazione, basata sul cardine centuriate che seguiva la direttrice Mapello-Bonate Sotto. Numerosi sono anche i reperti archeologici, tra cui spiccano due epigrafi, una relativa ad un'ara dedicata al dio Silvano (conservata presso il Museo archeologico di Bergamo), l'altra riconducibile ad una sepoltura.\nEd \u00e8 a quel periodo che risale l'origine etimologica del nome, indicante probabilmente il nome del proprietario dei terreni, tale \"Bonus\" . Altre ipotesi vorrebbero invece far derivare il toponimo da \"terrae bonae\", che indicherebbe l'ottima vocazione agricola del territorio, oppure dal nome del capo di una trib\u00f9 di Galli Cenomani stanziata in quella zona, come si dedurrebbe dal suffisso \"-ate\", presente anche in numerosi altri toponimi della bergamasca.\nCon il termine dell'impero romano Bonate, fu soggetto alle incursioni barbariche, che portarono anni di saccheggi e terrore tra la popolazione.\nNel VI secolo la situazione politica si stabilizz\u00f2 grazie all'arrivo dei Longobardi, la cui presenza \u00e8 testimoniata da alcuni ritrovamenti, tra i quali alcuni resti di un insediamento in prossimit\u00e0 della chiesa di Santa Giulia, ma soprattutto dalla basilica stessa e dal monastero benedettino femminile dove oggi si trova l'ex chiesa di San Giuliano.\nSuccessivamente sul territorio irruppero i Franchi, i quali istituirono il Sacro Romano Impero e diedero vita al feudalesimo. Ed \u00e8 a questo periodo, precisamente nel 774, che risalgono i primi documenti scritti che attestano l'esistenza del paese, suddiviso in \"inferiore\" e \"superiore\".\nI terreni vennero inizialmente dati in gestione al vescovo di Bergamo e posti sotto la tutela della \"Pieve di Terno\", ma dopo pochi decenni ebbe inizio un periodo di profonda instabilit\u00e0, causata dalle numerose battaglie tra guelfi e ghibellini.\nLa situazione politica si stabilizz\u00f2 nel 1428 con l'annessione di Bonate alla Repubblica di Venezia, che infeud\u00f2 parte dei terreni del paese alla famiglia del condottiero Bartolomeo Colleoni. La Serenissima inoltre cerc\u00f2 di migliorare la condizione sociale ed economica della popolazione, fino ad allora messa a dura prova dalle lotte, da carestie e dalle pestilenze, tanto che l'isola venne definita \"il triangolo della fame\".\nIn tal senso molto chiara \u00e8 la descrizione in un documento del tempo:\nAi veneziani subentr\u00f2 nel 1797 la Repubblica Cisalpina, subito sostituita nel 1815 per\u00f2 dagli austriaci, che la inserirono nel Regno Lombardo-Veneto.\nCon l'unit\u00e0 d'Italia, avvenuta nel 1859, avvenne un primo processo di industrializzazione, che esplose definitivamente nella seconda met\u00e0 del XX secolo,situazione che permise un notevole miglioramento delle condizioni di vita degli abitanti.\nIl 18 dicembre 2021 alle 11,30 circa, Bonate Sotto \u00e8 stato epicentro di una scossa di terremoto di magnitudo 4,4.\nMonumenti e luoghi d'interesse.\nIl comune \u00e8 attraversato dal torrente Lesina, che nel territorio comunale ha la sua foce nel fiume Brembo.\nStemma e gonfalone.\nBlasonatura stemma: \"D'argento, il profilo dei ruderi della chiesa di Santa Giulia, fondato su campagna di verde. Ornamenti da Comune.\"\nBlasonatura gonfalone: \"Drappo partito di bianco e di verde riccamente ornato di ricami d'argento, le parti di metallo ed i cordoni saranno argentati, l'asta verticale sar\u00e0 ricoperta dei colori bianco e verde, alternati, con bullette argentate poste a spirale. Cravatta e nastri ricolorati dai colori nazionali frangiati d'argento.\"\nD.P.R. del 19 maggio 1954"}
{"id": "31990", "revid": "15756", "url": "https://it.wikipedia.org/wiki?curid=31990", "title": "Epsilon Indi", "text": "Epsilon Indi (\u03b5 Ind, \u03b5 Indi) \u00e8 una stella situata nella costellazione dell'Indiano di magnitudine apparente +4,69. Distante 11,8 anni luce, si tratta del diciassettesimo sistema pi\u00f9 vicino alla Terra, e la sesta stella pi\u00f9 vicina visibile a occhio nudo.\n \u00e8 una nana arancione di classe spettrale K5V, con una massa del 70% di quella del Sole, un raggio del 76% e una luminosit\u00e0 di un quinto rispetto a quella solare. Il suo periodo di rotazione \u00e8 di circa 23 giorni, essendo la sua velocit\u00e0 di rotazione di e l'asse di rotazione inclinato di 26\u00ba rispetto al piano del cielo.\n\u00c8 accompagnata da due nane brune, scoperte nel 2003, denominate \u03b5 Indi Ba e \u03b5 Indi Bb. Verso la fine del 2003, i due oggetti substellari sono stati riconosciuti come le nane brune pi\u00f9 vicine al sistema solare, prima della scoperta, nel 2011, di WISE 1506+7027 e di quella nel 2013 di WISE 1049-5319.\nOsservazione.\nEpsilon Indi si trova vicino al limite nord-est della costellazione dell'Indiano, a sud-est di Delta Indi e a nord-ovest di Alpha Tucanae, ed \u00e8 la quinta stella pi\u00f9 luminosa della costellazione dell'Indiano. Epsilon Indi ha un moto proprio cos\u00ec elevato che nel giro di poche centinaia di anni, si muover\u00e0 al di fuori della costellazione dell'Indiano per entrare nella vicina costellazione del Tucano.\nAvendo una declinazione di \u221256\u00b0 47\u2032, Epsilon Indi \u00e8 una stella dell'emisfero celeste australe. La sua posizione comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine pari a 4,7 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nStoria delle osservazioni.\nLa costellazione dell'Indiano appare per la prima volta nell'atlante celeste l'Uranometria di Johann Bayer, nel 1603. Nel 1801 l'astronomo tedesco Johann Elert Bode, nel suo atlante stellare Uranographia, piazza Epsilon Indi in una delle frecce tenute nella mano sinistra dell'indiano che rappresenta la costellazione. Nel 1847, Heinrich Louis d'Arrest compar\u00f2 la posizione di questa stella citata in numerosi cataloghi risalenti al 1750, e scopr\u00ec che essa possedeva un moto proprio misurabile, e che aveva cambiato posizione nella sfera celeste nel corso del tempo. Nel 1982, la parallasse di Epsilon Indi fu misurata dagli astronomi David Gill e William Elkin a Capo di Buona Speranza in 0,22 \u00b1 0,03 secondi d'arco Nel 1923, Harlow Shapley dell'Osservatorio di Harvard misur\u00f2 una parallasse di 0,45 arcseconds.. Data la sua vicinanza e la sua somiglianza al Sole, gi\u00e0 nel 1959 Epsilon Indi fu indicata, dai fisici Philip Morrison e Giuseppe Cocconi, come una delle migliori candidate per la ricerca di vita intelligente in altri mondi, assieme a Tau Ceti, Epsilon Eridani, Alfa Centauri, 40 Eridani, 61 Cygni e 70 Ophiuchi.\nCaratteristiche fisiche.\nEpsilon Indi \u00e8 una nana arancione di tipo spettrale K5 Ve. Possiede circa il 70% della massa solare, il 73% del suo raggio, e circa il 22% della sua luminosit\u00e0. La metallicit\u00e0 di una stella si misura in base all'abbondanza di ferro e si riferisce a tutti quegli elementi chimici pi\u00f9 pesanti dell'idrogeno; quella di \u00e8 circa l'87% della quantit\u00e0 presente nel Sole.\nLa stella ha il terzo pi\u00f9 alto moto proprio tra quelle visibili a occhio nudo, dopo Groombridge 1830 e 61 Cygni e il nono moto proprio pi\u00f9 alto in assoluto. Epsilon Indi ha una velocit\u00e0 spaziale rispetto al Sole di 86 km/s, insolitamente elevata per una stella considerata relativamente giovane. Non c'\u00e8 comunque uniformit\u00e0 riguardo dell'et\u00e0 della stella; la stella era considerata pi\u00f9 vecchia del nostro sole, dato che non ruota rapidamente ed esibisce una moderata velocit\u00e0 rispetto al Sole. Analisi pi\u00f9 recenti suggeriscono che possa avere un'et\u00e0 compresa tra 0,8 e 2 miliardi di anni, calcolo ottenuto in base alla velocit\u00e0 di rotazione, tuttavia, studi del 2009 e del 2010 di \"Liu et al.\" e di King \"et al.\", basandosi su massa e modelli evolutivi delle nane brune, stimano l'et\u00e0 del sistema da 3,7 a 4,3 miliardi di anni, ipotesi suffragata anche da Eiroa \"et al.\" in uno studio del 2013, che stimano l'et\u00e0 di Epsilon Indi in 3,66 miliardi di anni. La corona di Epsilon Indi \u00e8 simile a quella solare, e produce un'emissione di raggi X pari a /s, mentre la temperatura della corona \u00e8 di . Il vento stellare di questa stella si espande verso l'esterno, producendo un bow shock ad una distanza di , che termina a 140 UA dalla stella.\nNana bruna binaria.\nIl 13 gennaio 2003, un gruppo di astronomi annunci\u00f2 la scoperta di una nana bruna, momentaneamente denominata Epsilon Indi B, con una massa da 40 a 60 volte quella gioviana e orbitante attorno ad Epsilon Indi ad una distanza di . La scoperta avvenne grazie all'alto moto proprio di Epsilon Indi, che percorre nel cielo, in 400 anni, una distanza uguale al diametro apparente della Luna. Gli astronomi per la scoperta compararono immagini fotografiche d'archivio con immagini recenti del Two Micron All-Sky Survey (2MASS). La conferma avvenne tramite osservazioni con la camera a infrarossi del New Technology Telescope (NTT) dell'ESO dell'Osservatorio di La Silla, in Cile. Nell'agosto 2003, lo stesso gruppo di astronomi scopr\u00ec che la nana bruna aveva un compagno. L'oggetto si trova a circa 2,65 UA di distanza, circa 396 milioni di km, con un periodo orbitale di circa 15 anni. La massa stimata della seconda nana bruna \u00e8 di circa 28 masse gioviane, e l'et\u00e0 del sistema stimata in 1,3 miliardi di anni. Il tipo spettrale \u00e8 T6, pi\u00f9 fredda e debole di Epsilon Indi ba, la nana bruna principale. Nel settembre 2003 vennero definiti in modo pi\u00f9 accurato i parametri delle due nana brune, Epsilon Indi Ba e Epsilon Indi Bb; le masse sono rispettivamente 47 \u00b1 10 e 28 \u00b1 7 volte quella di Giove, i raggi 0,091 e 0,096 quello solare. Le temperature effettive sono state stimate in e , e le loro luminosit\u00e0 e . La metallicit\u00e0 \u00e8 [M/H] = \u20130,2.\nLa nana bruna che ruota attorno ad Epsilon Indi \u00e8 cos\u00ec fredda che \u00e8 stato individuato metano nella sua atmosfera. Questa scoperta ha consentito di classificare questa stella come tipo T1 V, una nuova e recente tipologia di classificazione stellare che identifica le nane brune che possiedono metano nella loro atmosfera. Anche Gliese 229 possiede una compagna di questo tipo. La nana bruna binaria dista dalla stella principale circa (218 miliardi di chilometri), e ruota attorno alla principale in un periodo di almeno 63\u00a0000 anni. La distanza delle due nane brune tra loro \u00e8 invece di 2,65 UA e il periodo orbitale di circa 16 anni.\nQuando le nane brune erano solo una ipotesi, gli astronomi differenziavano questi ipotetici oggetti dai pianeti, da come essi si sono formati. Se un oggetto substellare si forma come una stella, dal collasso di una nube o di gas o di polvere intestellare, questo pu\u00f2 essere definito come nana bruna. Invece se l'oggetto si forma gradualmente dall'accumulazione di gas e polvere all'interno di un disco situato attorno alla stella, viene chiamato pianeta. Tuttavia, Non appena la prima nana bruna candidata fu trovata, gli astronomi credettero che fosse piuttosto difficile definire regole di validit\u00e0 e ipotesi sufficienti su come tali oggetti substellari possano essersi formati. Per questo motivo si \u00e8 posto un limite di massa sopra il quale un corpo \u00e8 in grado di fondere il deuterio, equivalente a 13 masse gioviane, che si pone come separatore tra un gigante gassoso e una nana bruna. I due oggetti substellari di Epsilon Indi quindi, considerando le loro masse, sono a tutti gli effetti delle nane brune.\nRicerca di compagni planetari.\nDato che \u03b5 Indi \u00e8 relativamente simile al Sole, alcuni scienziati speculano che forse questa stella potrebbe ospitare dei pianeti simili alla Terra. Gli astronomi trovano molto difficile individuarlo utilizzando i metodi attuali. Nel 1996 venne utilizzato il Telescopio Spaziale Hubble per individuare eventuali deboli compagni della stella, ma non fu trovata nessuna prova che sostenesse l'esistenza di un pianeta pi\u00f9 grande di Giove o di una nana bruna vicino alla stella.\nUna ricerca visuale condotta tramite il Very Large Telescope dell'ESO trov\u00f2 un potenziale candidato planetario, tuttavia, osservazioni condotte con la camera a infrarossi (NICMOS) del telescopio spaziale Hubble mostrarono che si trattava di un oggetto del fondo cielo. La stella \u00e8 stata esaminata nella banda infrarossa dello spettro elettromagnetico alla ricerca di un eccesso di radiazione infrarossa, che pu\u00f2 indicare che una stella sia circondata da un disco circumstellare. Tale disco potrebbe essere alimentato da collisioni tra planetesimi sopravvissuti al periodo iniziale del disco protoplanetario. Tuttavia, nessun eccesso di radiazione infrarossa \u00e8 stato notato attorno a Epsilon Indi.\nIl mancato ritrovamento di oggetti substellari come nane brune o Giove, o pianeti delle dimensioni di Saturno posti in una \"torch orbit\", ossia in un'orbita pi\u00f9 vicina della distanza di Mercurio dal Sole, attorno a Epsilon Indi, \u00e8 un indizio favorevole ad una futura individuazione di pianeti di tipo terrestre. Tuttavia, l'esistenza di nane brune in orbite distanti potrebbe perturbare le orbite di comete dormienti in una eventuale nube di Oort attorno a Epsilon Indi, per lanciarle all'interno del sistema verso la stella, rendendo molto probabile un impatto catastrofico su un pianeta di tipo terrestre\nLa zona abitabile di Epsilon Indi, dove un eventuale pianeta potrebbe avere l'acqua liquida in superficie, va da 0,41 a 0,81 UA, con una distanza maggiormente favorevole a 0,61 UA. A quella distanza il periodo di rivoluzione di un pianeta sarebbe di circa 199 giorni.\nNel 2019 \u00e8 stato scoperto un pianeta supergioviano attorno alla stella, avente una massa 3,25 volte quella di Giove; orbita in 45 anni a una distanza media da A di 11,55 UA.\nIl cielo visto da Epsilon Indi.\nDa un pianeta attorno ad Epsilon Indi, il Sole sarebbe una stella in pi\u00f9 dell'Orsa Maggiore, della stessa magnitudine della, apparentemente vicina in cielo, Merak.\nCanopo sarebbe la stella pi\u00f9 luminosa del cielo davanti a Sirio e Fomalhaut distanti all'incirca 15 anni luce dal sistema. Alfa Centauri invece avrebbe una magnitudine ed una distanza da Epsilon Indi simile a quella di Delta Pavonis (+1,6), stella simile al Sole distante meno di 10 anni luce da Epsilon Indi. Un po' meno brillanti apparirebbero Vega, Arturo e Capella, di 0,4 magnitudini pi\u00f9 deboli che viste dalla Terra. La stella AX Microscopii, la pi\u00f9 vicina al sistema a poco pi\u00f9 di 4 anni luce e che ha una luminosit\u00e0 0,28 volte quella del Sole, avrebbe una magnitudine apparente di +4,3.\nConsiderando che sono parte dello stesso sistema, la distanza tra A e le nane brune \u00e8 piuttosto elevata, e da un ipotetico pianeta in orbita attorno alla principale, le nane brune sarebbero invisibili a occhio nudo, mentre la nana arancione brillerebbe di magnitudine \u22128,7 vista da una delle due nane brune. Dalla pi\u00f9 piccola di queste infine, la nana bruna pi\u00f9 luminosa sarebbe di magnitudine \u22123,9.\nEpsilon Indi nella fantascienza.\nEssendo una delle stelle pi\u00f9 vicine alla Terra, in parte simile al Sole, Epsilon Indi \u00e8 stata sovente menzionata in opere fantascientifiche."}
{"id": "31992", "revid": "2014155", "url": "https://it.wikipedia.org/wiki?curid=31992", "title": "Signa", "text": "Signa (pronuncia: ) \u00e8 un comune italiano di abitanti della citt\u00e0 metropolitana di Firenze in Toscana.Il comune ha avuto grande importanza per la sua posizione strategica fin dal Medioevo e desta interesse soprattutto a livello artistico e culturale. Il paese consta di una parte bassa, sviluppatasi lungo il fiume Arno, e di un nucleo alto e pi\u00f9 antico chiamato \"Castello\", formatosi prima dell'Anno Mille, cinto da mura e porte trecentesche. Qui sorgono le principali chiese del paese come quella di Santa Maria in Castello, di San Giovanni Battista, ove sono contenute le spoglie della patrona di Signa detta Beata Giovanna, la pieve di San Lorenzo e la chiesa di San Miniato. Il territorio del comune ha una superficie di circa 19\u00a0km\u00b2, il pi\u00f9 piccolo della provincia di Firenze. Il paese si trova alla confluenza di tre fiumi: Arno, Bisenzio e Ombrone Pistoiese.\nGeografia fisica.\nTerritorio.\nSigna \u00e8 situata a Ovest di Firenze e a Sudest della \"piana fiorentina\", l'area compresa tra i comuni di Firenze, Prato e Pistoia. Ha come comuni limitrofi Lastra a Signa, Campi Bisenzio, Scandicci (nella citt\u00e0 metropolitana di Firenze) e Carmignano, Poggio a Caiano (in Provincia di Prato).\nIl territorio del Comune di Signa si estende per 19\u00a0km\u00b2 ed \u00e8 stato descritto secondo il bilancio ambientale del dicembre 2006\nDal punto di vista geologico, il territorio di Signa \u00e8 situato in parte nella piana alluvionale dei fiumi Arno e Bisenzio, del torrente Ombrone, e tutti i loro affluenti; in parte sulle colline a ovest della piana stessa.\nLe formazioni affioranti, cos\u00ec come osservabili dal Foglio n\u00ba 106 della Carta Geologica d'Italia, per quanto riguarda la piana sono ascrivibili al Quaternario recente e costituite da depositi fluviali di ciottoli ed argille sabbiose talora terrazzate, mentre per le aree collinari della base del versante settentrionale della dorsale Monte Albano - Colline dell'Improneta sono riferibili a diverse formazioni.\nLa cittadina di Signa ricade per la maggior parte sul \"complesso indifferenziato\" (\u00abArgille Scagliose\u00bb p.p.), formazione costituita prevalentemente da argilloscisti talora variegati e calcari marnosi verdi o grigi, subordinatamente da arenarie fini quarzoso - calcaree, calcari silicei, calcareniti, brecciole e diaspri risalenti all'Eocene Cretaceo superiore.\nLe altre formazioni che si incontrano spostandosi verso ovest sono:\nDepositi fluvio - lacustri, costituiti da sabbie e letti di ghiaia del Quaternario antico (Villafranchiano - Calabriano). In questi sedimenti, nel bacino di Firenze, sono stati trovati resti di fossili quali \"Elephas meridionalis\" e \"Mastodon arvernensis\".\nComplesso caotico (\u00abArgille Scagliose\u00bb p.p.), masse interamente scompaginate costituite da blocchi o pacchi di strati avvolti da matrice argillosa. Il nome di questa formazione indica un assetto privo di ordine sedimentario, e precisamente un accostamento disordinato di blocchi litoidi anche appartenenti a formazioni diverse, legati da una matrice argilloscistosa.\nMacigno, costituito da arenarie torbiditiche quarzoso - feldspatiche alternanti con scisti siltosi. Risale all'Oligocene.\nIdrografia.\nLa parte idrografica del territorio signese \u00e8 contraddistinta principalmente da due fiumi: Arno e Bisenzio.\nOltre ai fiumi gi\u00e0 citati, il comune di Signa comprende tra i corsi d'acqua due torrenti (Ombrone e Vingone), 6 fossi (Chiella, Dogaia, Dogaione, Reale, Rigone e Tozzinga), due canali (Goricina e Macinante), due collettori (Acque basse e Sinistro di acque basse), due borri (Macinaia e Rimaggio) e una gora (Bandita).\nGran parte del territorio di Signa \u00e8 inoltre costituito da laghi artificiali (tra i pi\u00f9 importanti i Laghi del Parco dei Renai e i Laghi La Bozza).\nOrografia.\nSigna, non presentando rilievi importanti, come gi\u00e0 esposto precedentemente, consta di una parte pi\u00f9 alta di 46m di altitudine e di una parte pi\u00f9 bassa pressoch\u00e9 pianeggiante in cui \u00e8 numerosa la presenza di corsi d'acqua naturali e di laghi artificiali.\nClima.\nLa temperatura media \u00e8 molto simile a quella di Firenze poich\u00e9 le due citt\u00e0 hanno altitudini pressoch\u00e9 identiche (46 per Signa e 50 per Firenze).\nSecondo la stazione meteorologica di Peretola, la pi\u00f9 vicina a Signa, il mese pi\u00f9 freddo \u00e8 gennaio con una temperatura media di +5,8\u00a0\u00b0C mentre quello pi\u00f9 caldo \u00e8 luglio con una media di +24,3\u00a0\u00b0C anche se sono state registrate forti escursioni termiche stagionali, comprese tra i +42,6\u00a0\u00b0C di massima del 26 luglio 1983 e i \u221223,2\u00a0\u00b0C di minima del 12 gennaio 1985.\nIl clima \u00e8 di tipo submediterraneo, con l'alternanza di estati calde e e inverni miti. L'aridit\u00e0 estiva \u00e8 presente ma non molto accentuata, come nel clima mediterraneo pi\u00f9 tipico. Le precipitazioni medie annue registrate in 92 giorni si attestano sui 900\u00a0mm anche se nella parte pi\u00f9 bassa della citt\u00e0 \u00e8 presente generalmente una maggiore umidit\u00e0, vista la presenza di laghi d'acqua dolce e dal corso dei vicini fiumi.\nDi seguito vengono riportati i dati climatici delle medie mensili riferite agli ultimi 30 anni della stazione meteorologica di Peretola.\nStoria.\nOrigini.\nL'origine di Signa e il periodo della sua fondazione \u00e8 assai incerto, vista la scarsit\u00e0 di notizie e di documenti; mentre sono varie le ipotesi fatte in proposito, che collocherebbero l'origine in un periodo compreso tra la nascita della civilt\u00e0 etrusca e il pieno sviluppo di quella romana.\nGli studiosi pi\u00f9 recenti hanno affermato che questo sarebbe il periodo pi\u00f9 probabile per la nascita di Signa vista la sua posizione lungo l'asse di comunicazione Fiesole-Pisa, che contribu\u00ec fortemente al suo sviluppo. Proprio il commercio sarebbe, quindi, il motivo principale della nascita del paese che, per la vicinanza al fiume Arno, garantiva vantaggi commerciali, poich\u00e9 l'unico tratto navigabile sul fiume nella stagione estiva era quello tra Signa e Pisa.\nVari sono i dubbi anche sull'origine etimologica di \"Signa\": se venne fondata dagli etruschi i nomi pi\u00f9 probabili sarebbero \"Aisinial\", \"Eisil\" ed \"Esinius\", mentre se fondata dai romani \"Exine\", \"Exinea\", \"Esinea\" e \"Sinea\". Attraverso studi recenti si \u00e8 appurato che l'ultima ipotesi, quella riguardante l'origine romana, potrebbe essere storicamente pi\u00f9 attendibile di quella etrusca. Etimologicamente Signa deriverebbe dal nome proprio \"Aisinius\", attribuibile al fondatore, possibile legionario di Lucio Cornelio Silla, che assegn\u00f2 varie terre in questa zona servendosi della centuriazione, che al fine di colonizzare un territorio, garantiva ai cittadini romani e in particolar modo ai soldati una terra coltivata per potervi abitare e per allevare animali. Altre testimonianze che favorirebbero l'ipotesi riguardo alla colonizzazione romana derivano dal ritrovamento sia di alcuni reperti archeologici romani nel Parco dei Renai sia di alcune tombe di origine longobarda nelle fondamenta della pieve di San Lorenzo. Nonostante si ammetta che questa zona sia stata in precedenza occupata dagli etruschi, come testimoniato dalla tomba di Bronzetti al confine tra il comune di Carmignano e quello di Signa, l'origine romana sarebbe ulteriormente testimoniata da una lapide presente nella pieve di San Giovanni Battista su cui era scritto:\nProprio riguardo all'origine romana sono state fatte altre varie ipotesi sulla fondazione della citt\u00e0 che per taluni sarebbe avvenuta per mano del console Tito Quinzio Flaminino, come documentato da un miliario, mentre per altri Signa avrebbe avuto origine da un accampamento romano, come accade anche per Firenze.\nMedioevo.\nRari sono i documenti riguardanti Signa nel periodo compreso tra le invasioni barbariche e la dominazione dei Franchi. Secondo quanto riportato dallo storico Salvi nella \"Storia di Pistoia dell'anno 1656\", l'imperatore Carlo Magno, dopo aver stipulato un trattato di pace a Pistoia, si diresse verso Firenze e don\u00f2 al capitano di corte Mainetto Fabroni il castello di Signa. Anche riguardo a questo fatto sono stati sollevati dei dubbi sulla veridicit\u00e0 di quanto avvenuto come lo stesso storico V. Capponi ha sostenuto che la famiglia Mainetto non sarebbe giunta a Signa prima del 1344.\nI documenti pi\u00f9 attendibili risalgono tuttavia al 977 o al 978 ), anno in cui la contessa Willa don\u00f2 la pieve di San Giovanni Battista e la pieve di San Lorenzo al Capitolo Fiorentino.\nSi pensa che Signa abbia goduto molta fama nella zona di Firenze durante il Medioevo, soprattutto per due motivi: la religione e, come lo era stato in epoca romana, la posizione geografica. \nPer quanto riguarda l'aspetto religioso, Signa era conosciuta soprattutto per il culto della Beata Giovanna i cui miracoli non solo avevano suscitato la grande devozione da parte dei fedeli, ma contribuirono anche alla crescita della produzione artistica a Signa, attraverso copiose opere dedicate alla \"Beata\" tra le quali gli affreschi della chiesa di San Giovanni Battista.\nIl sito di Signa aveva assunto grande importanza per la posizione strategica e il commercio, soprattutto dopo la costruzione del ponte sull'Arno, unico ponte fino al XIV secolo a collegare le due rive dell'Arno e la pi\u00f9 importante via di collegamento tra Firenze e Pisa fino al Novecento. Per questo motivo il paese venne assediato dal lucchese Castruccio Castracani nel Trecento, periodo delle sanguinose battaglie tra guelfi e ghibellini. Castruccio, che divenne ghibellino, riport\u00f2 un'eccezionale vittoria sui fiorentini nel 1325 ad Altopascio, e una volta giunto a Carmignano intraprese un lungo assedio contro Signa che, alla fine, fu conquistata. Nel paese Castruccio insedi\u00f2 il suo quartier generale, battendo perfino delle monete che chiam\u00f2 \"castruccini\", e con il controllo su Signa riusc\u00ec a impedire l'arrivo di rifornimenti a Firenze. Vari mesi dopo, per\u00f2, vedendo che Firenze stava preparando un nuovo attacco, decise di dare fuoco al Castello di Signa e incendiare il ponte sull'Arno per fermare l'avanzata fiorentina. La parte guelfa cerc\u00f2 di riconquistare Signa con un tentativo che fin\u00ec male. Dopo l'assedio Castruccio lasci\u00f2 il paese anche se questi episodi scatenarono altre battaglie, che si conclusero con la pace di Sarzana nel 1350.\nLa fama di Signa \u00e8 testimoniata anche da Dante il quale afferma nella Divina Commedia, al XVI Canto del Paradiso, che all'epoca il Gonfaloniere di Firenze, Fazio dei Moriubaldini, veniva proprio dalla cittadina signese.\nDal Rinascimento all'Ottocento.\nNel periodo tra la fine del Medioevo e gran parte del Settecento furono pochi i fatti rilevanti a Signa. Il pi\u00f9 importante episodio fu quello del pesante saccheggio delle milizie di Filiberto d'Orange, che depred\u00f2 le campagne fiorentine per far tornare al potere i Medici dopo che furono cacciati e fu proclamata la Repubblica a Firenze. \nNel Seicento e nel Settecento non ci fu nessun altro importante evento almeno fino alla fine del Settecento, quando si trasfer\u00ec a Signa il bolognese Domenico Michelacci il quale, attraverso le sue esperienze di coltivazione e lavorazione della paglia, avvi\u00f2 una produzione a larghissima scala di cappelli che segn\u00f2 la produzione artigianale signese. Le opere di paglia signesi vennero infatti esportate e conosciute in tutto il mondo con il nome di \"Cappelli di paglia di Firenze\"; Signa venne riconosciuta come uno tra i pi\u00f9 importanti centri artigianali ed ebbe l'appellativo di \"Citt\u00e0 della Paglia\". La fama dell'artigianato di Signa giunse anche alla corte del Luigi XVI, che richiese infatti proprio uno dei cappelli di paglia prodotti nel paese.\nAltra attivit\u00e0 di notevole importanza fu quella realizzata dalla Manifattura di Signa nel settore della ceramica artistica, molto apprezzata da Gabriele D'Annunzio. L'attivit\u00e0, cessata da circa 60 anni, \u00e8 stata ripresa negli ultimi anni da vari artigiani locali.\nIl Novecento.\nIl Novecento rappresent\u00f2 per Signa un secolo sia di grandi conferme sia di eventi particolarmente gravi a livello storico, sociale ed economico. Agli inizi del secolo il paese riconobbe nell'artigianato e nella lavorazione della paglia un punto fermo per l'economia signese ma col passare del tempo proprio questo tipo di tradizioni sub\u00ec la concorrenza di citt\u00e0 industrializzate pi\u00f9 importanti, come Firenze, a tal punto che varie produzioni cessarono. Con l'avvento del Fascismo, come nel resto di Italia, a Signa si diffuse una politica interamente incentrata sulla figura di Benito Mussolini e sulle leggi razziali. Varie furono le forme propagandistiche che coinvolsero la comunit\u00e0 signese, specialmente di attivit\u00e0 tutte incentrate a raccogliere il maggior consenso possibile. In piazza Cavallotti, che divenne durante il ventennio fascista \"Piazza 28 ottobre\", fu abbattuto il monumento di Felice Cavallotti e fu il luogo principale ove il partito fascista organizzava le proprie manifestazioni come i saggi ginnici. Durante la seconda guerra mondiale Signa sub\u00ec molti danneggiamenti, soprattutto durante il periodo della Resistenza. Nell'eccidio di San Piero a Ponti il 13 agosto 1944 nei pressi di Signa tredici persone, tra le quali molte erano signesi, vennero fucilate per rappresaglia. La liberazione di Signa avvenne per opera dei partigiani e, in seguito, anche dell'esercito alleato. Per il ruolo giocato nell'ambito dell'area fiorentina Signa, il 31 dicembre 2009, ha ricevuto la Medaglia d'argento al merito civile per atti di abnegazione durante il secondo conflitto mondiale. Di seguito la motivazione riportata per il conferimento della medaglia:\nNell'aprile del 1946 si svolsero le prime elezioni amministrative.\nNel novembre del 1966 Signa e i comuni limitrofi furono inondati dall'Arno durante l'Alluvione di Firenze. Secondo alcuni dati fu inondata il 70 % della zona signese: se la vasta parte di territorio sommerso dovette sopravvivere con mezzi di fortuna, anche la parte non sommersa, quella del Castello, sub\u00ec gravi disagi rimanendo a lungo isolata. I primi aiuti giunsero dai volontari residenti a Signa e successivamente da 100 volontari della Misericordia Croce Verde, dai Vigili urbani di Viareggio, dal 78\u00ba Reggimento fanteria \"Lupi di Toscana\", dai Vigili del Fuoco di Parma e Reggio Emilia da cui arrivarono anche il Circolo Gramsci e la Federazione del P.C.I., vari mezzi di sostentamento furono portati dai Comuni di Prato, Calenzano e Lamporecchio e dalla Francia attraverso il \"Secours Populaire Fran\u00e7ais\". Il Palazzo Comunale e le Suore Passioniste del Castello offrirono letto e alloggi per 140 sfollati. Gravi furono poi i danni subiti con la totale perdita del bestiame, la distruzione dei campi coltivati oltre alla crisi degli alloggi visto che le case inondate era risultate inabitabili. Il consiglio Comunale del 9 novembre del 1966 scrisse:\nSimboli.\nLo stemma.\nStoria.\nLo stemma del Comune di Signa fu ufficialmente scolpito su pietra nel 1393 e venne posto su quello che allora era l'architrave del portale maggiore della Chiesa di San Giovanni Battista. Originariamente, secondo una cronaca dell'epoca, nella Chiesa di Santa Maria in Castello venne fuso nel 1266 su una campana un piccolo stemma che raffigurava il ponte signese con quattro arcate.\nLo stemma del 1393 venne fregiato del ponte di Signa, con sette fornici di eguale ampiezza e di una torre merlata in riferimento all'antica torre inglobata nel palagio nella zona di Lastra a Signa.\nSecondo una testimonianza del Cinquecento, con il susseguirsi dei lavori sul ponte di Signa, quest'ultimo venne riprodotto nello stemma differentemente dall'originario con sette fornici in cui quella centrale era la pi\u00f9 alta.\nL'attuale stemma del Comune di Signa \u00e8 stato concesso nel 2003 dall'allora Presidente della Repubblica Italiana Carlo Azeglio Ciampi attraverso il Dipartimento del Cerimoniale di Stato sezione Ufficio Onorificenze e Araldica pubblica.\nIl gonfalone.\nIl gonfalone del comune di Signa ritrae lo stemma comunale su un drappo di colore bianco.\nMonumenti e luoghi d'interesse.\nArchitetture religiose.\nNegli ultimi anni, durante i lavori di restaurazione della chiesa, sono state trovate alcune tombe \"a cappuccina\" di epoca longobarda. Oggi \u00e8 anche la sede del Corteo storico di Signa.\nArchitetture civili.\nVarie furono le ville costruite tra il tardo Medioevo e il periodo rinascimentale in modo tale da venire incontro a quelle che erano le esigenze delle famiglie benestanti e ricche dell'area fiorentina. Vi sono le testimonianze di quanto la nobilt\u00e0 abbia preferito questi luoghi, come \u00e8 stato testimoniato dal pittore Giuseppe Zocchi, che nel 1774 raffigur\u00f2 in \"Vedute delle ville e d'altri luoghi della Toscana\" il paesaggio signese. Proprio Signa, diventando col passare del tempo una localit\u00e0 di grande interesse per la nobilt\u00e0 fiorentina, ospit\u00f2 nelle sue ville personaggi illustri, come Gabriele D'Annunzio e Giuseppe Garibaldi.\nTra le pi\u00f9 importanti, oltre a quelle gi\u00e0 citate, ci sono:\nArchitetture militari.\nIl castello, le porte, il ponte e la passerella.\nIl \"Castello\" \u00e8 situato nella parte pi\u00f9 alta del paese. Nonostante i mutamenti avvenuti nei secoli consisteva in una cerchia di mura abbastanza schematica e ovoidale, costruita circa nel IX secolo per difendersi dai saccheggi dei predoni barbari, ed in particolare, di quello avvenuto nell'825 quando alcuni vascelli vichinghi risalirono l'Arno per depredare il palazzo del vescovo di Fiesole.\nLe mura sono in parte distrutte e tutt'oggi visibili solo in alcune zone del paese come nel convento delle suore passioniste mentre sono rimaste intatte quattro alte torri (tra cui il \"Torrino\" e la \"Torre di Settentrione\"). Il Castello di Signa disponeva di tre porte situate in punti strategici e ben definiti per la sicurezza del paese: la porta di San Miniato, ancora esistente, nella zona a sud-ovest e tutt'oggi ornata dagli stemmi del Comune di Firenze, della casa d'Angi\u00f2 e di Parte Guelfa, la porta di Via Dante Alighieri nella parte a Nord-Est di cui, nonostante sia stata distrutta, \u00e8 possibile vedere alcuni resti e infine la porta di Via dell'Orologio, destinata a mettere in comunicazione il Castello con il ponte sull'Arno.\nProprio quest'ultimo simboleggiava l'importanza che aveva Signa in quel tempo poich\u00e9 era l'unica via, ad eccezione di quella di Fucecchio sulla via Francigena, a poter collegare la vicina citt\u00e0 di Firenze con quella di Pisa e quindi con il mare. Sono incerte le informazioni sulla sua origine anche se ci sono testimonianze che collocherebbero la costruzione del ponte prima del 1217. Originariamente era di struttura lignea ma pi\u00f9 volte venne distrutto o ne fu modificato l'aspetto per soddisfare lo sviluppo urbano. Secondo le cronache e i documenti giunti a noi, era costantemente monitorato e riparato come accadde nel 1333 quando una piena distrusse a Firenze Ponte Vecchio e il ponte di Signa sub\u00ec danni pi\u00f9 o meno gravi.\nIl ponte \u00e8 largo 1,80 metri, una larghezza pensata per il transito pedonale. \u00c8 lungo 127 metri e alto 12,50. Nell'attraversare il fiume Arno presenta sei campate ognuna delle quali ha una luce di 27,50 metri.\n\u00c8 possibile attraversare l'Arno anche per mezzo della passerella. Questa ha una classica struttura a \"travata\", in cemento armato, con piloni e travi dello stesso materiale. Purtroppo lo stato di conservazione dell'opera non risulta eccezionale i piloni presentano le proprie fondazioni scoperte, cos\u00ec come sono scoperti i ferri dell'armatura. Anche il piano di calpestio e il parapetto che richiederebbero una manutenzione.\nAree naturali.\nIl Parco dei Renai.\nTra Signa e Firenze si estende un'area di propriet\u00e0 privata per 270 ettari il \"Parco dei Renai\" chiamato anche \"Stato libero dei Renai\" o \"Isola dei Renai\", area abbandonata in progressiva trasformazione a parco dalla fine dell'estate del 2000. Attualmente sono aperti al pubblico, da maggio ad ottobre, ad ingresso gratuito, 70 ettari, gestiti da una societ\u00e0 per azioni pubblico-privata. Vista la vicinanza con il fiume Arno fin dal XVII secolo quest'area fertile veniva usata per l'agricoltura, ma durante il Novecento l'attivit\u00e0 agricola man mano cess\u00f2, lasciando il posto a un'incontrollata escavazione di inerti o rena, da cui il termine \"Renai\", specie tra gli anni sessanta e settanta.\nNel 1990 iniziarono le trattative tra i privati ed il comune per il recupero dell'area con una prima ipotesi di piano di recupero dell'area, il cosiddetto \"Progetto Michelucci\", il quale prevedeva la riqualificazione del territorio attraverso la costruzione di impianti sia sportivi sia ricreativi e la salvaguardia di alcune zone faunistiche, la riserva integrale WWF, ove tutt'oggi sono presenti animali considerati in via di estinzione. Il progetto fu temporaneamente accantonato fino a quando nel 1997 dal Consiag fu sottoposto all'amministrazione comunale signese un nuovo progetto, leggermente diverso dall'originale in modo tale da essere idoneo a creare una riserva d'acqua per Firenze, dopo che era stato realizzato il collegamento con l'acquedotto dell'Anconella, il cosiddetto \"Tubone\". Il progetto prevedeva nel corso degli anni la realizzazione del parco in quattro lotti.\nNel 2000 \u00e8 stata inaugurata la prima parte, chiamata \"lotto 0\" ove successivamente sono stati costruiti impianti per attivit\u00e0 musicali e culturali, sportivi, soprattutto per il calcio e il beach volley, oltre a una piscina semi-olimpionica ed a strutture per la vela; mentre nel 2006 \u00e8 stato aperto il secondo lotto (\"lotto 1\") con la costruzione di una piccola spiaggia sul lago e di strutture per il canottaggio e il surf. Per mantenere il contatto con la natura vengono organizzate delle visite da parte del WWF nell'oasi naturale del parco oltre al bird watching mentre \u00e8 stata creata una pista ciclabile di circa 7\u00a0km per collegare il Parco dei Renai con il Parco delle Cascine di Firenze. sono in fase di realizzazione gli altri due lotti, che dovrebbero essere terminati .\nSociet\u00e0.\nEvoluzione demografica.\nDal 1981 al 2001 secondo i dati ISTAT la crescita demografica a Signa \u00e8 graduale e in linea con il fenomeno dello spopolamento di agglomerati urbani pi\u00f9 consistenti. Dal 1991 al 2001 la crescita \u00e8 aumentata del 6,28% pari a quasi abitanti in pi\u00f9. Il periodo compreso dal 2001 al 29 febbraio 2008, invece, dimostra un cambio di tendenza, poich\u00e9 le stime di crescita sono raddoppiate passando dai ai abitanti.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingua e dialetti.\nLa lingua pi\u00f9 diffusa \u00e8 ovviamente quella italiana anche se nella lingua parlata viene utilizzato il dialetto toscano nella variante fiorentina.\nReligione.\nLa religione pi\u00f9 diffusa \u00e8 il cristianesimo, specialmente nella confessione cattolica, come testimoniato dai vari luoghi di culto. Nel territorio comunale vi sono sei parrocchie:\nLa parrocchia di Sant'Angelo a Lecore comprende tutti gli abitanti dell'omonima frazione, che per\u00f2 appartengono amministrativamente sia al comune di Signa sia al comune di Campi Bisenzio. Per contro, nell'elenco non sono compresi gli abitanti signesi della frazione di San Piero a Ponti, poich\u00e9 appartengono alle due parrocchie di San Cresci a Campi e di San Piero a Ponti, ricadenti nel territorio comunale di Campi Bisenzio.\nCultura.\nIstruzione.\nBiblioteca e Ludoteca.\nIl comune di Signa dispone di una ludoteca comunale, \"La Gallina d'Oro\", situata in via Dante Alighieri.La biblioteca comunale \u00e8 intitolata a Boncompagno da Signa ed \u00e8 situata in via degli Alberti nello stesso edificio che ospita il Museo della paglia e dell'intreccio.\nScuole.\nLe scuole del territorio signese fanno tutte parte dell'Istituto Comprensivo di Signa, cio\u00e8 sono coordinate da un'unica direzione didattica. Tra queste fa eccezione la scuola primaria \"Collodi\", che al contrario dipende dall'Istituto Comprensivo di San Donnino. Per quanto concerne gli asili nido ne \u00e8 presente soltanto uno (Asilo Nido \"Il Trenino\") mentre le scuole dell'infanzia o materne statali presenti sul territorio sono un totale di cinque di cui tre a Signa (\"Arrighi\", \"Rodari\" e \"Don Milani\") e due nelle frazioni di San Mauro a Signa (Scuola dell'infanzia \"San Mauro a Signa\") e di Sant'Angelo a Lecore (chiamata con lo stesso nome della frazione). Le scuole primarie o elementari statali, invece, sono 4 ripartite rispettivamente in due scuole a Signa (\"Leonardo da Vinci\" e \"Dante Alighieri\"), 1 nella frazione di San Mauro (\"Alimondo Ciampi\") e 1 appartenente all'Istituto Comprensivo di San Donnino, compresa tra il comune signese e quello di Campi Bisenzio (\"Collodi\"). Il territorio signese, inoltre, conta di 1 scuola secondario di primo grado statale (\"Alessandro Paoli\").\nNel comune di Signa, inoltre, sono presenti 4 scuole private, tutte situate a Signa (asili nido \"Stella stellina\", \"Il Millepiedi\" e l'asilo nido domiciliare \"Allegra Paperina\", scuola dell'infanzia \"Mater Dei\" e scuola primaria parificata e secondaria di primo grado \"Beata Giovanna\").\nA livello storico la scuola tra queste di maggior rilievo \u00e8 quella primaria \"Leonardo da Vinci\", costruita tra il 1926 e il 1932, la cui facciata segue lo stile rinascimentale e, nel complesso, \u00e8 principalmente composta da due teorie di finestre e da due eleganti rampe di scale.\nArte.\nRicco \u00e8 il patrimonio artistico e culturale a Signa, citt\u00e0 che ha ospitato ed \u00e8 stata il luogo di nascita per vari artisti nel corso dei secoli. Vari sono gli affreschi realizzati nelle chiese di Signa e di particolare valore e importanza a livello culturale e religioso sono le opere presenti nella citt\u00e0.\nNel Novecento sono importanti in ambito artistico alcune personalit\u00e0 che a livello artistico diedero lustro a Signa. Tra questi ci furono Alimondo Ciampi, che dedic\u00f2 gran parte delle proprie opere all'universo femminile e di cui alcune sculture sono ora visibili nei pressi dei giardini comunali di Piazza della Repubblica a Signa, Bruno Catarzi, Giuseppe Santelli, Raffaello Fossi ed Alvaro Cartei. Di quest'ultimo \u00e8 l'immagine della Beata Giovanna nel tabernacolo all'imbocco di Via dei Renai e il dipinto \"San Miniato\" del 1992.\nDal Duecento al Quattrocento.\nLe testimonianze pittoriche del territorio signese giunte fino ad oggi sono solo una minima parte della produzione artistica dell'epoca. Gran parte delle opere consistevano in superfici affrescate e in tavole a fondo d'oro, per la maggior parte andate perse o consumate col passare del tempo, ad eccezione di alcuni tabernacoli e di alcune opere del Maestro di Signa. Molti degli artisti chiamati ad affrescare le pareti interne ed esterne delle chiese signesi erano gi\u00e0 affermati e conosciuti nelle loro citt\u00e0 di origine, tra cui Firenze che attraverso il suo influsso politico-amministrativo in gran parte condizion\u00f2 le scelte artistiche a Signa.\nParte di quella produzione artistica tutt'oggi rimasta, che comunque conta quantitativamente e qualitativamente un vasto numero di opere, \u00e8 oggi visibile tra le principali chiese del paese. All'interno della chiesa di Santa Maria in Castello rimane una parte della \"Crocifissione\", su cui dal 1971 al 1973 sono stati effettuati degli interventi di restauro, originariamente attribuita a Cimabue come afferm\u00f2 nel 1806 il priore dell'epoca, tale Giannini. Tra i critici moderni vengono seguite due correnti contrastanti: c'\u00e8 chi sostiene l'illustre paternit\u00e0 e c'\u00e8 chi sostiene che sarebbe attribuibile ad un autore vissuto all'ombra sia di Cimabue sia di Giotto.\nAltre opere importanti sono gli affreschi trecenteschi di Pietro Nelli presenti nella Pieve di San Lorenzo raffigurati tra il 1365 e il 1370 sulla parete destra della chiesa di cui il pi\u00f9 importante \u00e8 \"San Lorenzo e le anime del Purgatorio\" con riferimento alle fonti agiografiche che indicherebbero come alla sua morte San Lorenzo sia disceso agli Inferi e poi salito al Paradiso. Altri affreschi di grande importanza culturale sono quelli presenti nella chiesa di San Giovanni Battista, attribuiti al Maestro di Signa e al Maestro del 1441 che raffigurarono, il primo sulla parete sinistra e il secondo su quella destra, i miracoli attribuiti alla Beata Giovanna. Secondo la critica, per quanto riguarda il Maestro del 1441, venne usato negli affreschi uno stile arcaico nonostante l'artista avesse realizzato ottime scene dal punto di vista narrativo. Per il Maestro di Signa, invece, venne rinnovato lo stile rimanendo, comunque, fedele alla visione popolare delle immagini sacre.\nAttribuiti al Maestro di Signa ci sono vari tabernacoli visibili oggi lungo le strade del centro storico del paese.\nPer quanto concerne la produzione scultorea fu di gran lunga quantitativamente inferiore a quella pittorica. Di epoca medievale sono poche le sculture presenti nel territorio signese, poich\u00e9 \u00e8 possibile citare solo alcuni rilevi murari, per lo pi\u00f9 identificabili con bassorilievi, raffiguranti contesti religiosi. Unica importante opera di questo periodo fu il fonte battesimale della pieve di San Giovanni Battista, attribuita alla bottega di Benedetto da Maiano secondo i precisi segni di stile utilizzati. Un'altra scultura importante fu quella commissionata a Luca della Robbia per lo stemma di Signa del 1446.\nDal Cinquecento all'Ottocento.\nLa produzione pittorica che va dal Cinquecento all'Ottocento, seppur cospicua, \u00e8 qualitativamente inferiore a quella medievale. Nel Cinquecento furono privilegiati gli orientamenti culturali e stilistici dell'arte fiorentina dell'epoca e in particolar modo l'arte di Raffaello, il Manierismo, le inflessioni pi\u00f9 devote alla Controriforma e al tardo barocco come testimoniato sia dalla \"Madonna col Bambino e San Giovannino\", sia dall'\"Annunciazione\", entrambe della pieve di San Lorenzo, sia da altre opere sempre prettamente di carattere religioso. La produzione artistica del Seicento, invece, fu rappresentata a Signa da vari artisti di valore. Prima fra tutti \u00e8 la tela attribuita a Sigismondo Coppacani raffigurante l\"'Adorazione dei Magi\" del 1617 originariamente eseguita per la chiesa fiorentina di San Baldassare e poi, nel 1809, acquistata dal priore Gaetano Giannini, gi\u00e0 citato in precedenza. Anche la produzione artistica del Settecento e Ottocento ebbe a Signa rappresentanti della pittura di notevole, attraverso opere che dimostrarono il forte legame che la citt\u00e0 aveva con la propria patrona, Giovanna da Signa. Tra le pi\u00f9 importanti ci sono due dipinti commissionati nel 1775 e raffiguranti \"Il miracolo della grandine\" e \"La morte della Beata Giovanna\".\nPer la scultura poche furono le opere pervenute e di cui si ha traccia. L'unica importante fu il bassorilievo presente nella chiesa di San Mauro, in cui veniva rappresentata la Madonna col Bambino. I resti del bassorilievo sono stati ricomposti solo ultimamente come erano in origine, soprattutto perch\u00e9 alcuni di questi furono staccati e rivenduti a collezionisti.\nIl Novecento.\nQuesto periodo storico fu caratterizzato da un cambiamento nella produzione artistica: la pittura lasci\u00f2 posto alla scultura e, in particolar modo, all'artigianato. Le figure principali a cui ci si riferisce:\nLe maestranze signesi riuscirono a diventare famose anche nel mondo, non solo quindi a livello locale, rinnovando l'interesse per l'elezione di Firenze e della Toscana come principale centro artistico d'Italia. Un ruolo fondamentale venne giocato dalla Manifattura di Signa di cui alcuni degli artisti citati poco pi\u00f9 sopra notevole parte. Signa divenne il principale centro di produzione artigianale dell'area fiorentina, ruolo che successivamente gli ha valso l'appellativo di \"Citt\u00e0 della Paglia\".\nTra gli artisti maggiormente annoverati ci fu Alimondo Ciampi, che fin da giovane inizi\u00f2 la sua attivit\u00e0 artistica, soprattutto di scultore. Tra le opere principali ci furono \"Piedino Ferito\", \"Formica\", \"Abbandonata\", \"Piccola Bagnante\", \"La morte di Ofelia\" e \"Bagnante al sole\", tutte sculture dedicate all'universo femminile, cui Ciampi tribut\u00f2 un grande omaggio. Importanti furono le opere di Bruno Catarzi, inizialmente formato da Oreste Calzolari, direttore artistico della Manifattura di Signa di Camillo Bondi (dove operarono con modelli importanti artisti. oltre a scultori signesi come Pietro Santelli e il figlio Giuseppe). Di notevole rilevanza artistica per Signa era il legame tra Giuseppe Santelli e l'allievo Alvaro Cartei, soprattutto nella pittura. Come Marco Moretti scrisse ne \"Le Virt\u00f9 del segno\"\nCinema e Teatro.\nIn passato erano presenti a Signa 3 cinema che nel corso degli anni sono andati in fallimento o sono stati demoliti. Dove sorgeva il \"Cinema Odeon\" \u00e8 stata costruita una zona residenziale ed il nuovo centro per l'arte contemporanea signese \"Officina Odeon 5\", mentre al posto del vecchio \"Cinema Centrale\" \u00e8 presente una piazza intitolata a Ugo Pratelli che rientra nel progetto di rivalutazione della zona detta \"La Costa\".\n\u00c8 di recente costruzione la \"Sala Blu\" di Via degli Alberti, piccolo teatro in cui vengono svolti eventi di vario tipo tra cui: rappresentazioni teatrali, concerti, cineforum e recite scolastiche. Nella vicina frazione di San Mauro a Signa si trova il Teatro-Cinema Lux.\nMusica.\nSigna \u00e8 citata molte volte nell'opera Gianni Schicchi di Giacomo Puccini con citazione dei \"Mulini di Signa\", oggetto della contesa dell'eredit\u00e0 tra parenti, su cui \u00e8 incentrato il tema dell'opera.\nA Signa sono presenti due compagnie musicali; il Corteo Storico, e il gruppo della filarmonica \"Giuseppe Verdi\". Entrambi vengono utilizzati sia nelle principali manifestazioni del paese sia in altri contesti.\nCucina.\nLa cucina signese \u00e8 inevitabilmente legata a quella toscana e ad alcune ricette tipiche locali come la famosa ribollita, minestrone composto da pane e ortaggi vari. Particolarmente interessante \u00e8 la cucina medievale signese, riproposta annualmente durante un banchetto medievale, per cui vengono realizzati alcuni tra i pi\u00f9 importanti cibi e bevande del Medioevo come, ad esempio, il vino fruttato.\nEventi.\nDurante tutto l'anno, a Signa ci sono varie manifestazioni culturali che coinvolgono l'intera cittadinanza. Si tratta soprattutto di feste religiose di grande importanza per l'intera comunit\u00e0 signese, poich\u00e9 strettamente legate alla storia e alla cultura del paese e soprattutto al Medioevo e al culto della patrona di Signa, la Beata Giovanna.\nI quattro \"\"popoli\" di Signa.\nSigna anticamente era divisa in quattro \"popoli\"\", delle vere e proprie contrade come a Siena, che hanno preso successivamente i nomi dalle quattro chiese del centro storico, principali punti di incontro della Signa medievale.\nI quattro \"popoli\" della comunit\u00e0 signese sono rispettivamente San Lorenzo, San Giovanni Battista, San Miniato e Santa Maria in Castello.\nIl corteo storico di Signa.\nIl \"Corteo Storico di Signa\" \u00e8 nato dalla volont\u00e0 di alcuni cittadini signesi durante la seconda met\u00e0 del Novecento, con l'intenzione di riproporre le usanze e i costumi medievali che avevano segnato la storia del paese ed \u00e8 costituito specialmente dai gruppi di volontari, che hanno come unico scopo quello di sfilare per rappresentare la propria comunit\u00e0.\nNel corso degli anni questa iniziativa ha avuto grande successo tra i cittadini ed \u00e8 cresciuta la passione per il \"Corteo\". Molti sono stati e sono tutt'oggi le persone che vogliono sfilare nelle feste del paese, specialmente i pi\u00f9 piccoli.\nNel Corteo viene rappresentata la comunit\u00e0 signese del Trecento, con costumi medievali che raffigurano le caratteristiche della societ\u00e0 dell'epoca: un esempio sono le pastorelle, come simbolo dell'attivit\u00e0 contadina e del feudalesimo, e le cosiddette \"trecciaiole\" cio\u00e8 le lavoratrici della paglia, simbolo di Signa.\nImportante \u00e8 il gruppo di musici del Corteo, composto dalle chiarine, che suonano un particolare tipo di tromba chiamata appunto chiarina, e daitamburi di grande importanza poich\u00e9 tra i primi a formare il Corteo Storico. Gruppi come quello dei tamburi e delle chiarine riscuotono molto successo durante le sfilate.\nProprio questi due gruppi sono quelli che rappresentano il \"Corteo\" non soltanto per le feste del paese ma anche in altre manifestazioni religiose e culturali della Toscana. Durante gli anni ottanta hanno avuto l'onore di sfilare in un angelus di Papa Giovanni Paolo II e nel 1995 assieme a tutto il Corteo Storico hanno sfilato in Francia a Maromme, citt\u00e0 gemellata con Signa.\nLa Festa della Beata Giovanna.\nLa manifestazione pi\u00f9 importante di Signa \u00e8 senza dubbio la \"Festa in onore della Beata Giovanna\", durante la quale viene celebrata solennemente la patrona in tre dei principali giorni della religione cristiana: la Pasqua, il luned\u00ec di Pasquetta e il marted\u00ec dell'Annunciazione del Signore.\nIn questa sera inizia la celebrazione della cosiddetta Beata, ribattezzata cos\u00ec dai cittadini, precisamente con l'apertura dell'urna dove \u00e8 conservato ancora intatto il corpo della Santa patrona che nei giorni a seguire verr\u00e0 esposto al pubblico nella chiesa di San Giovanni Battista.\nIn seno al \"Corteo Storico\" viene condotto presso la \"Pieve di Signa\" un ciuchino recante un neonato vestito da angelo in segno di riconoscenza alla Beata Giovanna della sua amorevole attenzione nei confronti dei bambini.\nInizialmente il corteo viene diviso in quattro gruppi che parte ognuno da quattro delle pi\u00f9 importanti chiese di Signa: la pieve di San Lorenzo, la chiesa dove anticamente si ritiene che ci fosse la casa della \u201cBeata\u201d e le chiese di Santa Maria in Castello e di San Miniato. Durante la sfilata i quattro gruppi si incontrano formando un suggestivo corteo che attraversa tutte le principali vie di Signa per poi giungere davanti alla chiesa di San Giovanni Battista ove viene celebrata la santa patrona con la solenne benedizione imposta dal parroco di questa chiesa.\nSigna \u00e8 Fiera.\nA settembre la comunit\u00e0 signese si ritrova per un'altra importante manifestazione culturale che prevede un suggestivo mercato medievale nel centro storico del paese. Fino al 2014, inoltre, si \u00e8 tenuto il \u201c\"banchetto medievale\"\u201d, un vero e proprio banchetto in cui vengono servite portate tipicamente medievali, specialmente della cucina del Trecento. Dal 2015, cambia nome in \"Signa \u00e8 Fiera\", manifestazione tematica che oltre ad includere le rievocazioni storiche \u00e8 itinerante con mercati e dimostrazioni interattive. Il tema scelto per l'anno 2015 \u00e8 \"Terra ed Acqua: alimenti per la crescita\" collegato alla partecipazione si Signa ad EXPO 2015 avvenuta lo stesso anno.\nQuesta edizione nasce coinvolgendo varie aziende del territorio, documentato attraverso la pagina facebook del Comune di Signa.\nIl Carnevale di San Mauro.\nUn'altra manifestazione \u00e8 il carnevale di San Mauro che si svolge appunto nell'omonima frazione di Signa e che da anni attira migliaia di persone, giunto alla sua ennesima edizione, grazie soprattutto al supporto di volenterosi paesani.\nGeografia antropica.\nUrbanistica.\nL'asse viario medievale.\nL'antico asse viario signese venne costruito in funzione del Castello, fulcro della vita sociale del Medioevo a Signa. \u00c8 evidente come la direttrice sulla quale \u00e8 sorto il centro storico cittadino sia a forma di curva, costituita da due delle principali vie che mettevano in comunicazione il Castello con i paesi circostanti. La prima via principale si dirigeva dall'attuale zona dei Colli Alti fino all'attuale Via Beata Giovanna e alla chiesa di San Lorenzo per poi innalzarsi lungo l'attuale Via degli Alberti e giungere presso la chiesa di San Miniato ove la strada si divideva in direzione del borgo di Lecore e della Villa medicea di Artimino mentre la seconda via era quella che collegava il Castello direttamente con il Ponte di Signa.\nL'assetto urbanistico nel Novecento e di Oggi.\nNel corso del Novecento furono avviate varie opere di ammodernamento della citt\u00e0, tutte progettate rivolgendo grande attenzione all'estetica e alla funzionalit\u00e0 dei progetti stessi. Grazie ad un'economia solida, all'inizio del secolo furono costruiti Via Roma, Piazza della Repubblica, la Scuola Elementare, il Palazzo Comunale e la Cappella dei Caduti nel cimitero di San Miniato.\nNegli anni cinquanta fu costruito un nuovo ponte sull'Arno inaugurato dal Ministro dei lavori pubblici dell'epoca, Umberto Tupini e furono realizzate nuove strade come Via XX Settembre per sostenere la viabilit\u00e0 di quel tempo. Vari furono gli interventi ai tabernacoli presenti nelle strade cittadine e le opere di rinforzamento degli argini dell'Arno.\nAttualmente sono in corso ulteriori opere per sopperire a una grave insufficienza e ad un grave problema riguardante la viabilit\u00e0 del paese attraverso la costruzione di alcune nuove strade. Importante \u00e8 la costruzione del Parco dei Renai, nuovo punto di riferimento della vita sociale signese.\nFrazioni.\nLecore.\n\u00c8 situata a nord-ovest di Signa, nei pressi di Villa Castelletti, e si trova a 40\u00a0m di altitudine. Formata da 250 abitanti \u00e8 rimasta, come per San Mauro a Signa, un piccolo centro abitativo indirettamente dipendente da Signa. Importante \u00e8 la sua vicinanza a Villa Castelletti. In questa frazione si trova la Chiesa di San Pietro a Lecore.\nSan Mauro a Signa.\nL'etimologia del nome venne presa direttamente dal monaco benedettino san Mauro, vissuto attorno al 500. Rimasta per secoli un semplice grumolo di abitazioni, negli ultimi decenni ha visto un'importante crescita demografica raggiungendo circa 2075 abitanti.\nSan Piero a Ponti.\nViene ricordata per l'uccisione nel 1944 di tredici persone ad opera dei nazisti. In ricordo delle vittime \u00e8 posta in Via dei Martiri, luogo dell'accaduto, una lapide commemorativa.\nSant'Angelo a Lecore.\nDi 453 abitanti e ad un'altezza di 36\u00a0m di altitudine, \u00e8 suddivisa tra il comune di Signa e quello di Campi Bisenzio.\nEconomia.\nEconomica storica.\nDalle origini al Settecento.\nAll'origine della sua fondazione il paese si sarebbe sviluppato grazie al terreno fertile, alla vicinanza al fiume Arno e al commercio. Rari sono i documenti scritti pervenuti a noi fino ad oggi riguardo all'economia dell'epoca romana, di cui si hanno notizie solo attraverso alcuni reperti archeologici. Differentemente sono varie le testimonianze risalenti all'inizio del nuovo millennio in cui venne descritto come a livello economico Signa stesse ottenendo una certa importanza nel territorio fiorentino. Uno dei motivi principali di questa crescita economica viene riferito alla posizione strategica del paese e, in particolar modo, alla costruzione del ponte sull'Arno che, come gi\u00e0 detto, era l'unica via di comunicazione tra Firenze e Pisa. Signa inizi\u00f2, quindi, a diventare importante come luogo di commercio, attraverso una costante crescita, che contribu\u00ec allo sviluppo sia urbano sia artistico-culturale. L'economia signese dell'epoca si basava principalmente sull'agricoltura, come anche altri paesi limitrofi, con tecniche di innovazione prevalentemente rurali. Col passare del tempo per\u00f2 inizi\u00f2 a prevalere come produzione principale la raccolta e, soprattutto, la lavorazione della paglia come a livello artistico \u00e8 stato dimostrato attraverso vari dipinti raffiguranti le trecciaiole, ovvero le raccoglitrici della paglia.\nTale prodotto ebbe una svolta decisiva nel Settecento con l'arrivo del bolognese Domenico Michelacci, il quale speriment\u00f2 nuove tecniche di lavorazione per ampliare la produzione del prodotto e rivenderlo in tutto il mondo.\nIl Novecento: l'Arte e la dinamite.\nLa Manifattura di Signa.\nIl Novecento segn\u00f2 invece l'inizio della produzione artigianale di ceramiche e terrecotte. Importante fu infatti la fondazione della \"Manifattura di Signa\" che dagli inizi del secolo appena passato fino alla fine del secondo dopoguerra diede vita ad una crescente e costante economia artigianale. L'attivit\u00e0 produttiva ebbe inizio nel 1895 per opera di Angelo e Camillo Bondi, che ripresero gi\u00e0 il lavoro svolto in precedenza nella \"Societ\u00e0 fornace di Signa\" appartenuta al primo dei due fratelli.\nLa posizione occupata dalla fabbrica a Signa nella zona de \"La Costa\" che si trova nei pressi del fiume Arno, fu sostanzialmente strategica vista la vicinanza con la stazione ferroviaria e quindi con la possibilit\u00e0 di trasportare pi\u00f9 velocemente le merci in citt\u00e0 come Pisa o Livorno.\nSe i primi modelli consistevano in calchi di sculture celebri, nel corso di pochi anni la Manifattura signese riusc\u00ec ad ampliare la propria produzione presentando una serie di arredi per il giardino che ottennero un importante successo nelle esposizioni del 1896 e 1897 presso la \"Festa dell'arte e dei fiori\" a Firenze. Proprio queste mostre, di rilievo internazionale, permisero ai fratelli Bondi di lanciare i propri prodotti su vasta scala: numerose furono le partecipazioni a varie mostre, come quella del 1898 a Torino (nel\"'Esposizione generale di Torino\") e vari furono gli ammiratori di tali opere che strinsero un forte legame di amicizia con i fratelli Bondi, come Gabriele D'Annunzio e Giacomo Puccini. Lo stesso poeta fu ospite per molte volte dei fratelli Bondi a Signa e acquist\u00f2 vari oggetti d'arredo per la sua villa di Settignano. In particolar modo erano presenti riproduzioni di sculture di arte greca e arte rinascimentale, perfettamente abbinate tra loro, che testimoniavano quanto fosse importante per il poeta il proprio spirito di trasformazione psichica a cui si riferiva come principale obiettivo nelle sue opere a cavallo tra l'Ottocento e il Novecento.\nPer la Manifattura di Signa fu importante la produzione di opere che riuscivano a coniugare l'arte classica e rinascimentale con quella pi\u00f9 moderna. Ci\u00f2 le valse ottime critiche e apprezzamenti da parte di giornalisti dell'epoca durante le varie mostre cui partecipava.\nFurono fatte importanti commissioni da parte del tenore Enrico Caruso, che si valse a lungo delle opere dell'artista Giuseppe Santelli per la sua villa situata nelle vicinanze di Signa.\nDella Manifattura di Signa venne scritto:\nNon furono risparmiate, per\u00f2, alcune dure critiche come avvenne durante l\"'Esposizione Mondiale di Sant Louis\" ove una piccola rappresentanza italiana fece parte subendo aspri commenti. Ma proprio attraverso questo tipo di mostre che la Manifattura di Signa riusc\u00ec a mostrarsi al pubblico internazionale tanto che numerose personalit\u00e0 di spicco a Washington richiesero le opere della manifattura per le proprie sontuose ville.\nCon la morte di Camillo Bondi nel 1929, per\u00f2, inizi\u00f2 il periodo discendente della produzione della manifattura e consegu\u00ec poi al definito declino. Ci\u00f2 fu dovuto ad un susseguirsi di varie gestioni che, pur riprendendo le tecniche dei fratelli Bondi, non ottennero grande successo. Dopo circa un decennio dalla morte del fondatore, nel giugno del 1940 la produzione pass\u00f2 alle famiglie Fantacci e Montecchi, che cercarono di risollevare la situazione economica della Manifattura con discreti successi i quali, nonostante tutto, non migliorarono la situazione. Tra il 1947 e 1952, passando alla contessa Pallavicini di Roma, si tent\u00f2 un riammodernamento degli stabilimenti, che non ebbe effetti positivi: molti degli immobili della Manifattura dovettero essere venduti. Per questa situazione economica precaria la Manifattura di Signa fu costretta a chiudere nel 1952.\nSolo nell'ultimo decennio questa attivit\u00e0 \u00e8 stata ripresa da alcuni artigiani locali che hanno contribuito a riportare in auge anche la produzione della paglia. Attualmente, oltre allo show-room di Signa, sono presenti due negozi della Manifattura a Firenze e a Roma.\nLa fabbrica di esplosivi.\nSigna ha ospitato per buona met\u00e0 del Novecento una fabbrica di dinamite che ha ricoperto un ruolo centrale nell'approvvigionamento dell'Esercito Italiano durante le due guerre mondiali.\nIn Italia era gi\u00e0 presente una fabbrica di dinamite ad Avigliana di propriet\u00e0 delle societ\u00e0 di Alfred Nobel, ma presentava alcuni problemi: era troppo vicina ai confini nemici, aveva vecchi macchinari ed era stata vittima di alcune gravi esplosioni. Per questo fu deciso di costruire una nuova fabbrica in un sito che avesse migliori caratteristiche. L'ubicazione fu scelta alla confluenza dell'Ombrone nell'Arno, nei pressi del confine con Carmignano sulla strada per Comeana.\nProprio per la vicinanza con Carmignano, la sua stazione e la sua comunit\u00e0, la fabbrica prender\u00e0 il nome di \"impianto di Carmignano\", anche se si trovava nel territorio di Signa.\nI motivi della scelta erano molti: una relativa vicinanza delle cave di pirite della Maremma e della Val di Cecina, la lontananza dalle coste marittime, in una posizione centrale rispetto allo Stato, il facile collegamento con il porto di Livorno tramite ferrovia (vicinanza con la stazione di Carmignano), le caratteristiche del luogo, isolato e circondato in buona parte dall'Ombrone che in quel punto forma un'ansa.\nIl terreno, facente parte della tenuta agricola di San Momeo nella zona detta Il Pitto, fu acquistato nel 1912 e un anno pi\u00f9 tardi iniziarono i lavori che furono imponenti: fu spostata la strada provinciale tra Signa e Comeana che transitava proprio dentro l'area prescelta per la fabbrica; fu di conseguenza costruito un nuovo ponte; venne impiantato il bosco in porzioni della collina, che invece erano coltivate a vigna, al fine di rendere l'impianto difficilmente individuabile dalle aviazioni militari che cominciavano a svilupparsi; furono costruiti solidissimi edifici, tracciate strade, viali e piazze, e scavate gallerie.\nLa produzione aveva caratteristiche esclusivamente belliche. Durante la prima guerra mondiale, lo stabilimento produsse principalmente esplosivi per le munizioni da cannone di grosso calibro: balistite e dinamite.\nDopo la Grande Guerra la fabbrica perse d'interesse per la propriet\u00e0 e fu venduta nel 1925 alla Montecatini che dieci anni pi\u00f9 tardi acquis\u00ec anche la Societ\u00e0 Generale Esplosivi e Munizioni con la nascita della ditta Nobel-SGEM.\nLa Montecatini in periodo di pace utilizz\u00f2 lo stabilimento anche per sperimentazioni agricole (in un'area scoperta dal bosco in riva all'Ombrone e anche in serra) e produzioni chimiche sperimentali.\nNegli anni precedenti la seconda guerra mondialela fabbrica ebbe nuovamente un ruolo militare importante; riprese la produzione di esplosivi (sempre a base di nitroglicerina) e furono costruiti molti nuovi edifici e persino un trenino con piccoli vagoni che trasportavano il materiale tra i vari padiglioni e poi a valle fino alla ferrovia. Restano alcuni tratti delle rotaie che nell'ultimo tratto risultano collocati su tralicci di cemento armato, anch'essi aggrediti dalla vegetazione, come tante altre strutture edilizie.\nNel 1944 cadde in mano ai tedeschi che iniziarono a sfruttarla, da quel momento divenne oggetto di sabotaggi da parte dei partigiani: il pi\u00f9 clamoroso avvenne l'11 giugno, quando venne fatto saltare un convoglio di otto vagoni carichi di tritolo, fermo su un binario morto, poco fuori dall'area dello stabilimento, alcune delle cui strutture furono danneggiate. Nell'immane scoppio fu distrutta la stazione ferroviaria, si cre\u00f2 un enorme cratere che rese inagibile per molto tempo i binari, furono scoperchiate delle case e persero la vita quattro dei partigiani che parteciparono all'azione, come ricorda una lapide posta a Poggio alla Malva (Carmignano) Prato.\nDopo la fine della guerra le commesse statali cessarono e inizi\u00f2 il periodo di crisi che sfoci\u00f2 in licenziamenti di massa. Un ultimo tentativo di salvare la fabbrica fu quello di convertire la fabbrica alla produzione di fitofarmaci. Ma ormai era destinata alla chiusura che avvenne nel 1958. Dopo che nel 1964 lo stabilimento \u00e8 stato bonificato dai residui degli esplosivi e dei materiali utilizzati per la loro fabbricazione, l'area su cui sorgevano gli impianti giace inutilizzata ed \u00e8 passata in mano privata.\nDa allora tantissimi progetti per il riutilizzo dell'area sono rimasti sulla carta, tra cui l'idea, maturata negli anni settanta, di trasferirci l'intera Universit\u00e0 di Firenze.\nInvece tutto si \u00e8 conservato cos\u00ec com'era e gli edifici (oltre un centinaio) sono in condizioni migliori di quanto ci si possa aspettare, visto che solo alcune coperture a travi di legno risultano crollate o pericolanti, mentre le murature sono in gran parte integre a causa della grandissima cura costruttiva e qualit\u00e0 architettonica che le caratterizza, cos\u00ec come anche per le strutture in cemento armato.\nRecentemente l'area \u00e8 stata sul punto di essere acquistata da un gruppo statunitense per poterci realizzare degli studi cinematografici, demolendo la maggior parte degli edifici esistenti che costituiscono un patrimonio di archeologia industriale che non ha uguali, sia per quel che riguarda i pi\u00f9 vecchi edifici del primo anteguerra sia quelli del secondo anteguerra.\nEconomia attuale.\nLa produzione della paglia oggi.\nIl Novecento ha rappresentato senza dubbio il declino della produzione della paglia a Signa. L'apice fu raggiunto durante gli anni venti, in un arco di tempo tra il 1920 e il 1929, anno della grande crisi economica mondiale che colp\u00ec direttamente anche le attivit\u00e0 artigianali signesi. Il ventennio fascista vide una lenta riduzione della produzione della paglia che cess\u00f2 definitivamente all'inizio della seconda guerra mondiale. Solo negli ultimi decenni \u00e8 stato ripreso questo tipo di produzione da alcune imprese locali, raggiungendo nuovamente importanza nel settore e riacquistando la vitalit\u00e0 di un tempo. Ci\u00f2 \u00e8 testimoniato dal coinvolgimento delle imprese locali con grandi produzioni cinematografiche, come \"Un t\u00e8 con Mussolini\" del regista Franco Zeffirelli o \"Pretty Woman\" con Julia Roberts e Richard Gere, e dalle numerose richieste da parte di famosi attori o personalit\u00e0 del mondo dello spettacolo come Carolina di Monaco, Charlotte Casiraghi e Brad Pitt.\nArtigianato.\nSeppur col passare del tempo abbia avuto alcune leggere flessioni, la produzione artigianale occupa un posto importante nell'economia signese. In particolar modo l'artigianato a Signa \u00e8 strettamente legato a quello dell'area fiorentina pur seguendo la tradizione locale di lavorazione della terracotta e, soprattutto, della paglia. Oggi la prima \u00e8 predominante rispetto alla seconda la quale, col passare del tempo, ha perso la sua importanza originaria. Tra le principali produzioni a cui l'economia signese fa riferimento \u00e8 importante anche la pelletteria.\nSecondo i dati forniti dal CNA di Firenze, il periodo di maggiore crisi della produzione artigianale \u00e8 avvenuto nel biennio 2003-2005 che ha gravato anche sul volume di forza lavoro, visto l'aumento di contratti a tempo determinato. Differenti, invece, i dati relativi al 2006 che hanno registrato una buona crescita nel rapporto domanda-offerta beneficiando anche sotto il profilo contrattuale: i contratti tipici hanno ripreso ad essere maggioritari (circa 80%) ed \u00e8 stato registrato un leggero aumento nelle assunzioni a tempo indeterminato (circa +1,45 % nel primo semestre e +7,21 % nel secondo) con una conseguente diminuzione dei contratti a tempo indeterminato (primo semestre -3,57 % e secondo semestre -5,22 %). Interessanti i dati relativi alla forza lavoro che hanno registrato una netta predominanza maschile rispetto a quella femminile (il 60 % per quella maschile e il 40 % quella femminile), mentre, per quanto riguarda la struttura demografica, \u00e8 notevolmente maggiore quella parte di lavoratori compresi nella fascia medio-bassa (cio\u00e8 tra i 20 e i 39 anni). Nelle qualifiche professionali \u00e8 maggiore la presenza di figure operaie (il 70 %) rispetto a quella delle forze impiegatizie (il 13%). Buona anche la percentuale della componente extra-comunitaria che si attesta al 12 %.\nTurismo.\nL'economia su cui si basa principalmente Signa \u00e8 il settore terziario e in particolar modo il turismo. Vari sono gli aspetti turistici da cui il paese trae beneficio: primo fra tutti il turismo culturale che, specialmente negli ultimi anni, \u00e8 tornato in auge sia grazie a eventi particolarmente suggestivi come le rievocazioni storiche sia attraverso un ritrovato interesse verso la storia e le tradizioni dei paesi pi\u00f9 piccoli. Secondariamente Signa viene scelta per la sua vicinanza a Firenze e, soprattutto perch\u00e9 molte delle strutture ricettive come alberghi, bed &amp; breakfast e affittacamere sono pi\u00f9 economiche rispetto a quelle del capoluogo toscano.\nInfrastrutture e trasporti.\nFerrovie.\nLa stazione di Signa \u00e8 situata sulla linea ferroviaria Leopolda e dista dalle principali stazioni di Firenze ed Empoli circa 15\u00a0km per entrambe. Su iniziativa della Regione Toscana e delle Ferrovie dello Stato, dal 2006 \u00e8 stato attivato il servizio di \"Memorario\", aumentando la percorrenza dei treni diretti verso le stazioni principali della zona. In media la percorrenza di un treno tra Signa e Firenze o Empoli dura circa 20 minuti, salvo ritardi o altri problemi tecnici.\nMobilit\u00e0 urbana.\nIl trasporto pubblico \u00e8 svolto dagli autoservizi suburbani di ATAF e Li-nea.\nLa tranvia Firenze-Signa, in funzione dal 1881 al 1921 non arriv\u00f2 in realt\u00e0 mai a Signa, nonostante gli sforzi delle varie amministrazioni comunali signesi succedutesi negli anni, limitandosi a servire Porto di Mezzo (frazione di Lastra a Signa) interamente sulla riva sinistra dell'Arno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nSigna dispone di una propria squadra di calcio, la \"Societ\u00e0 Sportiva Signa 1914\" che gioca le partite in casa allo \"Stadio del Bisenzio\". La societ\u00e0 ha militato in Serie C fra la fine degli anni quaranta ed i primi anni cinquanta e poi in Serie D negli anni sessanta.\nPi\u00f9 di recente ha disputato il campionato di Promozione fino al 2011 quando ha ottenuto la promozione in Eccellenza Toscana.\nPallacanestro.\nLa societ\u00e0 sportiva di pallacanestro signese \u00e8 la \"TeamNova\", nata nel 1998 dalla fusione del Basket Signa e del Basket Lastra ed \u00e8 ufficialmente iscritta alla Federazione Italiana Pallacanestro. La squadra ha militato per pi\u00f9 anni in C1 raggiungendo anche i play-off. Attualmente la prima squadra della societ\u00e0 milita nel campionato di Promozione.\nPallavolo.\nLa squadra di pallavolo del paese nacque nel 1969 e nella sua storia, a differenza delle altre discipline, ha raggiunto alcuni risultati importanti come la promozione in serie C/2 maschile nel 1979 ottenendo un 2\u00ba posto finale.\nOggi, in memoria di uno dei fautori di quel successo, Roberto Battagli, viene celebrato un Memorial annuale a cui partecipano squadre della serie A/1 e A/2.\nAltri Sport.\nTra gli sport che vengono praticati in forma minore a Signa ci sono il Tennis e l'atletica leggera."}
{"id": "31993", "revid": "899609", "url": "https://it.wikipedia.org/wiki?curid=31993", "title": "Tavarnelle Val di Pesa", "text": "Tavarnelle Val di Pesa ( ) \u00e8 una frazione del comune italiano di Barberino Tavarnelle, nella citt\u00e0 metropolitana di Firenze, in Toscana.\nLa sua economia si basa sull'agricoltura e la viticoltura (sin dal 1932 il territorio \u00e8 compreso nell'area del Chianti; parzialmente nella sottozona Classico e parzialmente nella sottozona Colli Fiorentini). Costituisce la sede comunale del comune sparso di Barberino Tavarnelle.\nGeografia fisica.\nTerritorio.\nIl paese di Tavarnelle in Val di Pesa \u00e8 situato sul crinale di colline a cavallo tra la Val di Pesa e la Val d'Elsa e si trova ad un'altitudine di metri 389 s.l.m.\nClima.\nIl clima a Tavarnelle, rispetto al capoluogo Fiorentino prevede estati pi\u00f9 fresche ed inverni pi\u00f9 rigidi, a causa della maggiore altitudine. In inverno non di rado si hanno precipitazioni nevose, per\u00f2 solo occasionalmente con grande accumulo. Le precipitazioni medie annue sono in linea con quelle del capoluogo Fiorentino e si attestano tra 850 e 900\u00a0mm annui.\nLa stazione meteorologica pi\u00f9 prossima al capoluogo \u00e8 quella di Poggibonsi-Strozzavolpe della quale riportiamo le medie degli ultimi 30 anni:\nStoria.\nIl toponimo Tavarnelle deriverebbe da \"tabernulae\" e sembrerebbe indicare il borgo come luogo di tappa su una delle strade minori che collegavano la via Francigena alla via Volterrana. La presenza di un luogo di ristoro \u00e8 confermata dal catasto del 1427, mentre risulta che nel 1454 un tale Giulio di Francesco del Riccio - Baldi fosse il proprietario di una casa con annessa osteria chiamata Osteria del Lione. Da allora alla met\u00e0 del XIX secolo risulta attiva una fermata dei postiglioni governativi sulla strada regia romana che collegava Firenze con Roma.\nL'abitato di Tavarnelle non fu mai munito di fortificazioni stabili e col tempo si arriv\u00f2 alla fusione con i vari borghi vicini come il Borghetto, sede del convento francescano e il Mocale posto sulla strada verso Marcialla.\nLo sviluppo di Tavarnelle avvenne solamente nel XIX secolo grazie allo spostamento verso il suo abitato della strada verso Roma. Infatti nel XVIII secolo venne realizzato sotto il poggio di Fabbrica un ponte in muratura per il passaggio sulla Pesa, passaggio che prima avveniva a guado e che quindi portava i viaggiatori a passare la Pesa sul ponte in pietra della Sambuca e da l\u00ec poi raggiungere Siena passando per San Donato escludendo il futuro capoluogo. Oltre alla strada lo sviluppo fu favorito dall'agricoltura tanto che dal 1822 venne istituito il mercato settimanale nella giornata del gioved\u00ec.\nAmministrativamente il territorio era legato a quello di Barberino Val d'Elsa, tanto da fare parte della Lega che faceva capo a quest'ultimo comune. Lo sviluppo di Tavarnelle port\u00f2 alla sua indipendenza amministrativa che fu sancita con il Regio Decreto del 18 dicembre 1892. Il 1\u00ba maggio 1893 nacque il comune autonomo di Tavarnelle in Val di Pesa.\nNel 1944 il passaggio del fronte della seconda guerra mondiale comport\u00f2 numerosi danni all'abitato infatti il palazzo municipale venne completamente distrutto. Tavarnelle Val di Pesa fu liberata il 23 luglio 1944 da tre compagnie del Battaglione Maori dell'esercito neozelandese. Segu\u00ec una rapida ricostruzione e verso la fine del XX secolo il paese conobbe un notevole sviluppo urbanistico favorito dalla posizione tra Firenze e Siena.\nIl 31 dicembre 2018 il comune di Tavarnelle Val di Pesa venne riunito a quello di Barberino Val d'Elsa, andando a formare il comune sparso di Barberino Tavarnelle.\nSociet\u00e0.\nEvoluzione demografica.\nSono qui riportati gli abitanti dell'ex comune di Tavarnelle Val di Pesa fino al 2011.\nAmministrazione.\nDi seguito \u00e8 presentata una tabella relativa alle amministrazioni che si sono succedute nell'ex comune di Tavarnelle Val di Pesa fino alla sua abolizione il 31 dicembre 2018."}
{"id": "31994", "revid": "322321", "url": "https://it.wikipedia.org/wiki?curid=31994", "title": "Vaglia (Italia)", "text": "Vaglia () \u00e8 un comune italiano di abitanti della citt\u00e0 metropolitana di Firenze in Toscana.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 263 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nVaglia ha una propria stazione ferroviaria vicina al centro del paese. Per quanto riguarda il servizio pubblico su gomma il servizio \u00e8 effettuato dalla societ\u00e0 consortile Autolinee Mugello Valdisieve.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31996", "revid": "1318658", "url": "https://it.wikipedia.org/wiki?curid=31996", "title": "Vaglia", "text": ""}
{"id": "31997", "revid": "1910023", "url": "https://it.wikipedia.org/wiki?curid=31997", "title": "Borgo di Terzo", "text": "Borgo di Terzo (\"B\u00f3rg de T\u00e8rs\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato alla destra orografica del fiume Cherio, in val Cavallina, dista circa 22\u00a0chilometri a est dal capoluogo orobico.\nGeografia fisica.\nTerritorio.\nBorgo di Terzo ha un territorio prevalentemente collinare, appartiene alla Media Val Cavallina ed \u00e8 attraversato dal corso del fiume Cherio. Vi \u00e8 inoltre un piccolo torrente, detto comunemente Closale che attraversa l'omonima valle per poi affluire nel Cherio.\nStoria.\nIl nome del paese deriva dal fatto che in questo piccolo borgo ebbe origine la nobile famiglia bergamasca dei Terzi.\nLa zona fu interessata da insediamenti abitativi gi\u00e0 dall'epoca romana, come testimoniato da alcuni reperti rinvenuti nella zona.\nIn ambito storico le notizie che ci sono giunte riguardano principalmente il medioevo: in quell'epoca difatti il paese era completamente cinto da mura e fortificazioni con un castello che svettava sulla vallata. E pare avesse anche una notevole importanza dato che fu l'imperatore Federico Barbarossa in persona a raderlo al suolo nel 1168.\nRicostruito pochi anni pi\u00f9 tardi venne lasciato in uno stato di assoluto degrado, tanto che il tempo e le costruzioni successive ne hanno cancellato ogni traccia.\nDi quell'epoca rimane, comunque, il cosiddetto \"Torrazzo\", un palazzo medievale risalente al XIII secolo, posto nella parte alta del paese.\nIn tempi pi\u00f9 recenti, all'inizio del XX secolo, il paese fu unito ai vicini comuni di Vigano San Martino, Berzo San Fermo e Grone, assumendo la denominazione di Borgounito, mantenuta fino al 1948 quando i comuni vennero nuovamente scissi.\nSimboli.\nBlasonatura stemma:\nBlasonatura gonfalone:\nMonumenti e luoghi d'interesse.\nArchitetture religiose.\nDi notevole pregio \u00e8 la chiesa conventuale. Questo edificio, non visitabile, conserva una pala del pittore Giuseppe Henz raffigurante una \"Madonna con santi ed offerente\", una croce in rame dorato del XV secolo.\nNel complesso si pu\u00f2 ancora trovare un chiostro del XVII secolo appartenuto al convento di San Michele, soppresso definitivamente nel 1797. Ma il pezzo forte risulta essere il pozzo interno che, con le quattro colonne in pietra bianca ed i capitelli rinascimentali, \u00e8 considerato monumento nazionale.\nMerita menzione anche la chiesa parrocchiale dell'Assunta, la cui fondazione pare risalire al XIII secolo. Ricostruita totalmente quattro secoli pi\u00f9 tardi, presenta un portale in pietra arenaria ed opere di Pietro Marone (\"Vergine incoronata e le sante Maria Maddalena, Eurosia e Lucia\" del 1594) e di Gian Paolo Cavagna (il \"Cristo Redentore\").\nInfrastrutture e trasporti.\nFra il 1908 e il 1931 la localit\u00e0 ospit\u00f2 una fermata lungo la tranvia della val Cavallina.\nNel territorio comunale passa la Strada statale 42 del Tonale e della Mendola"}
{"id": "31998", "revid": "125923139", "url": "https://it.wikipedia.org/wiki?curid=31998", "title": "Vicchio", "text": "Vicchio, talvolta detto \"Vicchio del Mugello\", \u00e8 un comune italiano di abitanti della citt\u00e0 metropolitana di Firenze, situato nella valle del Mugello, in Toscana.\nStoria.\nVicchio \u00e8 la patria di due pittori che hanno fatto grande l'arte figurativa: Giotto e il Beato Angelico. La casa natale di Giotto sul colle di Vespignano \u00e8 meta ogni anno di numerosi visitatori. Nel 2001 sono stati festeggiati i 100 anni della posa in opera della statua del pittore nella piazza omonima nel centro del paese.\nTra il 1559 e il 1571, a Vicchio soggiorn\u00f2 saltuariamente Benvenuto Cellini. Nella casa che fu dell'orafo e scultore, c'\u00e8 oggi una scuola di oreficeria, in cui si tengono anche mostre.\nAl plebiscito del 1860 per l'annessione della Toscana alla Sardegna i \"s\u00ec\" non ottennero, anche se di poco, la maggioranza degli aventi diritto (1154 su totale di 2772), sintomo dell'opposizione all'annessione.\nNel 1901 Giosu\u00e8 Carducci, spesso ospite della famiglia nobile dei Giarr\u00e8 Billi nella frazione di Pilarciano, fu il presidente del comitato che port\u00f2 all'erezione della statua di Giotto, nella piazza centrale del paese.\nVicchio fu l'epicentro del terremoto del 29 giugno 1919, uno dei maggiori sismi italiani del XX secolo: la scossa ebbe magnitudo 6,2. Il comune, su 1500 abitazioni esistenti, ne vide andare distrutte 700, con altre 500 danneggiate al punto tale da non consentire l'abitabilit\u00e0. Le vittime furono oltre cento, relativamente poche rispetto alle migliaia di senzatetto: il terremoto avvenne infatti verso le tre del pomeriggio, dopo alcune scosse di preavviso, in una zona e in una stagione in cui la componente rurale, maggioritaria, era impegnata a lavorare nei campi. In quell'occasione caddero anche le mura cittadine e tre delle sei torri. Due di quelle rimaste, la Torre di levante e la Torre di ponente (quelle maggiori) vennero fatte crollare dall'esercito tedesco, durante la sua ritirata. Resta soltanto la torre Cerchiai, visibile da Piazza della Vittoria.\nIl 6 marzo 1944 Vicchio fu occupata dai partigiani che procedettero alla cattura e all'esecuzione di diversi simpatizzanti fascisti.\nIl conseguente rastrellamento effettuato da militi della RSI il 12 marzo 1944 port\u00f2 alla cattura di diversi renitenti alla leva. Tra cui, oltre ad alcuni giovani contadini del posto, un aviere sardo che si era rifugiato presso la famiglia di uno di loro, nei pressi di Gattaia.\nI cinque, cosiddetti martiri del Campo di Marte, furono giustiziati il 22 marzo 1944, con l'accusa di renitenza alla leva dalla Banda Carit\u00e0; essi, tutti ventunenni, si chiamavano Leandro Corona, Ottorino Quiti, Antonio Raddi, Adriano Santoni e Guido Targetti. Il 25 aprile 2008 sono stati insigniti della Medaglia d'oro al Valor Civile dal Presidente della Repubblica Giorgio Napolitano.. A ricordo \u00e8 stata posta una targa in un circolo ricreativo fuori dal paese, in localit\u00e0 Caselle.\nTra i momenti pi\u00f9 tragici della storia vicchiese si ricorda l'eccidio nazista di Padulivo, avvenuto tra il 10 e l'11 luglio 1944, quando le milizie tedesche, per rappresaglia contro l'assassinio di un loro commilitone per mano partigiana, uccisero 15 persone: Pietro Bastianelli, Mario Banchi, Valeriano Calzolai, Attilio Fibbi, Aldo Galardi, Antonio Gabellini, Maria Giudici, Renzo Gottardi, Annibale Landi, Aurelio Menicucci, Giovacchino Parigi, Renato Poggiali, Nello Santoni, Ettore e Nello Zagli.\nNella piccola frazione di Barbiana visse e oper\u00f2 don Lorenzo Milani, dopo la decisione della Curia di trasferirlo in quanto scomodo. Intellettuale raffinato, sensibile ai problemi dell'educazione, s'impegn\u00f2 per l'elevazione culturale dei ceti meno abbienti, insegnando a figli di contadini che avrebbero dovuto invece lavorare. Il suo lavoro quotidiano e la sua produzione letteraria sconcert\u00f2 e stimol\u00f2 il dibattito pedagogico degli anni sessanta.\nIl nuovo Museo di Arte Sacra e Religiosit\u00e0 Popolare Beato Angelico, inaugurato nel giugno del 2000, \u00e8 il frutto di un lavoro e di un impegno che affonda le radici negli anni sessanta del XX secolo, quando nei locali del Palazzo Comunale si cominciarono a raccogliere oggetti artistici che si consideravano da salvare, perch\u00e9 destinati ad una lenta distruzione oppure perch\u00e9 sottoposti ai furti sempre pi\u00f9 frequenti.\nIl Museo si inserisce nel progetto di Museo Diffuso che interessa il Mugello, l'Alto Mugello e la Val di Sieve. Di fronte al museo \u00e8 collocato il monumento bronzeo a Beato Angelico dello scultore Sergio Benvenuti: Beato Angelico \u00e8 ritratto in abiti dominicani, in posizione eretta, con lo sguardo rivolto verso l\u2019alto mentre stringe al petto la tavolozza, la squadra e i pennelli. \u00c8 una replica dell'artista, con leggere varianti, della statua gi\u00e0 eseguita per la Basilica di San Marco a Firenze.\nGli importanti scavi etruschi di Poggio Colla, condotti da alcune universit\u00e0 americane sotto la direzione del professor Gregory Warden sono visitabili durante la campagna di scavo nei mesi di giugno e luglio.\nVicchio, attraverso la frazione Gattaia, \u00e8 collegato alla localit\u00e0 Madonna dei Tre Fiumi, in frazione Ronta nel Comune di Borgo San Lorenzo, da una strada detta \"Panoramica\", che passa dalla localit\u00e0 Il Pozzo (Ronta). Dalla \"Panoramica\" \u00e8 possibile godere di fantastiche visuali su gran parte del Mugello. Dalla frazione Gattaia, appartenente a questo comune, si pu\u00f2 raggiungere il Monte Verruca.\nInfine dal Monte Verruca si pu\u00f2 raggiungere il monte Castellina su cui \u00e8 stato costruito un piccolo rifugio.\nVicchio sal\u00ec alla ribalta della cronaca nera negli anni ottanta: dal 1978 nella comunit\u00e0 del \"Forteto\" si verificarono casi di molestie sessuali e pedofilia sugli ospiti accolti, mentre il 29 luglio 1984 si consum\u00f2 il settimo duplice omicidio del \"Mostro di Firenze\" ai danni dei giovanissimi Claudio Stefanacci e Pia Gilda Rontini (nipote del pittore macchiaiolo Ferruccio Rontini).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 582 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nVicchio dispone di una propria stazione ferroviaria mentre il trasporto pubblico su gomma \u00e8 svolto dalla societ\u00e0 consortile Autolinee Mugello Valdisieve.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 stata l'\"U.S. Vicchio\" che militava nelle categorie dilettantistiche toscane. Fallita per mancanza di fondi, ha lasciato il posto a una nuova formazione, l'A.S.D. Sandro Vignini, incentrata sul calcio giovanile e dilettantistico."}
{"id": "32000", "revid": "1762097", "url": "https://it.wikipedia.org/wiki?curid=32000", "title": "Valverde", "text": ""}
{"id": "32001", "revid": "1302970", "url": "https://it.wikipedia.org/wiki?curid=32001", "title": "Bossico", "text": "Bossico (\"B\u00f6dech\" in dialetto bergamasco) \u00e8 un comune italiano di abitanti della provincia di Bergamo in Lombardia.\nGeografia fisica.\nTerritorio.\nBossico \u00e8 situato su un altopiano che domina la Val Borlezza, l'alta Val Cavallina ed il Lago d'Iseo con la Val Camonica. Dista circa 46 chilometri da Bergamo e 60\u00a0km da Brescia.\nIl territorio dell'altopiano si estende da 860m s.l.m. fino alla cima del Monte Colombina, alta 1459m s.l.m..\nLa sua posizione offre una vista panoramica sulle zone circostanti, circostanza che ha permesso al paese di avere una spiccata propensione per il turismo.\nSul territorio di Bossico sono presenti ricchi esempi di fenomeni carsici, fra cui doline, selle moreniche e massi erratici. Una importante sella morenica presente sull'altipiano \u00e8 la \"Costa di Grom\" (Costa dei sassi), che si estende a monte rispetto all'abitato.\nGeologicamente l'altopiano di Bossico \u00e8 formato in massima parte da una roccia biancastra compatta detta Dolomia Principale.\nOrigini del nome.\nLa prima attestazione del toponimo del luogo risale al 1562, quando, in un documento \u00e8 indicata la localit\u00e0 di \"Busecco\"\nSull'origine di \"Bossico\" vi sono diverse teorie:\nStoria.\nAntichit\u00e0.\nSull\u2019altipiano sono state ritrovate quattro rocce recanti incisioni rupestri raffiguranti delle coppelle, risalenti al periodo preistorico. Esse sostengono la tesi molto diffusa tra gli studiosi che i popoli del fondovalle, fra cui gli antichi Camuni, in caso di inondazioni o di attacchi da parte di altri popoli, si rifugiassero sulle zone antistanti poste pi\u00f9 a monte, tra cui l'altipiano di Bossico.\nIl ritrovamento di alcune monete romane nel XIX secolo, inoltre, testimonia la presenza di una dominazione romana.\nMedioevo.\nNel Medioevo il vescovo di Brescia fece costruire un castello a ridosso dell\u2019abitato.\nEt\u00e0 moderna.\nIl paese fu fortemente colpito dalla famosa peste del 1630.\nSimboli.\nLo stemma del comune di Bossico \u00e8 stato concesso con Decreto del presidente della Repubblica del 30 ottobre 2008.\nMonumenti e luoghi d'interesse.\nArchitetture religiose.\nChiesa parrocchiale.\nLa chiesa parrocchiale dedicata ai santi patroni Pietro e Paolo fu edificata nel 1672 sulla base di un precedente edificio di culto in stile rinascimentale ed ampliata successivamente, conserva alcuni affreschi tra cui spicca quello dedicato alla Madonna della rondine.\nRisaltano le colonne ed il portale costruito in arenaria, ma anche i numerosi intarsi marmorei.\nTra le opere lignee sono da annoverare la bella statua della Madonna del rosario di Andrea Fantoni del 1705: portata tradizionalmente in processione la prima domenica di ottobre; e il secentesco busto del Cristo morto portato in processione il venerdi santo. Di minor pregio artistico, ma sicuramente di interesse popolare sono le statue di Santa Eurosia martire e di San Luigi Gonzaga portate anch'esse in processione.\nIl concerto campanario \u00e8 costituito da 5 bronzi il mi bemolle calante fuso nel 1912 dalla ditta Pruneri e reintegrato nel 1949 delle due campane maggiori da Colbacchini.\nL'organo \u00e8 un prezioso Manzoni del 1876, con alcuni suoni dell'originale Bossi, recentemente restaurato. Posto in cassa lignea settecentesca di opera fantoniana; comprende in se parti settecentesche, le canne sono 1099 e il suono \u00e8 tipico dell'organo italiano di fine ottocento.\nTra le opere di maggior pregio risalta l'apparato effimero del triduo: si tratta di una costruzione in legno che viene montata dietro l'altare maggiore, \u00e8 costituita da due raggere contornate da un cielo dorato e azzurro, particolare unicit\u00e0 della macchina sono gli angioletti posti al centro che, mediante un argano, salgono e scendono sull'altare con lo scopo di innalzare l'ostensorio con il Santissimo Sacramento. Si accompagnano quattro candelieri in legno dipinto che venivano posti accanto al catafalco coperto dal panno funebre. La macchina \u00e8 del 1783 e viene montata e utilizzata in occasione di tre giorni di predicazione per i defunti nella prima settimana di quaresima.\nChiesa di San Rocco.\nLa chiesa di San Rocco, risalente al 1500 conserva nelle sue mura color pastello la devozione dei bossichesi al santo protettore della peste. Di pregio \u00e8 la pala d'altare firmata Jacopus Colombo del 1778 raffigurante San Rocco, San Gaetano Thiene, San Benedetto e la Madonna assisa.\nArchitetture civili.\nAsilo infantile Lavinia Storti.\nEdificio storico risalente al 1915: con i suoi colori e il suo stile liberty troneggia sulla piazza S.Pietro e ne completa la cornice con la chiesa e con il palazzo municipale.\nVille ottocentesche.\nBossico, per la felice posizione panoramica sul lago d\u2019Iseo, diviene nel secondo Ottocento una localit\u00e0 di villeggiatura apprezzata dall\u2019alta borghesia della zona. Dislocate sull\u2019altopiano possiamo ammirare una serie di ville storiche che portano il nome dei Sette Colli di Roma: Aventino, Campidoglio, Celio, Esquilino, Palatino, Quirinale, Viminale oltre a nomi di luoghi ed eventi che fanno riferimento alla capitale e nomi dei luoghi topici garibaldini: Vaticano, Gianicolo, Pincio, Caprera, Glori, Quattro Venti. Le ville sono state fatte costruire principalmente da esponenti della borghesia imprenditoriale dell\u2019area sebina, che decisero di chiamare le loro propriet\u00e0 con nomi romani o risorgimentali, in conseguenza dei propri ideali politici e patriottici, a favore dell\u2019Unit\u00e0 d\u2019Italia con Roma capitale e sostenitori dei maggiori esponenti del Risorgimento democratico e Repubblicano: Giuseppe Garibaldi e Giuseppe Mazzini. Queste ville sono dislocate tutte nell\u2019area Est del paese e, alcune di esse, giacciono sul territorio del Comune di Lovere, in particolare nella localit\u00e0 denominata Monte di Lovere.\nIl percorso contrassegnato da pannelli informativi si snoda dalla piazza San Pietro proseguendo lungo via Papa Giovanni XXIII e lungo la Via Sette Colli fino al Parcheggio denominato P1 in Loc. Volpi.\nSociet\u00e0.\nReligione.\nla parrocchia di Bossico fa riferimento alla diocesi di Bergamo.\nCultura.\nMeeting del boscaiolo.\nIl paese a fine anni 80 ed inizio anni 90 si \u00e8 reso noto in tutta la Lombardia grazie allo svolgimento del meeting della montagna, la cui manifestazione principale \u00e8 stata per numerose edizioni il pentathlon del boscaiolo (manifestazione riservata ai boscaioli, che si sfidavano in 5 prove di abilit\u00e0 che simulavano il lavoro del taglia legna).\nColombina Trail Running.\nLa colombina trail running \u00e8 una corsa podistica di 8\u00a0km, non competitiva, in montagna e per il 90% in salita che si svolge nel mese di agosto.\nParte dagli 860 metri fino ad arrivare a 1459 e si snoda attraverso spettacolari panorami mozzafiato, il tutto immerso nelle splendide abetaie che fanno da contorno al nostro territorio.\nFesta del pane.\nLa festa del pane di patate si svolge ogni prima domenica di agosto con l'apertura dei cortili del centro storico e l'accensione dei vecchi forni a legna, per la rievocazione della tradizione del pane \u201cfatto in casa\u201d\nA Bossico un tempo quasi tutte le famiglie facevano il pane in casa. La maggior parte delle case aveva, in cortile, un forno a legna, e chi non l\u2019aveva andava a chiedere ospitalit\u00e0 al\nvicino o a un parente, in cambio di qualche pagnotta. A Bossico si faceva il pane, secondo una specifica ricetta tradizionale, una volta alla settimana e solitamente il sabato.\nIl pane di patate \u00e8 frutto di una ricetta antica tramandata dagli antenati fino ai giorni nostri, farina, acqua, lievito, sale e...patate bollite\nGirando per le vecchie contrade si sentono il profumo e la fragranza del pane appena tolto dal forno\na legna: i visitatori possono dunque osservare come viene preparato il pane, quali sono gli\ningredienti, come viene impastato, come viene infornato, conoscere quanto tempo rimane nel forno,\ncome viene sfornato e alla fine lo possono assaggiare e gustare insieme ad altri prodotti tipici del\npaese.\nil pane di patate, \u00e8 il pane buono e sano, che una volta veniva mangiato col formaggio o col salame, col lardo o con il miele, con la marmellata, col burro e lo zucchero o intinto nel vino. Il \u201cmineh\u201d, pane nel latte, era il cibo quotidiano dei bambini. \u00c8 insomma il pane che parla del nostro passato, dei nostri antenati, che parla di noi, della nostra cultura, della nostra identit\u00e0.\nSantusa de Tacoler: Festa dei Pastori.\nLa festa si svolge ogni quarta domenica di settembre in concomitanza con Santa Eurosia patrona dei pastori. I pastori e le pecore sono protagonisti indiscussi dell'evento in cui si svolge la processione religiosa di Santa Eurosia (patrona dei pastori) e la storica asta della pecora, inoltre si pu\u00f2 assistere alla tosature delle pecore nel metodo antico e moderno...\u00e8 presente un mercatini con vendita formaggi locali\nStaela, Motela e Stael: festa dei formaggi.\nla festa si svolge nel week end del 1\u00ba maggio e vede protagonisti i casari di Bossico e le cascine dove producono un ottimo formaggio, l'evento si svolge di cascina in cascina, scoprendo il territorio dove lo mucche pascolano ed \u00e8 inoltre possibile \"adottare\" con l'occasione una mucca che permette l'acquisto del formaggio per tutto l'anno ad un prezzo vantaggioso.\nEconomia.\nTurismo.\nNumerosi sono anche gli itinerari che la zona offre: sia per semplici passeggiate nelle pinete circostanti o lungo gli itinerari naturalistici segnalati, che per escursioni per i pi\u00f9 esperti.\n\u00c8 inoltre sono disponibili, percorsi di nordic walking certificati dalla scuola italiana di nordic walking e percorsi per Mountain bike.\nLa ricettivit\u00e0 turistica \u00e8 basata sulla disponibilit\u00e0 di alberghi e molte case vacanze.\nPrima di questo sviluppo turistico, il paese ha sempre vissuto di agricoltura e pastorizia, come testimonia ancor oggi l'uso, da parte dei residenti, di una variante del dialetto bergamasco, denominato ga\u00ec e peculiarit\u00e0 dei pastori dell'arco alpino.\nSul sito della Pro Loco Bossico \u00e8 possibile visionare informazioni turistiche, cartina dei sentieri e notizie sull'ospitalit\u00e0 e ristorazione locali.\nInfrastrutture e Trasporti.\nStrade e mobilit\u00e0 urbana.\nBossico \u00e8 collegata a Sovere grazie alla SP54, unica via d'accesso al paese accessibile a tutti i mezzi lunga circa 7\u00a0km.\nNel 2016 \u00e8 stata inaugurata una strada agro-silvo-pastorale asfaltata che collega Bossico a Ceratello, frazione di Costa Volpino.\nBossico \u00e8 raggiungibile percorrendo la Valle Cavallina prendendo poi la direzione per Clusone, prima dell'abitato di Lovere; oppure percorrendo la Valle Seriana e a Clusone seguendo le indicazioni per Lovere. Da Brescia percorrendo le gallerie che costeggiano la sponda bresciana del lago d'iseo fino a Lovere e poi prendendo direzione Bergamo e subito dopo Clusone.\nSport.\nMountain Bike.\nL\u2019altopiano di Bossico \u00e8 adatto a mountainbikers principianti ma anche a biker pi\u00f9 esperti. Sul territorio si snodano pi\u00f9 di 50\u00a0km di sentieri percorribili tra i quali 3 percorsi ad anello di diverse difficolt\u00e0.\nI percorsi sono tracciati sulla cartina dei sentieri, disponibile presso la sede pro loco o sono scaricabili dal sito www.bossico.com, le tracce GPX per il navigatore e KML/KMZ per la visualizzazione tramite google earth ed equivalenti\nIn pineta i percorsi sono segnalati da frecce di colore giallo, rosso e nero con impresso un numero, la scritta MTBossico e il simbolo di una bicicletta.\nDurante le pedalate \u00e8 possibile fermarsi in alcune aziende agricole dislocate sull\u2019altopiano per degustare i nostri ottimi formaggi e salumi di produzione locale .\nSono in fase di preparazione 2 circuiti per le e-bike (mtb a pedalata assistita)\nTrekking.\nil Park si snoda sull\u2019altopiano di Bossico (Bg) in ambiente naturale caratterizzato da boschi, pascoli, ampie radure e panorami mozzafiato visto l\u2019affaccio sulle valli circostanti e sul lago d\u2019Iseo come un vero e proprio balcone naturale.\nIl park \u00e8 formato da un percorso ad anello facile, un secondo percorso ad anello di difficolt\u00e0 media da cui, a met\u00e0 percorso, stacca una variante in linea che termina davanti ad un panorama stupefacente che riempie gli occhi e il cuore ed un terzo ed ultimo percorso in linea che raggiunge l\u2019abitato di Ceratello.\nSui percorsi sono presenti punti acqua e bacheche informative con notizie storiche, culturali e naturalistiche del territorio. Tutti i percorsi sono corredati di frecce direzionali e dal sito www.bossico.com \u00e8 possibile scaricare le tracce GPS che possono guidarvi lungo il cammino.\nSul territorio si snodano pi\u00f9 di 50\u00a0km di sentieri, tutti molto accessibili e alla portata di tutti coloro che hanno intenzione e voglia di camminare. Consigliamo di munirsi della \u201cCartina dei sentieri\u201d pubblicata dalla Pro Loco, che presenta in modo molto chiaro tutti i tragitti che, nei boschi sono indicati tramite apposita segnaletica.\nNordic Walking.\nA Bossico \u00e8 presente un park di nordic walking certificato dalla scuola italiana di nordic walking. Il Park si snoda in ambiente naturale caratterizzato da boschi, pascoli, ampie radure e panorami mozzafiato visto l\u2019affaccio sulle valli circostanti e sul lago d\u2019Iseo come un vero e proprio balcone naturale, ed \u00e8 formato da un percorso ad anello facile, un secondo percorso ad anello di difficolt\u00e0 media da cui, a met\u00e0 percorso, stacca una variante in linea che termina davanti ad un panorama stupefacente che riempie gli occhi e il cuore ed un terzo ed ultimo percorso in linea che collega Bossico all'abitato di Ceratello tramite una strada panoramica.\nSui percorsi sono presenti punti acqua e bacheche informative con notizie storiche, culturali e naturalistiche del territorio. Tutti i percorsi sono corredati di frecce direzionali e dal sito www.bossico.com \u00e8 possibile scaricare le tracce GPS che possono guidarvi lungo il cammino."}
{"id": "32004", "revid": "1516566", "url": "https://it.wikipedia.org/wiki?curid=32004", "title": "Bracca", "text": "Bracca (\"Braca\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato al termine della Val Serina, laterale della Val Brembana, dista circa 25 chilometri a nord dal capoluogo orobico. Il comune fa parte della Comunit\u00e0 montana della Valle Brembana.\nStoria.\nLe origini del paese sembrano risalire al I secolo a.C., ai tempi della dominazione romana, quando tutta la valle Serina fu riunita sotto il municipio di Bergamo.\nAnche l'origine etimologica del toponimo sembrerebbe risalire a quel periodo: pare difatti che in questi territori avesse un ruolo importante un tale chiamato \"Braccus\".\nIn epoca medievale il paese non risent\u00ec di particolari scontri tra guelfi e ghibellini, ma venne comunque dotato, probabilmente a scopo preventivo, di torri e fortificazioni, di cui restano alcuni ruderi in localit\u00e0 Botta.\nDifatti il paese \u00e8 il primo borgo che si incontra salendo la val Serina dalla val Brembana, ed era posto sulla via che si collegava alla via Mercatorum, situazione commercialmente favorevole che avrebbe potuto rendere il paese soggetto ad assalti esterni.\nSoltanto con la costruzione della strada sul fondovalle, lungo il torrente serina, il paese perse la sua vocazione commerciale, costringendo gli abitanti a dedicarsi ad altre attivit\u00e0, quali l'agricoltura e la manifattura laniera.\nMa il motivo per cui il paese \u00e8 conosciuto e rinomato, anche al di fuori dai confini provinciali, sono le innumerevoli fonti d'acqua minerale presenti sul proprio territorio.\nSfruttate a livello commerciale fin dall'inizio del XIX secolo grazie anche a Leopoldo Gentili che diede un significativo impulso, sono particolarmente indicate per la cura delle malattie all'apparato digerente, tanto da annoverare illustri personaggi (in primis Papa Giovanni XXIII) tra i fruitori.\nSimboli.\nLo stemma del comune di Bracca \u00e8 stato concesso con decreto del presidente della Repubblica dell'11 ottobre 1983.\nIl tralcio di vite di uva nera rappresenta la caratteristica produzione agricola del luogo, mentre la fontana ricorda l'importante presenza, sottolineata anche dal motto, della sorgente di acqua minerale conosciuta come Fonte Bracca.\nMonumenti e luoghi d'interesse.\nArchitetture civili.\nLa principale attrazione \u00e8 l'industria delle acque minerali, di cui \u00e8 possibile ammirare un albergo in stile liberty.\nAree naturali.\nIl percorso della strada di fondovalle che, costeggiata dal torrente Ambria, \u00e8 inserita in un contesto naturalistico mozzafiato. Gli orridi, scavati dall'erosione del torrente, calano a strapiombo sulla strada e, durante il periodo invernale, permettono la formazione di stalattiti di ghiaccio.\nSociet\u00e0.\nTradizioni e folclore.\nMolto interessante \u00e8 la kermesse folkloristica, che si svolge al termine della stagione estiva, denominata \"Festa della castagna\", rinomata al punto da far accorrere persone da tutta la provincia."}
{"id": "32013", "revid": "125239473", "url": "https://it.wikipedia.org/wiki?curid=32013", "title": "Magliano Romano", "text": "Magliano Romano \u00e8 un comune italiano di abitanti della citt\u00e0 metropolitana di Roma Capitale nel Lazio.\nInfrastrutture e trasporti.\nFra il 1906 e il 1932 la localit\u00e0 era servita da una fermata della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN).\nAmministrazione.\nTra il 1816 e il 1870, all'interno della Comarca di Roma, una entit\u00e0 amministrativa dello Stato Pontificio, apparteneva al distretto di Roma.\nNel 1911 cambi\u00f2 nome da \"Magliano Pecorareccio\" a Magliano Romano.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Magliano Romano Calcio\" che milita nel girone D romano di 3\u00aa Categoria.\nNella sua storia calcistica ASD Magliano Romano ha avuto anche l'onore di partecipare al campionato regionale di Prima categoria e di disputare la finale di Coppa Lazio allo stadio Flaminio"}
{"id": "32014", "revid": "1442080", "url": "https://it.wikipedia.org/wiki?curid=32014", "title": "Mandela (Italia)", "text": "Mand\u00e8la \u00e8 un comune italiano di 912 abitanti della citt\u00e0 metropolitana di Roma Capitale nel Lazio. Si trova su un poggio tra il torrente Licenza e il fiume Aniene. Fa parte della Comunit\u00e0 montana Valle dell'Aniene.\nGeografia fisica.\nTerritorio.\nIl paese sorge su di un colle poco distante dalla confluenza del torrente Licenza, lungo quasi 9 chilometri, con l'Aniene. Il territorio comunale si trova sulle propaggini meridionali dei monti Lucretili, dove questi digradano verso l'Aniene. Il monte Mandela, nella parte montuosa del territorio comunale, raggiunge i 680 m s.l.m.\nStoria.\nMandela viene citata da Orazio come \"Pagus Mandela\", nome che riprese solo dopo il 1870; nel Medioevo si chiamava infatti \"Cantalupo Bardella\" e con tale nome venne concessa come feudo da Papa Celestino III agli Orsini.\nNel 1650 dagli Orsini pass\u00f2 ai Nunez poi nel 1814 ai marchesi Del Gallo di Roccagiovine. Nella met\u00e0 del XIX secolo Julie Charlotte Bonaparte, nipote di Giuseppe Bonaparte re di Napoli e poi re di Spagna, moglie del Marchese romano Alessandro Gaetano Carlo del Gallo di Roccagiovine, cre\u00f2 a Mandela un salotto letterario frequentato da artisti, pittori e uomini di cultura. Il marito chiam\u00f2 a Mandela, anche dal settentrione, amministratori e tecnici per migliorare le condizioni agricole dei fondi; fra questi si ricorda il nobile Pio Gaslini, agronomo e Sindaco del paese dal 1891 al 1894, proveniente da Milano (in seguito fondatore della Latteria Lombarda).\nSociet\u00e0.\nEtnie e minoranze straniere.\nAl 31 dicembre 2015 a Mandela risultavano residenti 77 stranieri, la nazionalit\u00e0 pi\u00f9 rappresentata era quella rumena, con 64 cittadini residenti.\nInfrastrutture e trasporti.\nFerrovie.\nNel 1960, al livello del km 50,200 della via Tiburtina Valeria sulla linea Roma-Pescara, si registr\u00f2 un incidente ferroviario, durante il quale morirono 7 persone.\nAmministrazione.\nTra il 1816 e il 1870, all'interno della Comarca di Roma, una suddivisione amministrativa dello Stato Pontificio, era parte del distretto di Arsoli, con il vecchio nome di \"Cantalupo Bardella\". Nel 1872 \"Cantalupo Bardella\" cambia denominazione in Mandela."}
{"id": "32015", "revid": "88740", "url": "https://it.wikipedia.org/wiki?curid=32015", "title": "Manziana", "text": "Manziana \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nManziana si trova sulle alture dei monti Sabatini, sulle propaggini settentrionali dell'antico vulcano Sabatino, il cui collasso ha originato il lago di Bracciano. Questo paesaggio ispir\u00f2 infatti il regista Sergio Corbucci per trovare lo scenario adatto ove girare gli esterni del suo film \"Il giorno pi\u00f9 corto\" del 1963.\nClima.\nUn clima abbastanza mite durante i mesi estivi, e fresco nel periodo fra l'estate e l'autunno. Durante i mesi invernali le temperature possono scendere sotto lo zero, ma solo in casi rari ci sono precipitazioni nevose.\nStoria.\nSorta su un territorio anticamente consacrato dagli Etruschi al dio dell'oltretomba Manth, Manziana era nota sin dal XII secolo come \"Castrum Sanctae Pupae\", uno dei principali possedimenti della famiglia dei Prefetti di Vico, insieme agli Orsini, che cedettero all'Arcispedale di Santo Spirito in Saxia sul finire del XIII secolo. Passata per un breve periodo agli Anguillara e contesa ancora dalla famiglia Orsini, signori del confinante castello di Bracciano, assunse l'attuale nome dalla circostante \"Silva Mantiana\" a partire dalla fine del XVI secolo, quando nei pressi della chiesa della Madonna della Fiora il centro venne ripopolato a seguito di un lungo periodo di decadenza e spopolamento.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione e l'arte del ferro.\nInfrastrutture e trasporti.\nFerrovie.\nManziana \u00e8 collegata dalla ferrovia regionale FL3.\nTrasporto bus.\nManziana \u00e8 una delle citt\u00e0 attraversata dai trasporti COTRAL e possiede anche un sistema di trasporti bus interno.\nSport.\nCalcio.\nLa principale squadra di calcio della citt\u00e0 \u00e8 l\"'U.S.D. Citt\u00e0 di Manziana\" che milita nel girone B laziale di 2\u00aa Categoria. \u00c8 nata il 28 aprile del 1928. Vi si trova lo stadio comunale Vincenzo Marcozzi della capienza di 4.524 posti."}
{"id": "32016", "revid": "124118340", "url": "https://it.wikipedia.org/wiki?curid=32016", "title": "Marano Equo", "text": "Marano Equo \u00e8 un comune italiano di 784 abitanti della citt\u00e0 metropolitana di Roma Capitale nel Lazio.\nStoria.\nLa derivazione del nome Marano non \u00e8 tutt\u2019oggi chiara, diverse sono le ipotesi ad esempio c\u2019\u00e8 chi le riconduce ad un antico territorio appartenuto a un tal Mario in epoca romana, o ancora pare che facesse riferimento alla prosperit\u00e0 delle sue acque (Maranis: Marrana). Alcuni affermano che il nome provenga da un antico possedimento degli Equi, o ancora che fosse collegata all\u2019antica invasione Saracena (come testimonia anche il nome di un paese limitrofo: Saracinesco) grazie ad un Marham utilizzato come termine dispregiativo per indicare i Mori convertiti al Cristianesimo.\nCosa sicura \u00e8 che la storia di Marano Equo si lega indissolubilmente al periodo Benedettino, quando i monaci iniziarono costruire abazie e castelli in luoghi strategici per essere ben difese da attacchi esterni. Stiamo parlando circa dell\u2019anno mille, quando possiamo trovare riscontri storici circa la costruzione del castello del paese, in particolare nella bolla di Pasquale II; il castello \u00e8 unito ad altre fortezze di stanziamenti vicini attraverso una strada che riportava sulla Sublacense attraversando il ponte ligneo di Marano, citato nei documenti fino al 1809. In seguito il castello risulta posseduto da varie personalit\u00e0 riconducibili all\u2019ordine benedettino che hanno plasmato le zone intorno alla struttura secondo un\u2019impronta architettonica e ambientale ben riconoscibile: nella parte pi\u00f9 alta del possedimento c\u2019era, appunto, il castello fortificato adibito ad abitazione del possedente, mentre nella parte antistante c\u2019era la cos\u00ec detta Piazza di Corte e una piccola Chiesa. Struttura che ancora oggi possiamo ritrovare nel paese nonostante siano state apportate diverse modifiche all\u2019urbanistica.\nNel 1471 il castello di Marano e quindi anche i suoi possedimenti passarono dall\u2019autorit\u00e0 abbaziale al commendatario, ancora una volta appartenente al clero, nel 1753 passer\u00e0 direttamente sotto il controllo papale.\nDurante il periodo Napoleonico in Italia, gli abitati non videro di buon occhio le innovazioni francesi tanto da combattere gli occupanti inoltrandosi nella fitta boscaglia che circonda il paese.\nNel ventennio fascista Marano risulta attiva nel prendere parti ai combattimenti fascisti registrando un alto tasso di iscrizione al partito d\u2019azione pur mantenendo la preferenza per la monarchia.\nAd oggi Marano Equo, risulta perfettamente inserito nella geografia e nella vita dei paesi limitrofi, \u00e8 riuscita ad emanciparsi dall\u2019influenza Sublacense ottenendo una propria autonomia, per quanto resti comunque legata a Subiaco e ai paesi vicini per comunanza storica, civile e religiosa.\nGeografia fisica.\nTerritorio.\nDisposto sulla sommit\u00e0 meridionale di una collina la cui altitudine massima \u00e8 488 metri, il paese \u00e8 racchiuso a ovest dalla dorsale dei Monti Ruffi, dove il territorio comunale arriva anche ai 700 m s.l.m., mentre a est si affaccia con un ripido declivio sulla valle dell'Aniene avendo a fronte il boscoso versante occidentale dei Monti Simbruini.\nIl paese, che deve il suo nome all'antico popolo degli Equi, \u00e8 famoso in particolar modo per le sue acque - non solo minerali - che sgorgano in grande quantit\u00e0 e con diversa qualit\u00e0 ai piedi della collina.\nTali fonti hanno costituito un fenomeno di grande importanza per la zona fin dai tempi dell'antica Roma, tant'\u00e8 che l'Acquedotto Claudio (ma anche l'Acqua Marcia e l'Aqua Augusta ) captava l'acqua dai piccoli laghi formati da due sorgenti, denominate Curzia e Cerulea grazie alla limpidezza dell'acqua, tra gli odierni comuni di Arsoli e Marano Equo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 78 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIstituzione, enti e associazioni.\nComplesso Bandistico \"Del Sole\",\nNuova Corale di Marano Equo,\nAssociazione Culturale EquaMente\nAssociazione Viva la Vita Onlus,\nAssociazione Socio Culturale Nuovi Orizzonti Onlus,\nAmici dei Monti Ruffi,\nAmici D'Europa,\nGCPC (protezione civile),\nComitato SS. Trinit\u00e0,\nGruppo Giovanile Marano Equo.\nSport.\nIl club cittadino \u00e8 l'ASD Marano Equo militante in Seconda Categoria.\nAmministrazione.\nNel 1872 Marano cambia denominazione in Marano Equo."}
{"id": "32017", "revid": "125485692", "url": "https://it.wikipedia.org/wiki?curid=32017", "title": "Marcellina (Italia)", "text": "Marcellina (\"Marcill\u00ecnu\" in dialetto locale) \u00e8 un comune italiano di abitanti della citt\u00e0 metropolitana di Roma Capitale nel Lazio, distante circa 40\u00a0km dalla Capitale.\nGeografia fisica.\nTerritorio.\nMarcellina sorge a 285 metri di altezza sul livello del mare, sulle propaggini meridionali dei monti Lucretili.\nOrigini del nome.\nSecondo un'ipotesi priva di riscontri, il paese prende il nome della \"gens\" romana dei Claudii Marcelli, possessori di terre a Marcellina nel Medioevo. Pi\u00f9 accreditata \u00e8 la derivazione dal cognome della famiglia feudale di Marcellina, i Marcellini o de Marcellinis.\nStoria.\nPreistoria.\nNella cava di Saccopastore sono stati ritrovati degli scheletri di uomo di Neanderthal.\nNelle localit\u00e0 \"Le Fosse\" e \"Le Caprine\" sono state rinvenute sepolture neolitiche.\nNella Grotta Polesini, presso Ponte Lucano visse l'Homo sapiens, ominidi che vissero non solo nel luogo dove sorse Marcellina, ma in tutta la valle dell'Aniene, cacciando, cervi, lupi, caprioli ed ogni preda che gli potesse capitare a tiro.\nNel Neolitico gli ominidi vissero una vita nomade seguendo i branchi delle prede e rifugiandosi alla meglio nelle grotte e nei monti che guardano l'Aniene.\nEpoca preromana e romana.\nDell'epoca preromana rimangono dei ruderi presso il bivio con la Via Maremmana Inferiore. Il paese divenne in un momento successivo un avamposto dei sabini contro i latini.\nSecondo Livio la citt\u00e0 fu una delle prime ad entrare nell'orbita romana. Una ribellione contro Roma provoc\u00f2 la distruzione quasi totale dalla citt\u00e0. Sempre seguendo l'ipotesi di Livio, la citt\u00e0 aveva il nome di Medillium o Medillia. Secondo gli archeologi invece il paese si chiamava Regillum, e diede i natali ad Appio Claudio, da cui discesero la gens dei Claudii e che in un secondo momento si divise tra Claudii, Neroni e Marcelli, da dove si pensa derivi il nome del paese.\nVenne usata dai romani come cava di marmo\nLa citt\u00e0 fu costruita a gradoni con acropoli sita nella parte pi\u00f9 elevata. Ai piedi del Monte Gennaro si trovano dei muri in opus poligonalis. Nei pressi si trovano altri 4 muraglioni posanti altrettanti terrazzamenti. Altri muraglioni ancora nei pressi fanno pensare ad una fondazione pelasgica. Queste ultime mura fanno pensare a delle difese da scorribande.\nIn epoca tardo-romana, Marcellina fu invasa dai barbari, fu cos\u00ec che le ville furono trasformate in fattorie ed i campi lasciati incolti.\nMedioevo.\nNel 916 la cittadina confinante di Tivoli cacci\u00f2 i Saraceni dalla zona.\nNel 1153 il Papa Anastasio IV sped\u00ec una bolla a Pietro Abate al Monastero di Santa Maria delle Grazie in Monte Dominicis, (l'odierna chiesa parrocchiale di Santa Maria delle Grazie).\nIn questo documento si narra per la prima volta di un \"castrum Marcellini\", e del suo feudatario, il Signore Gregorio De Marcellinis, la quale casa era vicino alla chiesa di San Saturnino di Monte Cavallo.\nLo stemma (del 1472 appartenente a Giovanni Marcellini) \u00e8 stato adottato dal comune di Marcellina.\nDal XIV secolo i feudatari furono gli Orsini.\nEt\u00e0 moderna e contemporanea.\nGli Orsini, nel 1558, vendettero il comune al cardinale Federico Cesi Aquitano. Nel 1656 Marcellina fu funestata dalla peste. A questo periodo corrisponde anche un abbandono del paese, che dur\u00f2 circa due secoli. Nel 1678 Marcellina fu venduta dai Cesi al principe Giovanni Battista Borghese.\nNel 1816 il paese come anche San Polo dei Cavalieri, divennero parte del Governo di Tivoli, che a sua volta era parte della Comarca di Roma, e vi rimase fino al 1870, quando con l'avvento del regno d'Italia si riorganizz\u00f2 la struttura amministrativa. Marcellina era diventata intanto frazione di San Polo dei Cavalieri dal 1827, con il primo ordinamento comunale disposto da papa Leone XII.\nNel 1909 fu dichiarato comune autonomo, ma le dispute per la divisione del territorio con San Polo dei Cavalieri si protrassero molto a lungo.\nMonumenti e luoghi d'interesse.\nArchitetture religiose.\nDa essa dipendevano 13 chiese sconosciute di cui, di qualcuna, restano dei ruderi.\nIntorno alla chiesa originaria sorsero delle abitazioni a mo' di \"vicus\".\nLa chiesa originaria \u00e8 del secolo IX o X con forme modeste.\nA sud e ad ovest c'era un muro di cinta, entro la cui zona recintata aveva le funzioni di cimitero ed ospitalit\u00e0 per i questuanti.\nAll'inizio c'era l'usanza che, chi entrava in questa chiesa, si doveva lavare le mani ed il viso in segno di purificazione.\nDella fontana utilizzata per lo scopo ne rimane il pozzo.\nIntorno alla chiesa originaria c'erano delle costruzioni atte ad ospitare i lavori dei monaci, lavori atti alla loro regola, i quali monaci alternavano la preghiera al lavoro.\nL'ingresso originario, ora chiuso, era nel piazzale di ponente.\nA sinistra c'\u00e8 l'ingresso della casa parrocchiale, al campanile (a pianta quadrata) ed alla sagrestia.\nL'interno \u00e8 ad unica navata con tetto a capriate lignee.\nNel centro dell'arco di trionfo troneggia il clipeo di Cristo in mezzo a 2 angeli adoranti.\nDentro ci sono degli affreschi tra cui una Madonna con adoranti (secondo alcuni gli adoranti sono i feudatari).\nL'altare principale \u00e8 dedicato alla Madonna delle Grazie.\nLa Tavola della Madonna delle Grazie, conservata all'interno, \u00e8 in stile bizantino.\nLa Tavola \u00e8 incorniciata in una cornice dorata ed \u00e8 del secolo XII.\nIn un'urna sotto l'altare vi \u00e8 un vecchio tronco tarlato, il quale secondo la leggenda, il 10 giugno del 1515 sarebbe apparsa la Madonna alla fedele Giovanna per invitare gli abitanti di Marcellina alla penitenza.\nIn seguito, sempre secondo la leggenda, il tronco fior\u00ec con delle ginestre.\nLa gente di San Polo dei Cavalieri ogni 2 febbraio scende a Marcellina alla venerazione del tronco.\nArchitetture militari.\nI \"castra\" sorsero nel tardo IX secolo e prosperarono nel susseguente secolo.\nOgni \"castra\" aveva un signore ed un vice-\"comes\" [verosimilmente visconte (dato che \"comes\" in latino significa conte)] mentre il feudo era gestito da un vescovo o da un abate tramite il castellano che aveva le funzioni di delegato del prelato feudatario.\nIl feudo veniva chiamato castellana ed in caso di pericolo la gente si rifugiava nei \"castra\".\nI villaggi adiacenti ai \"castra\" potevano essere fortificato o no a piacimento del vescovo o dell'abate o del castellano.\nCos\u00ec nacque il \"castrum Marcellini\" nel XII secolo dal nome di Gregorio De Marcellini, l'allora possessore feudale del \"castrum\".\nI ruderi di Castelluccio sono i ruderi del \"castrum\" originario.\nSociet\u00e0.\nLingue e Dialetti.\nIl dialetto di Marcellina \u00e8 simile a quello di Tivoli. Alcuni detti cittadini:\nCultura.\nMedia.\nStampa.\nA Marcellina si stampa il periodico \"Lu Sassu\", che ha per un periodo interrotto le pubblicazioni.\nAmministrazione.\nDiventa comune autonomo nel 1909, staccandosi dal comune di San Polo dei Cavalieri.\nSport.\nCalcio.\nLa principale squadra di calcio della citt\u00e0 \u00e8 \"Pro Marcellina 1967\" che milita nel girone E romano di Prima Categoria."}
{"id": "32018", "revid": "15756", "url": "https://it.wikipedia.org/wiki?curid=32018", "title": "Marino (Italia)", "text": "Marino (conosciuta impropriamente come Marino Laziale, \"Marini\" in dialetto marinese) \u00e8 un comune italiano di abitanti della citt\u00e0 metropolitana di Roma Capitale nel Lazio.\nSituata a sud del capoluogo, sui Colli Albani nell'area dei Castelli Romani, stretta tra Rocca di Papa, Castel Gandolfo e Grottaferrata, la citt\u00e0 \u00e8 stata per tutto il Medioevo un importante avamposto militare sull'Agro Romano, un frequentato luogo di villeggiatura ed un importante centro commerciale grazie alla sua posizione strategica sulla via corriera tra Roma e Napoli frequentata fino alla riapertura della pi\u00f9 rapida via Appia Nuova attorno al 1780.\nCentro legato soprattutto alla viticoltura, \u00e8 la patria dell'omonimo vino bianco a denominazione di origine controllata ed il suo nome \u00e8 legato alla celebre Sagra dell'Uva, la manifestazione pi\u00f9 antica in Italia nel suo genere. Ha un dialetto particolare, diverso da quello dei castelli romani, il dialetto marinese.\nGeografia fisica.\nTerritorio.\nAttualmente il territorio comunale di Marino, con i suoi 26.10\u00a0km\u00b2 di estensione, \u00e8 il sesto comune dei Castelli Romani per vastit\u00e0 dopo Velletri (113.21\u00a0km\u00b2), Lanuvio (43.91\u00a0km\u00b2), Rocca di Papa (40.18\u00a0km\u00b2), Rocca Priora (28.07\u00a0km\u00b2) e Lariano (27\u00a0km\u00b2).\nAlcune modificazioni del territorio marinese furono apportate gi\u00e0 sotto il dominio della famiglia Colonna: nel 1453 infatti insorse una controversia per i confini con i territori dell'abbazia di Santa Maria di Grottaferrata, risolta definitivamente solo nel Seicento con la rinuncia di ogni pretesa marinese sulla localit\u00e0 Castel de' Paolis, che fin dall'XI secolo apparteneva all'abbazia criptense bench\u00e9 fosse situata in territorio marinese. Nel 1399, durante un breve periodo di dominio diretto ecclesiastico su Marino sotto il pontificato di papa Bonifacio IX, alla castellan\u00eca marinese fu aggregata anche la castellan\u00eca di Genzano di Roma, che all'epoca includeva anche il desolato territorio di Ariccia: un'altra effimera espansione territoriale del territorio marinese si registr\u00f2 nel periodo dell'occupazione napoleonica (1807-1814), quando Grottaferrata fu aggregata al cantone di Marino.\nNel 1833 invece il territorio marinese ammontava a 1932 rubbia, cio\u00e8 35.71\u00a0km\u00b2 (calcolando 1.848438 ettari come superficie corrispondente ad 1 rubbio), dato che includeva anche l'attuale territorio di Ciampino, resosi autonomo nel 1974. Un ulteriore diminuzione del territorio comunale ci fu tra il 1993 ed il 1994 nel periodo di esistenza dell'effimero comune autonomo di Boville: il riaccorpamento di questo comune, composto dalle frazioni di Castelluccia, Cava dei Selci, Due Santi, Fontana Sala, Frattocchie e Santa Maria delle Mole, fu stabilito dalla Corte costituzionale con la sentenza n\u00ba 433 del 6 settembre 1995, poich\u00e9:\nIl territorio marinese, come quello dell'intera area dei Colli Albani, \u00e8 stato soggetto tra i 600.000 ed i 20.000 anni fa circa all'attivit\u00e0 del Vulcano Laziale. Il suolo \u00e8 dunque composto in massima parte di materiale vulcanico, ed abbondano minerali caratteristici come il peperino, la cui estrazione \u00e8 stata fino agli anni sessanta caratteristica di Marino, ed in misura minore la pietra sperone del Tuscolo ed il tufo, localizzati con pi\u00f9 frequenza dell'area tuscolano-artemisia.\nSecondo la Carta Geologica d'Italia redatta dal Servizio Geologico d'Italia la maggior parte del territorio di Marino \u00e8 geologicamente composta da \"brecce piroclastiche d'esplosione, con lapilli, proiettili leucocratici, ultrafemici, pirosseniti biotitiche, xenoliti di lave leucitiche e del substrato (argille pliocalabriane, marne e arenarie paleogeniche, calcari mesozoici marmorei per metamorfismo), facies cineritiche superiormente straterellate, in strati e banchi pi\u00f9 o meno consolidati, rapidamente assottigliati allontanandosi dai centri d'emissione\", ovvero in una parola da peperino formato dalle lave consolidate emesse dal cratere vulcanico del lago Albano.\nSanta Maria delle Mole, Fontana Sala e la localit\u00e0 Tor Messer Paoli si trovano invece su banchi di lave in grande colata, in questo caso soprastante a leucite tefritica e nefelinica. Il rione Coste nel centro di Marino e la localit\u00e0 Santa Fumia, posta ai confini meridionali del comune con Castel Gandolfo e Roma, si trovano invece su un suolo fatto di lava in ammassi. Monte Crescenzo, infine, si presenta caratteristicamente composto da \"saldame lavico, scorie, agglomerati e lapilli stratificati\", materiale caratteristico di una bocca eruttiva eccentrica. La localit\u00e0 Pantanelle, ai confini settentrionali con Grottaferrata e Ciampino, \u00e8 invece composta da materiale alluvionale, probabilmente trasportato dal fosso della Patatona.\nIdrografia.\nSebbene il comune di Marino non sia attraversato da corsi d'acqua di grande entit\u00e0, all'interno dei suoi confini scorrono numerosi piccoli corsi d'acqua a carattere torrentizio, denominati \"marane\" o \"fossi\". Il pi\u00f9 importante dal punto di vista storico \u00e8 il \"fosso della Patatona\", anche chiamato \"marana delle Pietrare\" o \"di San Bonaventura\". Questo corso d'acqua nasce in territorio di Rocca di Papa ed entra nel territorio marinese attraverso il Barco Colonna per poi lambire il quartiere Cave di Peperino e proseguire verso Ciampino, nel cui territorio incontra la marana dell'Acqua Marciana proveniente da Grottaferrata, assieme alla quale continua a scorrere nella zona urbanistica di Morena originariamente per raggiungere il Tevere irrorando la Cloaca Massima, ma dal secondo dopoguerra \u00e8 stata deviata pi\u00f9 a sud, presso la Magliana: le sue acque sarebbero state alimentate dal leggendario \"Caput Aquae Ferentinum\", la sorgente d'acqua sacra alla \"dea indigex\" Ferentina presso cui era collocato il \"Locus Ferentinum\", e nella quale Tarquinio il Superbo fece affogare il delegato aricino Turno Erdonio in margine ad una drammatica riunione della Lega Latina svoltasi nel 651 a.C.\nAltri corsi d'acqua, interessanti per la conoscenza idrogeologica di un territorio in denso sviluppo urbanistico, sono il \"fosso di Fiorano\", che nasce dalla frazione di Cava dei Selci e scorre in direzione NO, il \"fosso delle Scopette\", che si origina dalla localit\u00e0 di Boscare presso la frazione di Santa Maria delle Mole e prosegue in direzione E con il nome di fosso di Fioranello, il \"fosso della Giostra\", che da Colle Granato presso la frazione di Frattocchie si inoltra in direzione E ed infine il \"fosso di Montelungo\", che dalla localit\u00e0 di Mezzamagna presso la frazione di Castelluccia scorre verso E per immettersi nel fosso della Torre o \"dei Preti\" proveniente dalla frazione di Pavona in comune di Castel Gandolfo.\nOrografia.\nNon esistono vere e proprie cime montuose nel territorio marinese, ovvero l'altitudine massima non raggiunge mai i 600 m s.l.m. Le quote pi\u00f9 elevate si registrano nella parte orientale del comune, ai confini con Rocca di Papa presso le pendici di Monte Cavo (949\u00a0m s.l.m.), antico cratere vulcanico attivo nella \"seconda fase\" dell'esistenza del Vulcano Laziale, all'incirca tra i 270.000 ed i 100.000 anni fa: le localit\u00e0 di Costa Caselle e Prato della Corte raggiungono rispettivamente i 438 ed i 427\u00a0m s.l.m.\nIl centro di Marino, posizionato \"sopra 'na collinetta de peperino\" dalla vaga forma di una \"L\", tocca la sua altitudine massima in localit\u00e0 San Rocco con 389\u00a0m s.l.m., altitudine che progressivamente declina per toccare quota 376\u00a0m s.l.m. presso il quartiere Villa Desideri, 373\u00a0m s.l.m. in piazza Giacomo Matteotti, 335\u00a0m s.l.m. a Palazzo Colonna ed infine 319\u00a0m s.l.m. in localit\u00e0 Paolina.\nALtre quote notevoli si trovano nella parte meridionale del comune, ai confini con Castel Gandolfo, lungo il bordo del cratere vulcanico allagato rappresentato dal lago Albano (attivo anch'esso nella \"seconda fase\" del Vulcano Laziale): la localit\u00e0 dei Villini infatti \u00e8 a quota 368\u00a0m s.l.m., mentre il vicino Monte Crescenzio, probabile bocca vulcanica secondaria, \u00e8 alto 379\u00a0m s.l.m.\nIl resto del territorio \u00e8 disegnato dal dolce declivio dei terreni vulcanici dei Colli Albani verso la vasta pianura dell'Agro Romano: per quanto riguarda l'altitudine delle frazioni del territorio comunale, Santa Maria delle Mole \u00e8 a 147 m s.l.m., Cava dei Selci a 151\u00a0m s.l.m., Frattocchie a 173\u00a0m s.l.m., Fontana Sala a 186\u00a0m s.l.m., Due Santi a 222\u00a0m s.l.m. e Castelluccia a 200\u00a0m s.l.m.\nClima.\nIl clima dei Castelli Romani \u00e8 considerato salubre fin dall'antichit\u00e0, in virt\u00f9 della loro posizione in collina a quote generalmente non troppo alte. L'escursione termica del centro di Marino con Roma Urbe ad esempio \u00e8 praticamente nulla, anche se a Marino si avverte in misura minore l'umidit\u00e0.\nNell'area castellana le temperature minime oscillano tra i 9\u00a0\u00b0C ed i 12\u00a0\u00b0C, mentre le massima sono tra i 15\u00a0\u00b0C ed i 22\u00a0\u00b0C: le escursioni termiche pi\u00f9 sensibili si registrano in autunno ed in primavera, mentre per quanto riguarda la piovosit\u00e0 i Castelli Romani si collocano nell'area meso-mediterranea, con un picco nel mese di novembre ed un netto calo tra luglio ed agosto, per un totale medio di 942 millimetri. Tuttavia la precipitosit\u00e0 pi\u00f9 alta si registra nell'area prossima al litorale laziale in direzione S-SO e procede man mano calando verso l'interno, a causa dell'ostacolo rappresentato dai Colli Albani, in osservanza di un fenomeno chiamato stau.\nNormalmente, i Castelli sono battuti dai venti di scirocco e libeccio, provenienti dal mar Tirreno rispettivamente da S e SO, ma talvolta compare anche il \"ponentino\", vento dell'O caratteristico di Roma e delle zone costiere dell'Italia centrale. Durante l'inverno invece si ha la presenza di tramontana e grecale, provenienti da N e NE attraverso la vasta pianura dell'Agro Romano. \u00c8 in questo periodo che si pu\u00f2 talvolta assistere a qualche nevicata, sebbene si tratti generalmente di rovesci brevi e senza accumuli degni di nota.\nOrigini del nome.\nNon \u00e8 chiara l'origine del toponimo \"Marino\": nel Quattrocento e nel Cinquecento era convinzione diffusa negli eruditi che fosse legato ad un'ipotetica villa romana appartenuta a Gaio Mario che sarebbe sorta nel sito dell'attuale centro storico (ed in effetti rinvenimenti archeologici compatibili con una villa di et\u00e0 romana furono fatti nell'Ottocento nel quartiere Borgo Garibaldi): tra gli altri anche papa Pio II, in un passo dei \"Commentarii\" riguardante il suo \"tour\" dei Colli Albani del 1462, avvalor\u00f2 questa tesi. Altre ipotesi sono una derivazione da \"Marianum\" nel senso di luogo consacrato alla Madonna (ed il santuario di Santa Maria dell'Acquasanta ha origini piuttosto antiche, databili attorno al VI secolo) o ad un \"Maranum\", collegato con la \"marana\" o fosso della Patatona, o ancora al nome di un antichissimo feudatario Marino o Marina di cui si \u00e8 perso ad oggi il ricordo.\nNon \u00e8 chiaro neppure quando questa denominazione sia apparsa per la prima volta nella storia, poich\u00e9 si tende ad escludere le menzioni sospette di interpolazione del \"Liber Pontificalis\", datata all'epoca dell'impero di Costantino I (306-337) coincidente con il pontificato di papa Silvestro I (314-335), e del \"Chronicon Sublacense\", datata al 1090. Il primo documento certo in cui viene menzionato Marino diventerebbe cos\u00ec un atto notarile del 1114, rogato da un certo \"Tedemarius abitatoris in castri qui vocatur Mareni\" (\"Tedemario abitante nel castello che [\u00e8] chiamato Marino\").\nStoria.\nEt\u00e0 antica (900 a.C.-476).\nNel territorio marinese i primi insediamenti umani attestati risalgono al I millennio a.C., nel \"periodo laziale II A\" (900 a.C. - 830 a.C.). Risalgono invece al \"periodo laziale III\" (770 a.C. - 730 a.C.) i primi reperti rinvenuti nella necropoli di \"Riserva Del Truglio\", che ha per\u00f2 il suo massimo sviluppo durante il \"periodo laziale IV A\" (730 a.C. - 640 a.C.): a questo periodo risalgono circa una trentina di tombe rinvenute nel territorio marinese, che compongono una delle pi\u00f9 importanti concentramenti di tombe dei Colli Albani. \u00c8 stato anche rinvenuto, presso la stazione ferroviaria di Marino in localit\u00e0 \"Cave di Peperino\", il fondale di una capanna risalente a questo periodo, che rappresenta uno dei rari esempi di questo genere nel Lazio.\nIn et\u00e0 storica pre-romana, diversi abitati sorsero nel territorio marinese:\nIn et\u00e0 romana, probabilmente con scopi militari, venne fondato l'insediamento fortificato di \"Castrimoenium\", ubicato molto probabilmente nell'attuale sito del centro storico, precisamente nel rione Castelletto. Da \"Castrimoenium\" partiva l\"'Aqua Taepula\", un acquedotto che assicurava alcune migliaia di metri cubi di rifornimento d'acqua alla citt\u00e0 di Roma. Nel 1962 \u00e8 stato rinvenuto, presso la stazione ferroviaria di Marino, il mitreo di Marino, uno dei mitrei meglio conservati del mondo, nonch\u00e9 uno dei due dipinti a muro presenti in Italia.\nMedioevo.\nL'alto Medioevo.\nGi\u00e0 prima della caduta dell'Impero romano d'Occidente (476) \"Bovillae\" era in avanzato stato di decadenza, come dimostra l'assenza di fonti scritte o documentarie riguardanti il \"municipium\" posteriori al I secolo: bench\u00e9 la zona sia stata teatro di alcuni rinvenimenti paleocristiani (un oratorio i cui resti frammentarii furono rinvenuti nel Settecento presso Frattocchie ed una catacomba rinvenuta a Due Santi sempre nel Settecento, di cui oggi si \u00e8 persa l'ubicazione), il progressivo abbandono della via Appia Antica seguito al VI secolo e le frequenti incursioni piratesche dei Saraceni del IX e X secolo favorirono la nascita di nuovi insediamenti pi\u00f9 a monte, come appunto Marino.\nComunque a partire dall'VIII secolo la Chiesa cattolica decise di prendere in mano il governo temporale del Lazio e, al fine di garantire l'approvvigionamento agricolo ed il controllo del territorio, istitu\u00ec diversi \"patrimonia\" e \"domuscultae\" formati da \"massae\" e \"fundi\" agricoli pi\u00f9 o meno sparsi. Nel territorio marinese si trovavano alcuni fondi distaccati appartenenti al \"patrimonium Appiae\" ed alle \"massae\" \"Marulis\", il cui centro era situato probabilmente a Grottaferrata presso il XII miglio della via Latina, e \"Sulpiciana\", che si estendeva lungo la via Nettunense da Frattocchie a Castel Savello presso Albano Laziale e che fu fondata da papa Adriano I.\nIl basso Medioevo.\nSi ipotizza che il territorio marinese nell'XI secolo fosse entrato nell'orbita dei Conti di Tuscolo, la potente famiglia baronale romana che aveva la propria roccaforte presso la vicina \"Tusculum\" e che esercit\u00f2 il proprio strapotere su Roma tra il 999 ed il 1179 attraverso il \"papato di famiglia\". Furono probabilmente i Conti di Tuscolo a fortificare per primi l'altura del centro di Marino, cos\u00ec come fecero in altri centri dei Colli Albani. La prima citazione del castello comunque risalirebbe al 1090, a proposito della sua concessione fatta da Agapito dei Conti di Tuscolo in dote alla figlia sposa di Oddone Frangipane, assieme ai castelli di Rocca di Papa e Monte Compatri: tuttavia questa informazione potrebbe essere un'interpolazione successiva, fatta aggiungere per dare un fondamento legale ad una probabile usurpazione del feudo esercitata dalla famiglia di nuova nobilt\u00e0 dei Frangipane, che ad ogni modo nel XIII secolo esercitava pienamente il governo di Marino.\nNel 1237 la feudataria Giacoma de Settesoli, vedova di Graziano Frangipane nonch\u00e9 amica di san Francesco d'Assisi ed ispiratrice del Terzo Ordine Regolare di San Francesco, concesse alla Comunit\u00e0 marinese i suoi primi statuti. I Frangipane rimasero a Marino fino alla morte del figlio di lei Giovanni Frangipane, che per disposizione testamentarie nel 1253 ordin\u00f2 una spartizione dei suoi beni tra l'abbazia di San Saba all'Aventino a Roma e l'abbazia di Santa Maria di Grottaferrata: una quota spett\u00f2 anche ai poveri di Marino. Dopo una breve usurpazione del feudo ad opera dei Conti di Poli, nel 1266 il cardinale Matteo Rubeo Orsini acquist\u00f2 Marino \"et turrim cum ipsius tenimento suo\" per 13.000 provisini.\nSotto il dominio degli Orsini il castello fu assediato nel 1267 dal \"senator\" ghibellino Enrico di Castiglia e nel 1347 dal \"tribuno del popolo\" Cola di Rienzo, entrambe le volte senza successo. Con l'inizio dello Scisma d'Occidente (1378-1417) papa Urbano VI e l'antipapa Clemente VII misero in campo due eserciti formati da mercenari, che si affrontarono in uno scontro decisivo nella battaglia di Marino (30 aprile 1379), al termine della quale la vittoria arrise ai mercenari papalini comandati da Alberico da Barbiano.\nIn seguito alla battaglia di Marino il feudatario del castello, Giordano Orsini, seguace dell'antipapa, ne fu scacciato da suo figlio Giacomo, che mantenne il controllo del feudo fino al 1385, quando fu a sua volta scacciato dal legittimo erede del castello, il cugino Onorato Caetani. Durante tutto il periodo dello Scisma d'Occidente Marino fu oggetto di repentine conquiste e riconquiste da parte di vari personaggi: in particolare tra il 1399 ed il 1405 appartenne direttamente alla Camera Apostolica, dal 1408 al 1414 fu occupata da Ladislao I di Napoli che la concesse a Giordano e Niccol\u00f2 Colonna, quindi torn\u00f2 ai Caetani che infine nel 1419 la vendettero ai Colonna per 12.000 fiorini.\nI Colonna utilizzarono il castello di Marino molto frequentemente come base militare, coinvolgendolo in numerosi eventi bellici: tra il 1433 ed il 1436 nella guerra tra papa Eugenio IV ed alcune famiglie baronali romane, terminata con la traumatica distruzione di Palestrina e l'esilio dei Colonna nel Regno di Napoli; nel 1482 e nel 1484-1486 nella guerra tra papa Sisto IV, e poi papa Innocenzo VIII, e Ferdinando I di Napoli, condotta in maniera feroce ma risoltasi nello \"status quo ante bellum\"; nel 1494-1495 nelle tensioni legate alla discesa in Italia di Carlo VIII di Francia, in cui i Colonna si schierarono contro i francesi, appoggiati invece da papa Alessandro VI: la tensione con questo papa si risolse con la distruzione di Marino decretata con l'assenso del papa l'8 luglio 1501. Questo evento luttuoso chiude, secondo lo storico ed archeologo novecentesco Giuseppe Tomassetti, la storia medioevale di Marino.\nDal Cinquecento al Settecento.\nPapa Alessandro VI, con il breve \"Coelestis altitudinis potentiae\" del 1\u00ba ottobre 1501 don\u00f2 il feudo di Marino assieme ad altri trentasei feudi laziali sequestrati ai Colonna ed ai Savelli al nipote Giovanni, probabilmente figlio illegittimo della figlia del papa Lucrezia Borgia e di uno dei suoi amanti, tale Pedro Calder\u00f3n: tuttavia a causa della minore et\u00e0 del soggetto la cura dei suoi feudi venne affidata al cardinale arcivescovo di Cosenza Francesco Borgia. Tuttavia alla morte di Alessandro VI, gi\u00e0 nel 1503, Fabrizio I Colonna pot\u00e9 rientrare in possesso del castello.\nMarino sub\u00ec nuovi eventi bellici nel 1526, quando fu rasa al suolo per ordine di papa Clemente VII assieme ai feudi colonnesi di Zagarolo, Gallicano, Artena, Subiaco e Cave, evento in seguito al quale i Colonna pensarono bene di ricambiare il papa appoggiando l'esercito di Carlo V d'Asburgo nel terribile sacco di Roma del 1527. Successivamente, i Colonna combatterono ancora nel 1539 (la \"guerra del sale\") contro papa Paolo III e nel 1556-1559 contro papa Paolo IV, prima che Marcantonio II Colonna avesse siglato un solenne giuramento di fedelt\u00e0 a papa Giulio III nel 1550, dopo il quale cessarono le piccole guerre intestine tra papato e baroni romani.\nSotto il dominio di Marcantonio II Colonna, che fu ammiraglio pontificio vittorioso nella battaglia di Lepanto del 1571, ci furono importanti rinnovamenti sociali ed urbanistici a Marino: nel 1564 comparve per la prima volta il sigillo della Comunit\u00e0 marinese, raffigurante un cavaliere portatore di un vessillo (che sostanzialmente \u00e8 rimasto inalterato nei secoli); molto simile all'attuale stemma di Marino, nel 1566 vennero emanati i nuovi statuti, e nel 1572 i \"Bandi, provisioni et ordinationi\" sul gioco d'azzardo, sulla bestemmia e sulla rissa; venne completato per un quarto palazzo Colonna, il cui progetto era stato commissionato gi\u00e0 dal padre di Marcantonio Ascanio I Colonna ad Antonio da Sangallo il Giovane.\nA Marcantonio II Colonna successe il cardinale Ascanio II Colonna, che si distinse per un governo non particolarmente popolare, tanto che nel 1599 i marinesi si ribellarono al suo governo: nel 1606 tuttavia papa Paolo V elev\u00f2 il feudo di Marino a ducato in suo favore, con diritto di trasmissione ai suoi eredi.\nLa tradizione vuole che nel 1618 i marinesi radunati in un'assemblea pubblica elessero come nuovo santo patrono del paese san Barnaba apostolo, iniziando cos\u00ec a celebrare la festa patronale di San Barnaba l'11 giugno. Il Seicento fu anche un periodo di grande attivit\u00e0 urbanistica: attorno al 1636 venne costruita la chiesa della Santissima Trinit\u00e0, nel 1640-1662 la basilica di San Barnaba, in seguito alla consacrazione della quale furono sconsacrate le due vecchie parrocchiali di Santa Lucia e di San Giovanni, fu aperto Corso Trieste (all'epoca chiamato \"Strada Larga\") e nel 1632 Pompeo Castiglia, su progetto dell'architetto Sergio Venturi, realizz\u00f2 la fontana dei Quattro Mori.\nLa peste del 1656 colp\u00ec duramente Marino, decimando pi\u00f9 della meta della popolazione. Gli ultimi statuti marinesi furono redatti nel 1675 ed approvati nel 1677 da Lorenzo Onofrio Colonna: lo stesso fece costruire il convento del Santissimo Rosario, completato nel 1712 in rococ\u00f2.\nL'evento pi\u00f9 importante del Settecento per Marino fu, in negativo, la riapertura della via Appia Nuova promossa da papa Pio VI tra il 1777 ed il 1780: il ripristino di questa rapida alternativa alla pi\u00f9 lunga via corriera per Napoli passante per Marino, il convento di Santa Maria \"ad Nives\" di Palazzolo e Velletri fece decadere Marino come luogo di scambi commerciali e di sosta e d'altra parte fece la fortuna dei centri posti sulla direttrice Appia come Albano Laziale e Genzano di Roma.\nDopo la proclamazione della Repubblica Romana (1798-1799) (15 febbraio 1798) varie localit\u00e0 dei Colli Albani si auto-proclamarono \"repubbliche sorelle\": il 18 febbraio Albano, Frascati e Velletri, Marino solo ai primi di marzo. Tuttavia quando gi\u00e0 il 20 febbraio gli abitanti di Trastevere insorsero contro i francesi, gli albanensi e i velletrani si schierarono prontamente con la reazione, inviando un esercito di qualche migliaio di individui contro Roma: d'altra parte, marinesi e frascatani rimasero fedeli alla rivoluzione. La battaglia tra francesi e reazionari si svolse presso Frattocchie il 28 febbraio 1798, vinsero i francesi comandati da Gioacchino Murat che saccheggiarono Castel Gandolfo ed Albano. Jean \u00c9tienne Championnet, comandante francese a Roma, si compliment\u00f2 con i marinesi per la fedelt\u00e0 dimostrata: per\u00f2 fu proprio questa la causa del saccheggio dell'esercito \"di liberazione\" sanfedista napoletano che scacci\u00f2 i francesi gi\u00e0 nel 1799.\nL'Ottocento.\nCon il ritorno dei francesi di Napoleone Bonaparte nello Stato Pontificio e l'annessione del Lazio al primo Impero francese nel 1807 Marino fu dichiarata sede di cantone e le fu aggregato il territorio di Grottaferrata: tale situazione dur\u00f2 fino al ritorno di papa Pio VII a Roma nel 1814. Per riorganizzare la divisione dei territori pontifici e l'amministrazione pubblica, Pio VII nel 1816 eman\u00f2 il \"motu proprio\" \"Quando per ammirabile disposizione\", in forza del quale i feudatari che avessero voluto mantenere i diritti feudali furono scoraggiati a tal punto che la maggior parte di essi rinunci\u00f2, come nel caso di Filippo III Colonna. Si concluse dunque il dominio colonnese sul paese, anche se la famiglia Colonna rimase proprietaria di tutti i suoi immobili marinesi, che svendette lentamente nel corso di un secolo: solo nel 1916 infatti Isabella e Vittoria Colonna concessero in enfiteusi perpetua al Comune di Marino le ultime propriet\u00e0 di famiglia nel territorio marinese, il palazzo ed il Barco Colonna.\nPapa Gregorio XVI (1831-1846) fu molto legato a Marino, che benefic\u00f2 particolarmente con il ripristino del locale Governo nel 1831, l'elevazione a Citt\u00e0 nel 1835, l'apertura del collegio dei padri dottrinari e la realizzazione del cosiddetto \"ponte Gregoriano\", ovvero l'accesso alla citt\u00e0 da Castel Gandolfo lungo la strada statale 216 via Maremmana III. Dopo la presa di Porta Pia (20 settembre 1870) e l'annessione del Lazio al Regno d'Italia, a Marino si contraddistinse subito un consiglio comunale a maggioranza repubblicana ed anticlericale. Venne costruita la nuova residenza municipale, oggi chiamata palazzo Matteotti, e nel 1880 si iniziarono i lavori per un collegamento ferroviario con l'allora frazione di Ciampino, gi\u00e0 collegata con Roma dal 1856 tramite la ferrovia Roma-Frascati: la ferrovia Roma-Albano fu completata nel 1889.\nDal Novecento al Duemila.\nDall'inizio del secolo al fascismo.\nNegli ultimi anni dell'Ottocento inizi\u00f2 anche ai Castelli Romani la lotta dei contadini contro lo sfruttamento semi-feudali dei proprietari terrieri, meno intensa rispetto a quanto avveniva nell'Italia settentrionale ma sicuramente pi\u00f9 forte rispetto all'accettazione passiva dello sfruttamento presente nell'Italia meridionale. La prima occupazione di terre svoltasi a Marino fu nel 1898, e nel 1902 si costitu\u00ec una lega di resistenza contadina marinese. La protesta nel 1910 si estese dal mondo contadino fino agli scalpellini delle cave di peperino, realt\u00e0 peculiare del territorio marinese. Nuove occupazioni di terre si svolsero nel 1917 a danno delle propriet\u00e0 delle famiglie Colonna e Grazioli affittate al sindaco popolare Luigi Capri Cruciani, dando origini ad un'annosa questione giuridica. Il \"biennio rosso\" si apr\u00ec per Marino nel segno di una forte inimicizia tra contadini e grandi proprietari: ci furono invasioni dei reduci della prima guerra mondiale nelle localit\u00e0 Casa Bianca, Sant'Antonio e Castelluccia, mentre la cooperativa \"Colli Parioli\" inizi\u00f2 la costruzione di una \"citt\u00e0 giardino\" a Ciampino per ospitare 221 famiglie di ex-combattenti. Le contrapposizioni politiche sempre pi\u00f9 turbinose crearono anche incidenti di ordine pubbliche e morti.\nIl fascismo ebbe difficolt\u00e0 ad insediarsi ai Castelli Romani, e spesso dovette valersi di personaggi \"riciclati\" dai partiti socialista, popolare o repubblicano: i primi squadristi fecero capolino ai Castelli il 27 aprile 1921 con un \"tour\" di propaganda squadrista che tocc\u00f2 Frascati, Marino ed Albano Laziale, trovando inizialmente un ambiente fortemente ostile. Dopo la marcia su Roma (28 ottobre 1922) i fascisti presero baldanza e iniziarono progressivamente ad assaltare municipi, universit\u00e0 agrarie e singoli individui anti-fascisti nel tentativo di controllare le amministrazioni locali. Nel caso di Marino non occorse la violenza, perch\u00e9 la maggioranza repubblicana conflu\u00ec nel gagliardetto fascista gi\u00e0 nel 1923 (come successe anche ad Ariccia e con i popolari a Monte Porzio Catone e Castel Gandolfo ed i nazionalisti a Rocca Priora). Il regime fascista si present\u00f2 a Marino con personaggi meno violenti che altrove, ma non per questo pi\u00f9 presentabili: generalmente provenienti da altre formazioni politiche (come Luigi Capri Cruciani, che divent\u00f2 deputato e poi senatore) o addirittura da altre ideologie (come Ugo Colizza, ex-anarchico ed ex-repubblicano, iscritto fra i sovversivi al casellario politico centrale fino al 1929 e poi podest\u00e0). La credibilit\u00e0 del regime and\u00f2 progressivamente scemando ed entr\u00f2 in crisi alla vigilia della seconda guerra mondiale, nel 1939-1940, quando le segnalazioni degli informatori della polizia riferivano di diffusi discorsi anti-fascisti, scarsa partecipazione alle iniziative dei fasci locali e disaffezione verso il regime.\nSe a partire dal 1904 si iniziarono a celebrare le \"feste Castromenie\" (dedicate al \"municipium\" romano di \"Castrimoenium\"), fu nel 1925 che il poeta di origini marinesi Leone Ciprelli pens\u00f2 di inventare la Sagra dell'Uva, primo evento del genere in Italia, caratterizzato soprattutto dal \"miracolo\" delle fontane che danno vino. Nel 1909 l'abate parroco della basilica di San Barnaba, Guglielmo Grassi, promosse la fondazione della Banca di Credito Cooperativo San Barnaba: negli anni successivi fino alla sua morte, avvenuta nel 1954, monsignor Grassi promosse anche la fondazione dell'Oratorio Parrocchiale San Barnaba e l'avvio di una proficua attivit\u00e0 teatrale.\nLa seconda guerra mondiale.\nDurante la seconda guerra mondiale, il territorio marinese venne colpito per la prima volta dai bombardamenti aerei anglo-americani il 19 luglio 1943, con il bombardamento della frazione di Ciampino, importante obiettivo militare per la presenza dello snodo ferroviario e dell'aeroporto di Roma-Ciampino. L'8 settembre, poche ore prima che il maresciallo Pietro Badoglio annunciasse la firma dell'armistizio di Cassibile, alcuni aerei anglo-americani impegnati nel tragico bombardamento di Frascati colpirono la localit\u00e0 di Squarciarelli in comune di Grottaferrata tagliando un ramo dell'acquedotto che riforniva il centro di Marino, oltre alla comunicazioni tranviarie intercastellari. Dopo lo sbarco di ingenti forze anglo-americane sul litorale laziale ad Anzio nella notte tra il 22 ed il 23 gennaio 1944, si intensificarono gli episodi bellici ai Castelli Romani: mercoled\u00ec 2 febbraio 1944 alle ore 12.30 circa alcuni bombardieri North American B-25 Mitchell della quindicesima United States Army Air Forces dal tonnellaggio di 1360 chilogrammi di bombe ciascuno, bombardarono il centro di Marino:\nI bombardamenti si susseguirono nei giorni successivi: con l'avvicinarsi della linea di fronte a Marino, il prefetto di Roma consegn\u00f2 al commissario prefettizio l'ordine di sgombero della citt\u00e0: questi a sua volta rimise ogni decisione in mano a Zaccaria Negroni, in quel periodo a capo del locale Comitato di Liberazione Nazionale, il quale per evitare la deportazione degli abitanti in qualche campo profughi e il saccheggio delle case abbandonate (come avvenuto ad esempio nella vicina Lanuvio) si rifiut\u00f2 di far eseguire l'ordine di sfollamento. La citt\u00e0 fu occupata dagli anglo-americani nella notte tra il 3 ed il 4 giugno 1944, difesa solo da piccoli manipoli di soldati tedeschi.\nDal secondo dopoguerra al nuovo millennio.\nAl sindaco \"pro tempore\" Zaccaria Negroni, nominato dagli anglo-americani, si presentava un panorama desolante: il 10% degli edifici del territorio era crollato, l'acquedotto estremamente ridotto, la frazione di Ciampino praticamente rasa al suolo, la residenza municipale di palazzo Colonna quasi completamente distrutta assieme a quello che era diventato un po' simbolo cittadino, la fontana dei Quattro Mori, la basilica di San Barnaba distrutta, o collegamento ferroviario e tranviario tagliati. L'opera per la ricostruzione fu immediatamente portata avanti, anche se il piano per la ricostruzione venne approvato tra il 1953 ed il 1954, con diversi interventi importanti: la classificazione come strada comunale di viale della Repubblica a Santa Maria delle Mole, che spian\u00f2 la strada allo sviluppo urbanistico della frazione, la realizzazione dell'illuminazione pubblica a Ciampino, la fondazione del quartiere Vascarelle, il potenziamento dell'acquedotto.\nSimboli.\nLa descrizione dello stemma comunale, concesso con D.P.R. del 2 ottobre 2006 insieme al gonfalone, \u00e8 la seguente:\nmentre quella relativa al gonfalone \u00e8:\nI colori cittadini sono il blu ed il bianco, ripresi anche dal comune di Ciampino, fino al dicembre 1974 unito a Marino. In variante al blu, viene a volte usato il celeste.\nIl motto cittadino \u00e8 SPQM, \"Senatus Populusque Marinensis\", coniato nel 1835, dopo l'elevazione a citt\u00e0, sulla falsariga del celebre SPQR.\nMonumenti e luoghi d'interesse.\nArchitetture militari.\nNelle campagne marinesi fin dall'XI secolo sono attestate piccole fortificazioni e torrioni posizionati lungo strade importanti o in prossimit\u00e0 di punti strategici per il controllo del territorio. Nel 1388 viene menzionata per la prima volta Tor Leonardo, collocata lungo la via Appia su un antico sepolcro romano presso l'attuale Santa Maria delle Mole: appartenne al capitolo della basilica di San Pietro in Vaticano, poi all'abbazia di Santa Maria di Grottaferrata e quindi ai Colonna.\nIl castello di Palaverta, sull'omonima via presso la frazione di Castelluccia, posto di guardia sulla via Nettunense, che sorse nel XII secolo ma assunse l'attuale denominazione nel 1509 quando venne affittato dai Colonna a Paolo Averta: poco distante, sorgono la torre Pecoreccia Lanza, la torre Castellazza ed i resti del \"castrum Castelluccie\", gi\u00e0 menzionato alla meet\u00e0 del X secolo e, diventato propriet\u00e0 degli Orsini, raso al suolo da Cola di Rienzo nel 1347.\nLungo la via Pedemontana dei Castelli, arteria che collega la via Tuscolana alla via Appia tagliando la via Anagnina, sorsero Tor Messer Paoli, probabile sede di una \"massa medioevale\" gi\u00e0 dall'VIII secolo prima di essere propriet\u00e0 di Orsini, monaci basiliani criptensi e Colonna; una torre a Sassone, menzionata nel 1212; un torraccio della Marana (o dell'Acqua Sotterra) presso la marana delle Pietrare a Pantanelle, gi\u00e0 esistente nel 1216.\nAltro.\nFontane e fontanili.\nAltre fontane pi\u00f9 recenti sono la fontana di via Giuseppe Garibaldi, inserita nel complesso della scalinata che sale dalla via alla soprastante piazza San Barnaba, edificata negli anni sessanta; la fontana di piazza Giuseppe Garibaldi, situata al centro del giardino pubblico dell'omonima piazza, costruita in occasione del campionato mondiale di calcio 1990, quando Marino ospit\u00f2 il ritiro ufficiale della nazionale di calcio dell'Italia: per la stessa occasione venne realizzata la fontana di corso Vittoria Colonna presso l'ingresso del parco pubblico di Villa Desideri. Una fontana in stile berniniano era stata collocata al centro di piazza Giacomo Matteotti dopo il trasferimento della residenza comunale presso l'attuale Palazzo Matteotti nel 1884, ma venne smantellata nel 1903 per fare spazio alle rotaie delle Tramvie dei Castelli Romani.\nMonumenti.\nAltre opere d'arte monumentali in peperino sono ricordi di varie edizioni della \"Biennale della Pietra Albana\", una manifestazione nata nel 1978 e cessata all'inizio degli anni novanta che vedeva la partecipazione di scultori di tutto il mondo: tra le altre vanno menzionati il \"monumento alla Fratellanza dei Popoli\", opera dello scultore marinese Paolo Marazzi, realizzata per la prima edizione della Biennale del 1978 e collocata nell'attuale largo Giacoma de Settesoli; \"La Famiglia\", opera dello scultore giapponese Kazuto Kuetani realizzata per la seconda Biennale del 1980 e collocata presso la biblioteca comunale \"Vittoria Colonna\" nel parco pubblico di Villa Desideri; \"Opera dedicata alla mitologia spagnola\", dello scultore spagnolo Luis Ramos, realizzata per la settima Biennale del 1990 e collocata nel giardino pubblico di piazza Giuseppe Garibaldi, \"Uomo con Angelo\" della scultrice francese Sylvie Kleine, collocata in via Giuseppe Garibaldi davanti alla sede centrale della Banca di Credito Cooperativo San Barnaba.\nSiti archeologici.\nIl territorio di Marino \"innumeris antiquitatum vestigiis refertissimus est\" (\"\u00e8 ricchissimo di innumerevoli vestigia dell'antichit\u00e0\"), come ebbe a dire Athanasius Kircher nella sua opera sul Lazio. La pi\u00f9 antica testimonianza archeologica disponibile \u00e8 rappresentata da un fondale di capanna dell'et\u00e0 del ferro rinvenuto nel quartiere Cave di Peperino negli anni settanta dall'attuale direttore del museo civico di Albano Laziale Pino Chiarucci. Altri rinvenimenti pre-romani erano gi\u00e0 stati portati in luce fin dall'Ottocento e per tutti gli anni dieci del secolo successivo durante lo scavo delle necropoli individuate nelle localit\u00e0 Riserva Del Truglio, Pascolari di Castel Gandolfo, Campofattore ed in altri luoghi lungo la corona del Lago Albano.\nL'individuazione dell'antica citt\u00e0 latina di \"Mugillae\" presso Santa Maria delle Mole, seppur a lungo discussa, attualmente sembra essere veritiera, e Legambiente assieme ad alcuni cittadini cercano di salvare il probabile sito della citt\u00e0 (mai esplorato da archeologi) dall'espansione edilizia dilagante. Per quanto riguarda il sito di \"Bovillae\", scavi archeologici furono effettuati tra il 1823 ed il 1825 e poi nel 1910 e nel 1930, portando alla luce numerosi interessanti reperti tra cui il famoso circo, ed individuando il sito del teatro e della \"scola actorum\", del tempio di Veiove e del sacrario della \"gens Iulia\".\nAl centro di Marino, il ritrovamento pi\u00f9 sensazionale \u00e8 stato, nel 1962, quello del mitreo di Marino, uno dei tre mitrei dipinti in Italia e tra i migliori al mondo per stato di conservazione e qualit\u00e0 artistica. Un altro importante rinvenimento \u00e8 stato fatto sotto l'ex-chiesa di Santa Lucia, alla fine degli anni novanta, con il ritrovamento di una cisterna romana adattata in seguito a luogo di culto cristiano: proprio negli spazi dell'ex-chiesa \u00e8 stato collocato nel 2000 il museo civico \"Umberto Mastroianni\", che raccoglie alcuni resti archeologici gi\u00e0 conservati nell'antico antiquarium comunale costituito nel 1904 a Palazzo Colonna e disperso dai bombardamenti aerei anglo-americani del 1944.\nRecentemente sono stati portati alla luce due tratti di strada in localit\u00e0 Frattocchie. Il primo sembra un diverticolo della Via Nettunense e si dirige verso i Colli Albani per breve tratto, mentre il secondo \u00e8 un diverticolo della Via Appia rinvenuto durante gli scavi per la realizzazione del McDonald's nell'area ex STAFF e si dirige verso il Vicolo del Torraccio. Lungo questo secondo diverticolo sono state individuate tre tombe, ognuna occupata da uno scheletro. L'area, all'interno del Mac Donald, \u00e8 stata resa visitabile e protetta da coperture in vetro. Infine lungo il tratto dell'Appia Antica a ridosso di Via della Repubblica in Santa Maria delle Mole \u00e8 stata individuata e portata alla luce una struttura che sembrerebbe essere un piccolo centro termale, e lungo Via delle Repubblica stessa sono venuti alla luce, durante gli scavi per il collocamento di cavi da parte dell'ENEL, tratti di mosaico pavimentale e altri resti che sono attualmente in fase di studio.\nAree naturali.\nAree di verde pubblico nel comune di Marino\nUna parte relativamente piccola del territorio comunale di Marino (ridotta al Bosco Ferentano, al Barco Colonna ed a piccole aree limitrofe) \u00e8 inclusa all'interno del perimetro del Parco Regionale dei Castelli Romani, ente di tutela ambientale istituito nel 1984 dalla Regione Lazio nell'area dei Colli Albani. In origine, l'intero territorio comunale era stato incluso all'interno dell'area protetta del parco (legge regionale n\u00ba 2 del 13 gennaio 1984), ma gi\u00e0 il 28 settembre 1984 le aree assegnate al parco furono drasticamente ridotte, per ovvi motivi legati all'espansione edilizia ed industriale dei centri abitati inclusi. Gli attuali confini del parco sono pi\u00f9 vasti dei confini precedenti, ed includono buona parte del territorio della prima circoscrizione di decentramento comunale (Marino centro), mentre l'area contigua si estende fino ai margini delle frazioni abitate di Cava dei Selci e Due Santi.\nUna porzione del territorio della seconda circoscrizione di decentramento comunale (Santa Maria delle Mole-Cava dei Selci) \u00e8 inclusa all'interno del Parco Regionale dell'Appia Antica, altro ente di tutela ambientale regionale istituito nel 1988 sui comuni di Marino, Ciampino e Roma per un'estensione totale di 3500 ettari.\nTra i luoghi di particolare interesse naturalistico, il Bosco Ferentano, dell'estensione di 22 ettari accoglie una delle poche zone boschive dei Colli Albani in cui il bosco misto (il cosiddetto bosco Q.T.A., querce, tigli ed aceri) abbia resistito di fronte all'avanzata del castagno introdotto dall'uomo tra Seicento e Settecento, e che copre circa l'80% della superficie boschiva del Parco dei Castelli Romani.\nAnche fuori dal centro storico, nelle frazioni di Marino, sono presenti numerose aree di verde pubblico curate da comitati di cittadini: la prima area verde fu il parco Sassone di Cava dei Selci, recintato nel 1977: in seguito sorsero il parco Spigarelli (1980) ed il parco di via Pietro Maroncelli a Santa Maria delle Mole, quest'ultimo intitolato al magistrato Giovanni Falcone nel 1993. Il parco della Pace di Cava dei Selci \u00e8 stato ricavato nell'area occupata dalle rotaie delle Tranvie dei Castelli Romani (in funzione su questa tratta fino al 1965) negli anni novanta, ed accoglie una cavea per 800 spettatori: nel 2009 \u00e8 stato sottoposto a nuovi lavori di sistemazione.\nSociet\u00e0.\nEtnie e minoranze straniere.\nI cittadini stranieri residenti a Marino sono &lt;ref name=\"Dato Istat al 31/12/2010\"&gt;Dato Istat al 31 dicembre 2010&lt;/ref&gt;, cos\u00ec suddivisi per nazionalit\u00e0 (sono indicati solo i dati superiori alle 50 unit\u00e0):\nLingua e dialetti.\nOltre alla lingua italiana, a Marino non sono ufficialmente riconosciute altre lingue. Il dialetto locale \u00e8 il dialetto marinese, incluso nella famiglia del dialetto laziale centro-settentrionale.\nNelle frazioni di Marino la situazione \u00e8 pi\u00f9 complicata: al dialetto marinese si sono sovrapposti altri dialetti castellani e le parlate dialettali dei tanti immigrati da varie parti d'Italia nel secondo dopoguerra, soprattutto dialetti abruzzesi, marchigiani, veneti, laziale meridionale, ed altri dialetti meridionali in genere. Oggi, la tendenza \u00e8 alla generale espansione del dialetto romanesco un po' in tutta l'area metropolitana di Roma e soprattutto nel quadrante meridionale della provincia di Roma.\nReligione.\nLa religione pi\u00f9 diffusa a Marino \u00e8 il Cristianesimo nella confessione cattolica. Sono otto le parrocchie del territorio comunale. La parrocchia della Basilica di San Barnaba comprende anche una parte del territorio di Rocca di Papa fino a Palazzolo. Sono presenti sul territorio varie comunit\u00e0 religiose tra le quali la congregazione dei Missionari oblati di Maria Immacolata e le Suore della Sacra Famiglia di Bordeaux.\nTradizioni e folclore.\nA Marino durante la Sagra dell'Uva si svolge uno dei cortei storici in costume pi\u00f9 antichi d'Italia: la prima edizione si tenne nel 1929, e fu saltuariamente ripresa negli anni successivi finch\u00e9 non si riprese a celebrarla con continuit\u00e0 a partire dal 1969 per iniziativa del gruppo culturale \"Storia ed Arte\": dagli anni novanta il corteo viene curato da due associazioni culturali che realizzano i costumi e reperiscono i figuranti, \"Arti e Costumi Marinesi\" (nata nel 1995) e \"Lo Storico Cantiere\" (nata nel 1991).\nIl corteo storico ricorda il ritorno del feudatario Marcantonio II Colonna in patria dopo la vittoria ottenuta come ammiraglio della flotta pontificia nella battaglia di Lepanto del 1571 contro l'impero ottomano: tuttavia non si ricorda l'ingresso a Marino, avvenuto probabilmente in forma privata il 4 novembre 1571, bens\u00ec l'ingresso trionfale a Roma, concesso all'ammiraglio vittorioso da papa Pio V il 4 dicembre dello stesso anno.\nEra originario di Marino il poeta e drammaturgo romanesco Leone Ciprelli, anagramma di Ercole Pellini (1873-1953). Fu lui l'iniziatore della Sagra dell'uva, nel 1924, ed il promotore del concorso di canzone e poesia romanesca che si tenne durante la Sagra stessa dal 1926 fino allo scoppio della seconda guerra mondiale. In quegli anni, Marino fu uno dei principali centri di diffusione della canzone e della poesia dialettale romanesca.\nQualit\u00e0 della vita.\nSecondo alcune statistiche, il reddito \"pro capite\" medio di un cittadino di Marino \u00e8 pari a 13.600 euro (dati 2003), inferiore alla media provinciale (16.976) e regionale (17.590).\nSempre secondo queste statistiche, al 2003 i marinesi hanno speso 8900 euro medi \"pro capite\" in acquisti, contro i 9900 della media regionale e i 10.600 della media provinciale.\nCultura.\nIstruzione.\nBiblioteche.\nLa principale biblioteca del territorio \u00e8 la biblioteca comunale \"Vittoria Colonna\", situata nella palazzina del parco pubblico di Villa Desideri. Questa istituzione \u00e8 stata fondata nel 1984 ed oggi raccoglie circa 24.000 volumi ed oltre 1700 documenti datati tra il 1835 ed il 1957 provenienti dall'archivio comunale. La biblioteca \u00e8 stata fra i soci fondatori del Sistema bibliotecario dei Castelli Romani nel 1997, piazzandosi al terzo posto per patrimonio librario fra le biblioteche castellane.\nDall'aprile 2004 a biblioteca comunale \"Vittoria Colonna\", d'accordo con il Sistema Bibliotecario Castelli Romani, mantiene un punto lettura e prestito per ragazzi presso la frazione di Santa Maria delle Mole.\nAl piano terra di Palazzo Colonna, presso la sede dell'associazione pro loco, \u00e8 situata da diversi anni la biblioteca di interesse locale \"Girolamo Torquati\", specializzata nella raccolta di materiale riguardante la storia e le tradizioni locali.\nDa luglio 2017 \u00e8 attiva la Biblioteca popolare Bibliopop-\"Giselda Rosati\" nata dall'utilizzo del \"Fondo Lello Raffo\" donato alla Associazione Acab di Marino, in S. Maria delle Mole, via S. Pellico,12 (https://associazioneacabblog.wordpress.com/). Bibliopop non ha spazi sufficienti per la lettura e quindi promuove soprattutto prestito librario tramite il sito web o direttamente dove poter consultare il patrimonio librario in via di incrementazione e gi\u00e0 con circa 1500 volumi dal 1860 ai giorni nostri.\nScuola.\nPer l'istruzione primaria e secondaria di primo grado Marino conta su cinque istituti statali e tre private cattoliche, oltre all'Istituto delle Maestre Pie Venerini.\nUniversit\u00e0.\nPresso la frazione di Due Santi, al chilometro 21.5 della strada statale 7 via Appia Nuova, \u00e8 situato il \"campus\" romano della University of Dallas, inaugurato nel giugno 1994 ed utilizzato dall'universit\u00e0 cattolica statunitense come base per i viaggi degli studenti in Europa.\nMusei.\nIl museo civico \"Umberto Mastroianni\" \u00e8 il principale museo della citt\u00e0, ed \u00e8 collocato nella ex-chiesa di Santa Lucia. In seguito al ritrovamento massiccio di reperti archeologici durante scavi casuali nel territorio marinese alla fine dell'Ottocento, nel 1904 il Comune pens\u00f2 di allestire un antiquarium comunale al piano nobile di Palazzo Colonna: l'antiquarium venne disperso dal bombardamento aereo anglo-americano del palazzo il 2 febbraio 1944 ed i pochi reperti sopravvissuti, assieme a nuovi ritrovamenti, furono accumulati nei magazzini dell'istituto statale d'arte \"Paolo Mercuri\" dove sono rimasti fino all'istituzione del museo civico nel 2000. Fra le opere pi\u00f9 notevoli, un rilievo con volto di Medusa in marmo bianco diventato simbolo del museo, due sostegni da tavola in marmo bianco a grana grossa, ed alcuni componenti dell'antica chiesa gotica come l'affresco di un santo.\nQuesto piccolo spazio museale \u00e8 stato allestito all'inizio degli anni duemila in una cantina di via Costa Caselle che presenta una caratteristica bombatura degli stipiti in peperino, praticata per far passare le botti. All'interno, strumenti tradizionali della viticoltura e della produzione vinicola, ed altri ricordi del mondo contadino: vi si svolgono eventi culturali soprattutto nel mese di ottobre, in corrispondenza con la Sagra dell'Uva.\nLe grotte sotterranee di Palazzo Colonna, probabilmente la pi\u00f9 vasta rete di grotte tra le tante scavate nel sottosuolo del centro storico di Marino, sono state aperte al pubblico nel 1999: vi si accede dalla sede dell'associazione pro loco in largo Palazzo Colonna. All'interno, il percorso espositivo si articola in due tronchi:\nIn questi spazi suggestivi si svolge, durante il periodo natalizio, un'esposizione di presepi chiamata \"presepi in grotta\".\nInfine, il Comune ha intenzione di realizzare un polo museale cinematografico, in considerazione della grande quantit\u00e0 di film girati ai Castelli Romani nel corso della seconda met\u00e0 del Novecento. Il progetto, che doveva essere portato a termine entro il 2008 grazie ad un finanziamento comunale di 500.000 euro, sembrerebbe tuttavia ancora in cantiere.\nMedia.\nStampa.\nLa stampa nazionale a pagamento che si occupa delle notizie pi\u00f9 importanti provenienti dalla provincia \u00e8 rappresentata dalle edizioni locali dei quotidiani romani \"\"La Repubblica\" ed \"Il Messaggero\", mentre le notizie sportive possono apparire nell'edizione locale del \"Corriere dello Sport-Stadio\".\nIl principale organo locale a pagamento \u00e8 \"Nuovo Oggi Castelli\" che per\u00f2 ha cessato le pubblicazioni nel 2010. L'organo locale a pagamento per le notizie sportive \u00e8 \"Il Corriere Laziale\", fondato a Roma nel 1973.\nPi\u00f9 agevole diffusione ha il quotidiano gratuito \"Cinque Giorni\", con sede operativa a Colleferro e diffusione in tutto il quadrante meridionale della provincia di Roma.\nAltri periodici locali gratuiti sono \"Controluce\", mensile dei Castelli Romani e dei Monti Prenestini con sede a Monte Compatri, \"La Voce dei Castelli\", mensile con sede a Santa Maria delle Mole, \"Il Tuscolo\", mensile dell'area tuscolana con sede a Frascati, \"La Citt\u00e0 Tuscolana\", altro mensile dell'area tuscolana con sede a Frascati, \"Punto a Capo\", mensile ora non pi\u00f9 in edicola gestito dall'omonima associazione culturale di Marino.\nTra i giornali on-line un posto di rilievo lo stanno acquisendo \"ilmamilio.it\" e \"castellinotizie.it\".\nIl Comune ha un proprio organo di informazione mensile gratuito, \"Comune Informa\": la stessa redazione, con sede in territorio marinese, si occupa anche dei mensili istituzionali dei comuni di Ciampino e Rocca di Papa. A Marino viene dato alle stampe il periodico ufficiale gratuito della diocesi suburbicaria di Albano \"Millestrade\".\nDal 1952 al 1956 una redazione di giovani marinese diede vita al mensile \"Il Marinese\"\", completamente dedicato alla cronaca ed alle problematiche comunali: l'esperienza si concluse per mancanza di fondi e venne pi\u00f9 volte ripresa in seguito (negli anni sessanta, negli anni ottanta e nel 2006), senza riscontrare lo stesso successo.\nDalla seconda met\u00e0 degli anni settanta e fino ad inizio del 2000 hanno visto la luce diversi giornali prodotti dagli ambienti culturali, sociali e politici della sinistra marinese: TuttoMarinoTutto; La Finestra; 4Righe; Il Gazzettino di Boville.\nIn tutto il territorio comunale sono presenti numerose tipografie, tra le quali spicca per antichit\u00e0 la tipografia \"Santa Lucia\", fondata negli anni venti dall'abate parroco Guglielmo Grassi e da Zaccaria Negroni come dipendenza dell'oratorio parrocchiale \"San Barnaba\": qui hanno imparato un mestiere e trovato un lavoro molti marinesi, che poi si sono messi in proprio fondando delle loro aziende.\nMusica.\nCome gi\u00e0 accennato, fino al Settecento l'unica istruzione che ricevette una qualche attenzione fu a Marino quella musicale: nelle \"Constituzioni dell'Illustre Comunit\u00e0 di Marino\" del 1677 compariva l'obbligo per la comunit\u00e0 di tenere un fondo pubblico per stipendiare un maestro di cappella presso la basilica di San Barnaba perch\u00e9 insegnasse gratuitamente l'arte di suonare l'organo a quattro ragazzi talentuosi: usanza che gi\u00e0 doveva esistere all'inizio del Seicento, se a Marino nacquero apprezzati musicisti come Bonifacio Graziani, compositore e maestro di cappella presso la Chiesa del Ges\u00f9 a Roma, Giacomo Carissimi, compositore maestro di cappella presso la basilica di Sant'Apollinare a Roma, Giuseppe Ercole, maestro di cappella presso corte asburgica di Vienna, i due fratelli Falconi, maestri di cappella uno presso la famiglia reale spagnola a Madrid, l'altro presso la famiglia reale portoghese a Lisbona.\nUna banda musicale doveva esistere gi\u00e0 nell'Ottocento, se gi\u00e0 Massimo d'Azeglio ne \"I miei ricordi\" ne menziona un'all'epoca della sua permanenza a Marino nel 1824, ed all'arrivo dei primi bersaglieri provenienti da Frosinone nel settembre 1870, all'indomani della presa di Roma, la banda comunale salut\u00f2 musicalmente i nuovi arrivati. Il primo concerto filarmonico di cui si hanno notizie certe nacque nel 1873, venne sciolto nel 1886 e ricomposto nel 1909, nuovamente sciolto alla morte dello storico direttore Enrico Ugolini nel 1961, infine ricostituito nel 1975 dall'associazione pro loco. Nel 1976 la banda si divise nel concerto filarmonico \"Enrico Ugolini\", tuttora esistente in seno alla pro loco, e nel concerto bandistico \"Citt\u00e0 di Marino\", che in seguito si sciolse.\nLa musica popolare si espresse invece, a partire dai primi anni del Novecento, attraverso le \"societ\u00e0 di divertimento\", ritrovi di amici con velleit\u00e0 musicali che utilizzavano per suonare gli strumenti pi\u00f9 strambi (cesoie, sedie pieghevoli, martelli e botti), accanto a strumenti tradizionali come la tromba o il flauto. La pi\u00f9 antica societ\u00e0 di divertimento marinese fu la \"Marino brinda\", oggi sciolta: sopravvivono ancora, con grande successo, i gruppi bandistici \"Volemose bene\" e \"Ferentum\".\nI complessi musicali filarmonici attualmente operanti a Marino e nel suo territorio sono:\nIn citt\u00e0 inoltre operano almeno tre complessi corali:\nAl Palaghiaccio di Marino, struttura polivalente realizzata negli anni novanta presso la frazione di Cava dei Selci, si tengono di frequente concerti di grandi personalit\u00e0 musicali nazionali ed internazionali: ad esempio nel 1991 vi si esib\u00ec Frank Sinatra, il 22 febbraio 1994 il complesso sportivo fu il teatro dell'ultimo concerto italiano della band grunge dei Nirvana, il 2 febbraio 2003 di una tappa delle esibizioni dei Red Hot Chili Peppers, il 10 marzo 2003 di un'esibizione di Francesco Guccini, il 1\u00ba marzo 2006 di un concerto dei Deep Purple. il 10 marzo 2003 di un'esibizione di Francesco Guccini, il 1\u00ba marzo 2006 di un concerto dei Deep Purple.\nTra gli altri concerti importanti svoltisi a Marino, vanno menzionate le esibizioni dei Ricchi e Poveri per la quarantanovesima Sagra dell'Uva nel 1973, di Anna Oxa in piazza San Barnaba il 6 ottobre 1986 in occasione della sessantaduesima Sagra dell'Uva e di Gigi d'Alessio il 7 ottobre 2007 nella stessa piazza (ma fu montato un maxi-schermo in piazzale degli Eroi) in occasione della ottantatreesima Sagra dell'Uva. Marino \u00e8 inoltre la patria di tre dei sette componenti del gruppo rock del Banco del Mutuo Soccorso, cio\u00e8 il fondatore e tastierista Vittorio Nocenzi, il fratello di questi e pianista Gianni Nocenzi e il secondo chitarrista Filippo Marcheggiani. Il \"Banco\" \u00e8 tornato di nuovo a suonare in concerto a Marino in occasione delle Sagre dell'Uva del 1970, del 1992 e del 2006.\nTeatro.\nIl teatro nasce a Marino gi\u00e0 negli anni della prima guerra mondiale, con l'adattamento a sala teatrale e cinematografica degli spazi dell'oratorio della Coroncina, sottostante la basilica di San Barnaba, voluto su iniziativa dell'abate parroco monsignor Guglielmo Grassi. A partire dagli anni venti nasce la Filodrammatica \"Vittoria Colonna\", e dopo la seconda guerra mondiale la produzione di nuovi testi teatrali in dialetto marinese prende nuovo slancio, grazie al lavoro di tanti autori locali, primo tra tutti Franco Negroni. Negli anni ottanta tra quelli pi\u00f9 prolifici c'\u00e8 Roberto Di Sante, con alcuni lavori in dialetto, fra i quali Cariolacciu e Bonu 'spidale. Attualmente Cesare Schiaffini \u00e8 regista ed autore di numerose commedie.\nIl teatro pi\u00f9 grande e prestigioso \u00e8 appunto l'auditorium \"monsignor Guglielmo Grassi\", situato nei summenzionati locali dell'ex-oratorio della Coroncina in via Giuseppe Garibaldi sotto la basilica di San Barnaba: restaurato l'ultima volta nel 2002 per iniziativa dell'abate parroco Aldo Anfuso dopo un lungo periodo di abbandono, conta circa 150 posti. Questo teatro viene utilizzato anche per conferenze, concerti ed iniziative parrocchiali di vario genere. Un'altra sala teatrale situata nel centro storico di Marino \u00e8 il \"teatro delle Ore\", inaugurato nel 2004 presso la sede dell'associazione pro loco al piano terra di Palazzo Colonna, utilizzato per spettacoli ma soprattutto eventi culturali. Una terza sala teatrale \u00e8 il teatro parrocchiale \"San Giuseppe\" della parrocchia omonima della frazione di Frattocchie, utilizzata frequentemente come cinema ma anche come luogo per spettacoli e conferenze.\nCon la riapertura dell'auditorium \"monsignor Grassi\" nel 2002 sono sorte nel centro storico diverse compagnie di recitazione locali:\nIl teatro ospita periodicamente spettacoli di compagnie locali e non.\nAnche presso la parrocchia San Giuseppe di Frattocchie \u00e8 attiva una scuola di recitazione.\nCinema.\nLa prima sala cinematografica apr\u00ec a Marino intorno agli anni dieci del Novecento presso l'ex-chiesa di Santa Lucia: il cinema era muto, ed i suoni ottenuti in sala ed amplificati dalla buona acustica dell'ex-chiesa gotica. In seguito l'abate parroco della basilica di San Barnaba Guglielmo Grassi si cur\u00f2 di aprire un cinema parrocchiale nei locali sotterranei alla basilica, nella sala \"Vittoria Colonna\" (ribattezzata dai marinesi \"cinema dei preti\") adiacente alla sala teatrale oggi a lui intitolata: questa sala rimase aperta fino agli anni settanta quando chiuse per motivi di sicurezza, e nel febbraio 1955 vi fu proiettato il primo film in cinemascope, \"La tunica\" (1953). Nello stesso periodo precedente alla seconda guerra mondiale sorse un cinema privato, il cinema \"Colizza\", chiuso negli anni ottanta come tante altre sale italiane nell'ambito di una crisi fortissima dovuta soprattutto all'avvento della tv commerciale con un'offerta di film mai vista prima. Attualmente Marino non dispone di una sala cinematografica: solo presso il teatro \"San Giuseppe\" della parrocchia omonima di Frattocchie vengono proiettati periodicamente film.\nFederico Fellini ha girato a Marino scene di numerosi film:\nA Marino sono state anche girate scene di \"Un maledetto imbroglio\" (1958) di Pietro Germi, ispirato al romanzo di Carlo Emilio Gadda \"Quer pasticciaccio brutto de via Merulana\", che in alcune parti \u00e8 appunto ambientato a Marino e nel suo territorio.\nLetteratura.\nLa vicinanza di Marino e del suo territorio a Roma e la loro collocazione su una strada di grande percorrenza verso Napoli, altra meta obbligata del \"Grand Tour\" intrapreso dai viaggiatori italiani ed europei nel Settecento, hanno fatto s\u00ec che diversi autori di passaggio si soffermassero a scrivere sulla realt\u00e0 marinese: tra essi ricordiamo Giacomo Casanova, che nell'\"Histoire de ma vie\" riferisce di aver dormito presso la \"vecchia locanda\" nell'attuale piazza Giacomo Matteotti, non smentendo anche qui la propria fama di seduttore, Ellis Cornelia Knight nella \"\"Description of Latium\" (1809) e Massimo d'Azeglio, che ne \"I miei ricordi\" lascia un dettagliato resoconto sul suo soggiorno marinese avvenuto nel 1824, descrivendo usi, tradizioni e personaggi marinesi realmente esistiti, come il sor Checco Tozzi, suo genero Vincenzo Maldura ed il marchese Fumasoni Biondi.\nMarino compare anche in diverse opere poetiche, tra cui la poesia \"La Battaglia di Marino\", raccolta tra le \"Poesie in dialetto velletrano\" di Giovanni Battista Iachini (1884), che vuole raccontare satiricamente il saccheggio di Marino perpetrato da soldati velletrani al soldo di papa Clemente VII nel 1526, le stornellate popolari in dialetto romanesco \"'Na gita a li Castelli\"\" di Franco Silvestri (1926), resa celeberrima dall'interpretazione di Ettore Petrolini, \"\"Sagra d'amore\" (1926) e \"La Sagra dell'amore\"\" (1926) di Giuseppe Micheli ed infine i componimenti di Mario dell'Arco, raccolti nella pubblicazione \"\"Marino Olimpo in terra\" (1994).\nLa citt\u00e0 ed il suo territorio fanno da sfondo anche ad un racconto delle \"Novelle per un anno\" di Luigi Pirandello (1917), ambientato presso un villino con vista sul Lago Albano situato tra Marino e Castel Gandolfo, e soprattutto a \"Quer pasticciaccio brutto de via Merulana\" di Carlo Emilio Gadda (1957), in cui lo scrittore milanese descrive impietosamente la desolazione e la miseria delle campagne dell'Agro Romano negli anni del fascismo. Gadda ha ambientato a Marino, durante una Sagra dell'Uva, anche un vivo racconto de \"Il castello di Udine\" (1934).\nFra gli storici e gli studiosi che si sono occupati di Marino, del suo territorio e della sua storia vanno annoverati Flavio Biondo (\"Italia illustrata\", 1527), Carlo Bartolomeo Piazza (\"Gerarchia cardinalizia\", 1703), Antonio Nibby (\"Viaggio antiquario ne' dintorni de Roma\", 1819, \"Analisi storico-topografico-antiquaria della mappa de' dintorni de Roma\", 1837 e \"New guide of Rome and the environments\", 1849), Gaetano Moroni (\"Dizionario di erudizione storico-ecclesiastica\", 1847), Girolamo Torquati (\"Studi storico-archeologici sulla citt\u00e0 e sul territorio di Marino\", manoscritto) e Giuseppe Tomassetti (\"La Campagna Romana antica, medioevale e moderna\"\", 1910).\n\"Per altri autori pi\u00f9 recenti o per opera monografiche, si rimanda alla bibliografia di questa voce o alla bibliografia generale sui Castelli Romani.\"\nCucina.\nLa cucina marinese non si distingue praticamente in nulla dalla cucina romana, se non per alcuni prodotti particolari come la porchetta (comunemente identificata con il vicino comune di Ariccia, ma diffusa in tutti i Castelli Romani ed anche in altre zone dell'Italia centrale) e le \"coppiette\" di maiale per quanto riguarda i salumi, i mostaccioli (in una loro variante laziale molto simile a quella partenopea o salentina), i \"brutti ma buoni\", le ciambelle al mosto (prodotto a indicazione geografica protetta di Marino) ed i \"biscotti della sposa\" nel campo dolciario ed infine il vino bianco locale.\nGeografia antropica.\nUrbanistica.\nIl centro storico di Marino si \u00e8 sviluppato nel corso dei secoli assumendo una forma che si definisce in gergo tecnico \"a fuso d'acropoli\", ovvero ad \"L\" con i lati quasi convergenti.\nL'originario nucleo dell'abitato \u00e8 stato individuato nell'attuale rione Castelletto, come ipotizzato fin dall'Ottocento da alcuni studiosi: in questo quartiere alto-medioevale l'ortogonalit\u00e0 delle strade farebbe apparire l'antico reticolo delle strade del \"municipium\" romano di \"Castrimoenium\".\nIn seguito, a partire dal basso medioevo il castello si sarebbe espanso verso il rione Coste ed il rione Santa Lucia, raggiungendo l'area dell'attuale piazza Giacomo Matteotti, nella quale sorgeva la rocca Frangipane. Un'altra fortificazione pi\u00f9 a valle, gi\u00e0 edificata dai Conti di Tuscolo nel X secolo, venne ampliata dagli Orsini e sotto il dominio dei Colonna divent\u00f2 l'attuale Palazzo Colonna. Attorno alla met\u00e0 del Trecento Giordano Orsini volle rinforzare le mura di Marino aggiungendo una nuova parte di abitato (le \"Camere Nuove\") e realizzando una fortificazione a valle lungo la marana delle Pietrare.\nPi\u00f9 tardi Ascanio I Colonna fece riprendere i lavori di risistemazione di Palazzo Colonna lasciati in sospeso dalla madre Agnese di Montefeltro e realizz\u00f2 lo sventramento cinquecentesco di via Roma: i suoi successori, ed in particolare Filippo I Colonna e suo figlio, il cardinale Girolamo Colonna, si impegnarono nella risistemazione urbanistica del castello con il parziale completamento di Palazzo Colonna, l'apertura di corso Trieste e la rettifica di via Cavour, la costruzione della basilica di San Barnaba, creando un polo di attrazione urbano nell'area centrale dell'abitato, tra le attuali piazza San Barnaba e piazza Lepanto. Fuori dalle mura, nell'area dell'attuale piazza Giuseppe Garibaldi, si venne a creare un vasto spazio aperto verso Roma destinato alle fiere, circondato dal convento dei padri Agostiniani presso la chiesa di Santa Maria delle Grazie e delle suore domenicane di stretta osservanza presso il convento del Santissimo Rosario.\nMarino in sostanza ha mantenuto per quattro secoli, da allora, la sua conformazione urbanistica, senza espandersi ulteriormente, tanto che Girolamo Torquati, storico locale e consigliere comunale cattolico nel periodo post-unitario, in un consiglio comunale del 1877 ebbe a dire:\nSolo nei primi anni del Novecento inizi\u00f2 una nuova espansione urbana con la costruzione dei \"villini Grandi\" e l'inizio dell'urbanizzazione dell'area degli ex-Giardini Colonna, terminata solo negli anni cinquanta. Dopo la seconda guerra mondiale il piano di ricostruzione approvato nel 1954 mise in conto la nuova espansione verso l'attuale quartiere Vascarelle, e tra gli anni sessanta e settanta si complet\u00f2 l'edificazione del quartiere Villa Desideri nell'area dell'ex-villa Colonna di Belpoggio.\nNel frattempo, la crescita della frazione di Ciampino (iniziata con la costruzione degli alloggi per i reduci della prima guerra mondiale) port\u00f2 alla separazione amministrativa della stessa ratificata nel 1974, e gi\u00e0 con il piano di ricostruzione del 1954 incominci\u00f2 l'espansione della frazione di Santa Maria delle Mole e, pi\u00f9 tardi, di Cava dei Selci, Frattocchie e Castelluccia, per cui il tentativo di indipendenza attuato nel 1993 con il comune autonomo di Boville naufrag\u00f2 in breve tempo.\nIl primo piano regolatore generale del Comune di Marino venne adottato nel 1976 e fu approvato dal consiglio regionale del Lazio il 21 marzo 1979 con delibera n\u00ba 1057.\nIn seguito, vennero approvate dal consiglio comunale delle varianti nel 1989, ratificata nel 1994 dal consiglio regionale, e nel 2000: quest'ultima dibattuta variante al Piano \u00e8 stata approvata dal consiglio regionale con delibera n\u00ba 994 del 29 ottobre 2004.\nLa nuova variante, seppur il comitato tecnico regionale nella seduta del 21 ottobre 2004 abbia tagliato pi\u00f9 di 4.000.000 di\u00a0m\u00b3 di nuove costruzioni, prevede sostanziosi interventi urbanistici, dislocati soprattutto nei territori delle frazioni: il pi\u00f9 discusso \u00e8 l'istituzione di una grande zona D6 (\"zone produttive - impianti industriali e attivit\u00e0 artigianali\") in localit\u00e0 Divino Amore, ai confini con il comune di Roma, in un'area per la quale Legambiente aveva proposto l'inserimento nel perimetro del Parco Regionale dell'Appia Antica. Per\u00f2 nell'ultima espansione del perimetro del parco (17 ottobre 2006) la Regione Lazio ha escluso la zona di \"Mugillae\" e del Divino Amore, suscitando le polemiche degli ambientalisti sull'urbanizzazione dell'area. Sostanzialmente, verranno edificati 1.000.000 di metri \u00b3 di cemento sull'area definita dagli ambientalisti \"l'ultimo lembo di Campagna Romana\", portando per\u00f2 una capacit\u00e0 insediativa e di addetti pari a 8000 persone.\nNel 2008 il Comune di Marino ha dato finalmente il via libera per la realizzazione di 462 appartamenti di edilizia economica e popolare in localit\u00e0 Costa Caselle e di altre abitazioni residenziali in localit\u00e0 Paolina, entrambi siti prossimi al centro storico.\nSuddivisioni amministrative.\nIl territorio comunale \u00e8 stato suddiviso dal 1992 in tre circoscrizioni di decentramento comunale:\nEconomia.\nTradizionalmente, l'attivit\u00e0 principale del territorio \u00e8 la vitivinicoltura, che ha sempre garantito ai marinesi un discreto livello di benessere. Anzi, per lungo tempo Marino era meta di immigrazione stagionale o stabile, prevalentemente dai paesi del Lazio Meridionale.\nOggi il ruolo della vitivinicoltura \u00e8 molto ridotto, anche se continua ad essere caratterizzante; hanno invece notevole sviluppo il settore dei servizi, legato anche alla vicinanza della Capitale, e quello edilizio. Discretamente sviluppato il commercio.\nInfrastrutture e trasporti.\nIl territorio di Marino \u00e8 attraversato da una importante strada statale (l'Appia), da una strada regionale (la Nettunense) e da varie strade provinciali, tra cui principalmente le vie Maremmana III Inferiore e dei Laghi. In passato Marino fu stazione di posta della strada corriera per Napoli.\nIl territorio comunale \u00e8 anche servito dalle ferrovie regionali Roma-Velletri e Roma-Albano, e dal servizio di trasporto pubblico locale regionale e locale. Tra gli anni Dieci e gli anni Sessanta fu attiva l'importante rete delle Tranvie dei Castelli Romani.\nAmministrazione.\nGemellaggi.\nMarino \u00e8 gemellata con le seguenti citt\u00e0:\nSport.\nCalcio.\nLa principale societ\u00e0 calcistica del territorio comunale \u00e8 la Marino Lepanto USD.\nFondata nel 1923, attualmente milita nel campionato di Eccellenza.\nLa societ\u00e0 ha attiva anche una divisione di calcio a 5.\nNel passato la Marino Calcetto ha vinto il campionato di massima divisione."}
{"id": "32019", "revid": "1971044", "url": "https://it.wikipedia.org/wiki?curid=32019", "title": "Mazzano Romano", "text": "Mazzano Romano \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl territorio comunale \u00e8 attraversato dal fiume Treja.\nStoria.\nL\u2019origine del nome di Mazzano potrebbe risalire al periodo romano e alla gens \"Matia\", cui appartiene un importante cuoco e agronomo ricordato da Apicio. Allo stato attuale tuttavia una fase romana di Mazzano non \u00e8 riconoscibile e sarebbe documentata solo da segnalazioni non verificabili. Lo sviluppo di Mazzano si ebbe a partire dall\u2019alto Medioevo. Tra i fondi della \"domusculta Capracorum\", fondata tra il 774 e il 776, vi \u00e8 un \"fundus Mazanus\". Un\u2019altra attestazione forse dello stesso fondo proviene da una lapide frammentaria, inglobata nel pavimento della basilica di S. Maria Maggiore a Roma (ora a Palazzo Rinuccini a Firenze) e databile intorno al 904, che indica come proprietario il generale Teofilatto.&lt;br&gt;\nUn saggio archeologico realizzato dal Potter in Piazza dell\u2019Antis\u00e0 ha restituito dei frammenti di ceramica invetriata databili tra IX e X secolo d.C. e allo stesso periodo potrebbero appartenere alcune cavit\u00e0 ipogee con pilastro centrale segnalate nel paese.&lt;br&gt;\nNel pieno X secolo le fonti archivistiche ci informano di un passaggio di propriet\u00e0 tra Alberico II e il Monastero dei SS. Andrea e Gregorio ad Clivium Scauri presso il Celio. La cessione riguarda il \u201ccastello intero che si chiama Mazzano con le case e i suoi edifici e anche con i fondi e i casali ovvero con i loro termini e con ogni pertinenza, insieme con i servi di entrambi i sessi\u201d. Il territorio doveva essere intensivamente coltivato e popolato e Mazzano a quel tempo era quindi gi\u00e0 un sito fortificato.&lt;br&gt;\nDi tali fortificazioni nulla \u00e8 oggi riconoscibile se non forse una sorta di torrione a valle della Chiesa di San Nicola oggi chiamato Palommara. Resti di una torre sono visibili nella parte centrale e pi\u00f9 elevata del paese, chiamato il Montarello.&lt;br&gt;\nNel 1299 un documento di Papa Bonifacio VIII cita il Castrum Mazzani et Sancti Nicolai et Sancti Benedicti. Questa \u00e8 la prima menzione del culto di San Nicola di Bari a Mazzano. Almeno dal 1327 la chiesa di San Nicola fu luogo di riunione dell\u2019assemblea dei capifamiglia di Mazzano.&lt;br&gt;\nCon un atto notarile del 1426, il monastero dei SS. Andrea e Gregorio loc\u00f2 Mazzano ad Everso Anguillara. L\u2019importante famiglia laziale, che fu anche proprietaria di Calcata e Faleria, dimostr\u00f2 il chiaro intento di accrescere il proprio potere in questo territorio e i conti Domenico e Orso Anguillara nella prima met\u00e0 del XV secolo usurparono la propriet\u00e0.&lt;br&gt;\nL\u2019abate Gregorio VI fece istanza al Pontefice Paolo II e la causa dur\u00f2 fino al 1475, quando Mazzano torn\u00f2 al Monastero. Comunque nel 22 febbraio 1526 l\u2019abate Hieronimus de Comitibus fin\u00ec per vendere il Castrum Mazani a Giovanni Battista Anguillara da Stabia, per la somma di 12000 ducati d\u2019oro.&lt;br&gt;\nI secoli XV e XVI sono quelli pi\u00f9 importanti e riconoscibili del paese antico, che tra l\u2019altro nel 1536-1542 si dota di uno Statuto.&lt;br&gt;\nIl Palazzo degli Anguillara (detto anche Palazzo Tocchi) \u00e8 visibile a nord dell\u2019Antisa\u2019 con la sua struttura imponente oggetto di diverse manomissioni successive. Del 1465 la costruzione della chiesetta di San Sebastiano, nell\u2019esterna piazza Umberto I, le cui pitture si datano intorno al 1510.&lt;br&gt;\nI ruderi della chiesa di San Nicola oggi visibili nella piazza dell\u2019Antisa\u2019 appartengono alla fase edilizia realizzata nel 1562-1563 su disegni del Vignola, che in quegli anni era impegnato a Caprarola, e fatta crollare nel 1940 dal Genio Militare a causa di problemi statici.&lt;br&gt;\nCompleta la piazza il Palazzo De Rosa, forse di XIII secolo, mentre su via Roma \u00e8 una casa, sulle cui finestre \u00e8 riportata l\u2019epigrafe con la data 1573 e col nome di tale Cristoforo De Cioro (riconosciuto dal Tomassetti come Cristoforo Cenci).&lt;br&gt;\nA nord del paese si trova il vecchio lavatoio, nei cui pressi era forse collocato l\u2019Ospitale. Dal Cinquecento \u00e8 anche attivo il mulino, oggi purtroppo ridotto allo stato di rudere solo in parte visitabile a est del paese.&lt;br&gt;\nNel 1599, Flaminio Anguillara vendette Mazzano al Cardinale Lelio Biscia e nel 1658 il feudo pass\u00f2 per eredit\u00e0 alla nobile famiglia dei Del Drago. Questi furono proprietari fino alla riforma fondiaria dell\u2019EnteMaremma negli anni Cinquanta.&lt;br&gt;\nIl Palazzo del Drago \u00e8 quello che oggi domina l\u2019unico ingresso del paese antico, costituito dalla porta voltata. Subito all\u2019interno della porta si pu\u00f2 vedere il palazzetto che fu la vecchia sede del Comune, edificato intorno al 1746.&lt;br&gt;\nNel XV e XVI secolo il paese era ormai costituito dal Rione Castello e dal nuovo settore urbanistico del Borgo di Fora, sviluppato intorno alla chiesetta di San Sebastiano e di Cavolozoppo.&lt;br&gt;\nAncora oggi, il paese di Mazzano conserva l\u2019impianto urbanistico medievale, con vicoli che seguono la forma della rupe. Passeggiando nel borgo, non \u00e8 difficile scorgere elementi di interesse che ornano le facciate dei palazzi: una finestra bifora (in via del Salvatore), resti architettonici, cornicioni con stemmi, semplici epigrafi che nella maggior parte dei casi indicano iniziali e date di costruzione o rifacimento.&lt;br&gt;\nMonumenti e luoghi d'interesse.\nVisita.\nIl paese antico di Mazzano \u00e8 raggiungibile in auto e visitabile a piedi. \u00c8 collegato con i sentieri del Parco regionale Valle del Treja 001, 002, 006, 007 e 012.\nCultura.\nCinema.\nAlcune scene dei film \"Francesco, giullare di Dio\" (1950), \"Lo chiamavano Trinit\u00e0...\" (1970), \"Per grazia ricevuta\" (1971), \"Fiorina la vacca\" (1972), \"Superfantozzi\" (1986) e molti altri furono girate presso le cascate di monte Gelato, in territorio comunale. Nel centro storico, invece, \u00e8 stata girata buona parte del film \"Destinazione Piovarolo\" (1956), con Tot\u00f2 che interpreta un capostazione. Non essendo Mazzano Romano servito dalle ferrovie, le scene ambientate in stazione sono state girate nella Stazione di Salone, alle porte di Roma.\nAmministrazione.\nDal 1816 al 1870 fece parte della Comarca di Roma, una suddivisione amministrativa dello Stato Pontificio.\nNel 1872 \"Mazzano\" cambia denominazione in Mazzano Romano."}
{"id": "32022", "revid": "124118270", "url": "https://it.wikipedia.org/wiki?curid=32022", "title": "Monteflavio", "text": "Monteflavio (\"Montefr\u00e0viu\" nel dialetto locale) \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nMonteflavio sorge ad 858 metri di altezza sul livello del mare, sulle propaggini settentrionali dei monti Lucretili. Il monte Pellecchia, la cima pi\u00f9 alta dei Lucretili, \u00e8 compreso tra i Comuni di Monteflavio (RM), Scandriglia e Licenza.\nAltre cime sono quelle del Colle Pietropaolo, 1.278 metri, Colle della Capamassa, 1.054 metri, Monte Mozzone, 972 metri, Colle Macchia Petrosa, 940 metri, Monte Calvario, 842 metri, Colle Termine, 805 metri e Colle Frolletta, 634 metri.\nClima.\nIl clima di Monteflavio \u00e8 quello tipico delle zone di media montagna del Subappennino laziale: gli inverni sono freddi con precipitazioni spesso nevose anche perch\u00e9 il paese sta alle pendici del versante nord del monte Pellecchia. Le temperature da dicembre ad aprile possono scendere diversi gradi sotto lo zero e restarci per molti giorni. Le estati risultano miti ad eccezione di quando arrivano le ondate di caldo africano, in quel caso le temperature raggiungono un massimo di 32/33 gradi. Frequentemente, a causa della presenza dei rilievi circostanti si verificano fenomeni temporaleschi di notevole intensit\u00e0.\nStoria.\nMonteflavio nasce nel 1578, quando alcuni abitanti di Marcetelli, paese situato tra le valli del Turano e Salto, accettano l'invito del cardinale e vescovo Flavio Orsini di lasciare la propria terra per stabilirsi nella tenuta di Montefalco. Essi, infatti, in quel periodo subivano una signoria dispotica e crudele da parte dei Mareri, che opprimevano i loro sudditi con insostenibili imposizioni fiscali ed ottennero in cambio l'assegnazione di terre da destinare alla coltivazione ed al pascolo e sgravi fiscali.\nLa fondazione del nuovo feudo venne sancita da un Capitolato, un vero e proprio contratto, tuttora conservato nel comune di Monteflavio, che stabiliva precise norme relative alla struttura urbana che il paese avrebbe assunto e alle tasse che la popolazione avrebbe pagato agli Orsini.\nIl nuovo paese, che in onore del cardinale venne chiamato Monteflavio, non venne costruito \u201ca casali sparsi\u201d con orti e cortili annessi, come avrebbero voluto gli Orsini, ma secondo una struttura compatta costituita da una serie di strade parallele alternate da file di abitazioni tagliate da vicoli.\nLa strada principale, cio\u00e8 la Via Nuova detta \u201cVia larga\u201d (oggi via A. Baccelli), univa tra loro le due zone principali del paese che, ancora oggi, portano gli antichi nomi di \u201cP\u00e9tellaterra\u201d (piede della terra) e \u201cCastellittu\u201d e creava un asse di collegamento tra l'antica chiesa cimiteriale di S. Martino e la chiesa parrocchiale dell'Assunta, situata sulla piazza principale, nel punto pi\u00f9 alto del paese.\nAd essa si aggiungevano la Via del Paradiso, oggi Via Roma, la Via del Leone, oggi Via G. Marconi e la Via del Sole, ancora cos\u00ec denominata. Alla piazza era adiacente quella zona detta tuttora \u201cCapanna\u201d, che \u00e8 probabilmente il luogo dei primi insediamenti. Ne \u00e8 prova la distribuzione irregolare delle abitazioni che ricalca quella delle prime capanne in legno.\nLa piazza era ed \u00e8 ancora il centro della vita del paese, il luogo di incontro per tutta la popolazione e di svolgimento degli eventi pi\u00f9 importanti.\nNel 1602 venne terminata la costruzione della chiesa e nel 1626 quella della fonte. In entrambe troviamo scolpita la rosa a cinque petali, simbolo della famiglia Orsini.\nIl 18 agosto 1644 Monteflavio divenne propriet\u00e0 dei Barberini. In questo periodo si verifica una seconda emigrazione da Marcetelli e le terre del nuovo feudo si arricchiscono di forza-lavoro che incrementa la pastorizia e l'artigianato del legno. Quest'ultima attivit\u00e0 \u00e8 finalizzata al commercio di vasi, torce, doghe e cerchi per le botti, nella cui fabbricazione i Marcitellani erano maestri e dalla quali dipende l'appellativo di \u201ccerchiari\u201d dato ai Monteflaviesi.\nSociet\u00e0.\nTradizioni e folclore.\nLa \"festa della Madonna dell'Assunta\" \u00e8 la festa che si dedica ogni anno alla Vergine nel mese di agosto, con il festeggiamento alla fine della settimana di San Rocco con processione poi il giorno dopo si chiude la festa con il giorno \"dialetticamente\" detto \"San Rocchittu\".\nEconomia.\nAgricoltura.\n\u00c8 uno dei comuni della citt\u00e0 metropolitana di Roma Capitale il cui territorio \u00e8 compreso nell'area di produzione dell'Olio di Oliva Sabina (DOP).\nInfrastrutture e trasporti.\nFerrovie.\nIl paese \u00e8 servito dalla Stazione di Piana Bella di Montelibretti posta sulla ferrovia Firenze-Roma.\nAmministrazione.\nDal 1816 al 1870 fece parte della Comarca di Roma, una suddivisione amministrativa dello Stato Pontificio."}
{"id": "32025", "revid": "547034", "url": "https://it.wikipedia.org/wiki?curid=32025", "title": "Amaroni", "text": "Amaroni (, \"Lam\u00e0runi\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nIl paese \u00e8 posizionato alle falde del monte Carbonara (Preserre), su una collina a che si affaccia sull'ampia vallata del torrente Ghetterello. Il territorio comunale \u00e8 attraversato anche dal torrente Ferrera.\nStoria.\nSimboli.\nLo stemma del comune di Amaroni \u00e8 stato concesso con Decreto del presidente della Repubblica del 17 maggio 1978.\nSociet\u00e0.\nEvoluzione demografica.\nFrazioni\nNel territorio comunale di Amaroni sorge una piccola frazione, San Luca (Amaroni)"}
{"id": "32026", "revid": "125611452", "url": "https://it.wikipedia.org/wiki?curid=32026", "title": "Amato (Italia)", "text": "Amato (\"Amati\" in arb\u00ebresh) \u00e8 un comune italiano di 807 abitanti della provincia di Catanzaro in Calabria.\nGeografia fisica.\nIl territorio comunale di Amato si estende su una superficie di km\u00b2 22 nell\u2019area montana della presila catanzarese ad una altitudine di media di m 525 con un minimo di 86 metri s.l.m ed un massimo di 1035 s.l.m.\n\u00c8 ubicato al centro della regione nell'Istmo di Marcellinara, il punto pi\u00f9 stretto d'Italia. Dal territorio si gode un'ottima vista del Golfo di Sant'Eufemia e delle Isole Eolie. Tra queste spicca l'Isola di Stromboli. Data la particolarit\u00e0 della zona dove \u00e8 ubicato il Comune, dal suo territorio, si scorge il Mar Ionio.\nStoria.\nStoria del Comune.\nAntichit\u00e0.\nAmato \u00e8 uno dei paesi pi\u00f9 antichi della Calabria, essendo pi\u00f9 volte menzionato da Plinio il Vecchio. I suoi abitanti, sembra, siano originari dell'antichissima citt\u00e0 di \"Lametia\", che sorgeva sul promontorio del Golfo di Sant'Eufemia. Poich\u00e9 questa citt\u00e0, per ignota sciagura, nei primi secoli dell'era cristiana scompare, i superstiti cercano rifugio dapprima in Nicastro (\"Neocastrum\"), per poi trasferirsi nella vallata del Lamato, la cui omofonia si presta a far credere che derivasse dall'antica Lametia. Esistono, infatti, ancora oggi, nelle contrade \"Lachi\" e \"Ammendola\" i ruderi delle chiese di Sant'Andrea e di San Nicola e le fondamenta di un castello.\nMedioevo.\nI primi cenni storici su Amato risalgono al 1060. Il feudo venne descritto come quasi disabitato e il Signore di Amato era Guglielmo Altavilla, figlio di Tancredi d'Altavilla.\nLe prime notizie certe su Amato si hanno nel il 1\u00ba novembre del 1441, quando il Re Alfonso I d'Aragona riconobbe a Francesco Rod\u00eco (anche: Rodio o Rhodio), figlio illegittimo di Giovannello Rod\u00eco, il diritto alla successione paterna del feudo denominato \"de Lornato\". Successore divenne il figlio Paolo con regio decreto di re Ferdinando il 2 ottobre del 1464. Il feudo rimase in mano al Rodio fino al 26 maggio del 1505 quando, con regio assenso don\u00f2 la Baronia di Amato alla figlia Moisessa, che nel 1515 spos\u00f2 Roberto della famiglia catanzarese Susanna.\nL\u2019arrivo degli albanesi.\nSe pensa che gli albanesi giunsero ad Amato dopo il 1479, quando la maggior parte dell'Albania, con la caduta di Kruja (1478) e di Scutari (1479), era nelle mani degli Ottomani. In quell\u2019occasione molti albanesi abbandonarono l\u2019Albania per venire a vivere in Italia, sperando di trovare condizioni di vita migliori. Con loro vennero fondate nuove colonie o reinsediate localit\u00e0 spopolate.\nAmato non si trova nei censimenti dei fuochi albanesi negli anni del 1503 e del 1508. Ma i primi documenti ufficiali che ci confermano la presenza degli albanesi ad Amato risalgono al 1530. La prima numerazione di fuochi di Amato, conservata nell\u2019Archivio di Stato di Napoli, registra esclusivamente tassazioni albanesi per 19 fuochi.\nPer quasi due secoli ad Amato gli albanesi hanno parlato solomante la lingua dei loro padri ed hanno mantentuto il rito greco-bizantino, oltre alle usanze e ai costumi simili a quelli del loro paese di origine.\nA partire dal XVIII secolo, inizi\u00f2 un inarrestabile processo di assimilazione; gli Albanesi, che avevano gi\u00e0 perso il rito greco-bizantino, persero gradualmente la loro cultura e la loro lingua e, tanto che oggi troviamo pochissime tracce della loro permanenza. Resta, a ricordo della loro esistenza una fontana, chiamata \"dei Greci\" e una via intitolata ai \"greci\".\nStoria sismica.\nIl comune di Amato ha visto durante la sua storia vari eventi sismici. Dai dati storici a noi giunti si pu\u00f2 affermare che l'evento tellurico che ha causato i maggiori danni al borgo \u00e8 stato il Terremoto della Calabria meridionale del 1783 con danni tra VIII-IX grado della scala Mercalli. A causa di questo evento vengono riportate dalle fonti la presenza di fratturazioni del suolo e frane. La fratturazione del suolo si \u00e8 notata anche nel Terremoto della Calabria del 1905. Quest'ultimo evento ha causato danni pari al VI-VII grado della scala Mercalli.\nMonumenti e luoghi d'interesse storico-sociale.\nPalazzi storici di Amato.\nTra i palazzi antichi ad Amato possiamo ben citare e ricordare: Palazzo Timpone (Palazzo gentilizio del \u2018600 appartenuto alla famiglia Mottola fino al 1811), Palazzo Rossi (Edificio costruito intorno alla met\u00e0 del Settecento; casa Natale del Predicatore Francesco Rossi),Palazzo Mauro (LA SUA COSTRUZIONE RISALE ALLA META\u2019 DEL 700),Palazzo Jenzi (costruzione risalente al 1700), Palazzo Papucci (risasale alla met\u00e0 dell\u2019800) ed infine Palazzo Graziano (risalente alla prima met\u00e0 del 1600)\nCastello feudale.\nAd Amato, in via Marconi, troviamo i resti, i ruderi, del castello feudale risalente ai secoli XI-XII. Di questo castello oramai si pu\u00f2 osservare un portale, alcune mura ed una torretta ristrutturata a fini abitativi.\nFontane ed opere d'interesse culturale.\nTra le fontane monumentali vi troviamo: la fontana, detta \"dei Greci\" nell'omonima via, la fontana dei surici (sorgente originaria della fontana dei Greci) e la fontana degli italiani (costruita nella prima met\u00e0 del \u2018700).\nIn piazza Caligiuri si trova il monumento dedicato a Michele Torica (1736-1808) che fu un diplomatico poliglotta e fiero assertore della Repubblica partenopea del 1799.\nEdifici ed opere religiose.\nAd Amato vi troviamo la chiesa madre dedicata al culto dell'Immacolata concezione che si celebra l'8 dicembre con una suggestiva processione. Al suo interno vi \u00e8 la statura a mezzo busto di San Francesco da Paola, risalente al XVII secolo, fu donata alla Chiesa dai marchesi Mottola con atto notarile redatto dal notaio Pietro Bruni di Miglierina nel 1782. Infine vi si trova, ad Amato, la \"Chiesulilla\", una Chiesa risalente al 1100 circa. Ad oggi si pensa possa essere considerata la prima chiesa costruita per gli amatesi.\nSociet\u00e0.\nDialetto locale.\nAd Amato \u00e8 parlato il Dialetto calabrese centrale caratterizzante la zona dell'Istmo di Catanzaro.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 54 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nAmato \u00e8 collegata al territorio circostante attraverso una rete viaria provinciale, ma anche attraverso la stazione ferroviaria di Marcellinara. Bench\u00e9 dotata di una posizione geografica favorevole (i centri di Lamezia Terme e di Catanzaro distano entrambi solo 27\u00a0km) i collegamenti sono spesso assicurati solo dall\u2019utilizzo dei mezzi personali dei privati. Il trasporto pubblico su gomma \u00e8 strettamente legato e sostenuto dagli studenti di scuole superiori o universit\u00e0, i quali per continuare gli studi sono costretti a fare i pendolari con i centri sedi di Istituti Superiori ed Atenei. Di notevole importanza fungono l'Aeroporto di Lamezia Terme, Autostrada del Mediterraneo con lo svincolo presso Sant'Eufemia Lamezia, la Stazione di Lamezia Terme Centrale ed infine la Strada statale 280 dei Due Mari (fondamentale per raggiungere Lamezia Terme e Catanzaro)."}
{"id": "32028", "revid": "767487", "url": "https://it.wikipedia.org/wiki?curid=32028", "title": "Montelanico", "text": "Montelanico \u00e8 un comune italiano di abitanti della citt\u00e0 metropolitana di Roma Capitale.\nGeografia fisica.\nTerritorio.\nIl territorio comunale si presenta montuoso nella sua parte meridionale, segnato dal versante centro-settentrionale dei Monti Lepini, per diventare collinare prima, e pianeggiante poi, quando nella sua parte settentrionale arriva alla valle del Sacco.\nNel territori comunale, al confine con Segni e Cori, si eleva il monte Lupone, appartenente al gruppo montuoso dei monti Lepini. Altri rilievi ricadenti nel territorio comunale sono il Colle Zappetella, 930 metri, Colle Piano, 840 metri e il Monte Repecanino (856,3m s.l.m.).\nOrigini del nome.\nL'etimologia del lemma \"Montelanico\" deriverebbe nella sua forma \"Metellanico\" o \"Montellanico\" del XIV secolo dal nome \"Metellus\" pi\u00f9 il suffisso \"-anicus\", dei Metelli, presumibilmente una famiglia romana proprietaria di un fondo in loco. Una seconda interpretazione deriverebbe da una leggenda secondo cui un pastore avrebbe tosato tanta lana dal suo gregge da accumularne un \"monte di lana\".\nStoria.\nMontelanico tra il 1860 e il 1870 fu teatro di alcune azioni di brigantaggio che interessarono diversi territori del Lazio, unitariamente indicate come Brigantaggio postunitario nello Stato Pontificio."}
{"id": "32029", "revid": "123683334", "url": "https://it.wikipedia.org/wiki?curid=32029", "title": "Argusto", "text": "Argusto (\"Arg\u00f9stu\" in calabrese) \u00e8 un comune italiano di 483 abitanti della provincia di Catanzaro in Calabria.\nOrigini del nome.\nIl nome Argusto potrebbe derivare dal latino \"Arbustum\" ossia \"piantagione di alberi\", dal greco \"Argastos\" la cui traduzione \u00e8 \"non lavorato\" o per altri deriverebbe da un cognome di origine greca non specificato.\nMonumenti e luoghi d'interesse.\nLe maggiori architetture storiche sono il Palazzo Parisi, con uno splendido portone in legno; il Palazzo Grassi con una balconata in ferro di pregevole fattura; altri luoghi storici molto importanti sono il ponte di Sofia, che prende il nome da una ragazza protagonista di una leggenda su questo ponte di epoca medievale (secoli XI-XII); il rudere del monastero di Santa Maria della Sanit\u00e0; i resti di un antico fabbricato in localit\u00e0 Campo; infine la Chiesa matrice intitolata al patrono sant'Ilario di Poitiers.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "32031", "revid": "125909632", "url": "https://it.wikipedia.org/wiki?curid=32031", "title": "Montelibretti", "text": "Montelibretti \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl paese si trova sulle pendici occidentali dei Monti Sabini, su uno sperone roccioso tra la valle del Tevere e quella del Fosso Carolano, a circa 37\u00a0km da Roma. La parte nuova si \u00e8 sviluppata ai lati della strada che conduce alla via Salaria.\nClima.\nLa classificazione climatica della zona \u00e8 temperata sublitoranea. La piovosit\u00e0 media annua \u00e8 di circa 791,2 mm. Il mese pi\u00f9 piovoso \u00e8 novembre con circa 115,6 mm; quello pi\u00f9 secco \u00e8 luglio con circa 20,8 mm. La temperatura media mensile pi\u00f9 bassa si verifica in gennaio con 7\u00a0\u00b0C; la massima in luglio ed agosto con 24\u00a0\u00b0C. La media annua \u00e8 di 14,9\u00a0\u00b0C.\nStoria.\nIn epoca romana doveva esistere nella zona una villa, che appartenne a Gaio Bruzio Presente, suocero dell'imperatore Commodo. Il nome del podere dei Bruzii pass\u00f2 al toponimo di \"Castellum Britti\", attestato nel 1018. In testi del XII secolo viene citato come \"Montis Brittorum\" o \"De Brectis\".\nDal XIV secolo il paese appartenne agli Orsini, dai quali pass\u00f2 nel 1664 ai Barberini e quindi agli Sciarra.\nSin dal Seicento gruppi di pastori provenienti dalle montagne del Reatino e dai monti Lucretili s'insediarono a circa 1\u00a0km a nord dal borgo del Castello, fondando Montelibretti \"Casali\". Questa zona costituisce l'attuale centro del paese.\nNel 1867 fu teatro della Campagna dell'Agro romano per la liberazione di Roma. Vi si scontrarono i garibaldini e le truppe pontificie e francesi. Un monumento ricorda gli episodi del 1867. Cimeli e testimonianze della battaglia si trovano nel Museo nazionale della campagna dell'Agro Romano per la liberazione di Roma, in comune di Mentana.\nCultura.\nIstruzione.\nRicerca.\nNel territorio comunale \u00e8 ospitata una delle pi\u00f9 grandi Aree della Ricerca del Consiglio Nazionale delle Ricerche.\nEconomia.\nAgricoltura.\n\u00c8 uno dei comuni della citt\u00e0 metropolitana di Roma Capitale il cui territorio \u00e8 compreso nell'area di produzione dell'Olio di Oliva Sabina (DOP)."}
{"id": "32034", "revid": "1516566", "url": "https://it.wikipedia.org/wiki?curid=32034", "title": "Monterotondo", "text": "Monterotondo (\"Montretunnu\" in dialetto locale) \u00e8 un comune della citt\u00e0 metropolitana di Roma nel Lazio. \u00c8 tra le citt\u00e0 decorate con la medaglia d'argento al Valor Militare, per l'eroica resistenza della sua popolazione durante la seconda guerra mondiale. Sorge lungo il percorso di due delle pi\u00f9 antiche vie consolari del Lazio, la Nomentana e la Salaria.\nGeografia fisica.\nTerritorio.\nMonterotondo oggi \u00e8 un paese di medie dimensioni, in costante espansione. Poggiato su un colle, a 165 m sul livello del mare, che domina la Valle del Tevere, gode di un clima favorevole per la coltivazione di vigneti lungo i pendii delle colline che producono eccellenti vini.\nPoco distante dal centro abitato si estende la campagna eretina che forma una sorta di fascia verde intorno alla citt\u00e0. Questa \u00e8 formata dalla Macchia del Barco e la Macchia della Gattaceca, dalla campagna di Tor Mancina e da quella di Valle Ricca che, in precedenza, ha rappresentato un'adeguata e redditizia fonte di sostentamento per la popolazione contadina.\nStoria.\nOrigini ed Et\u00e0 Romana.\nLa citt\u00e0, secondo alcune correnti antichistiche sviluppatesi soprattutto nei secoli passati ma di cui una notevole eco si ascolta ancora oggi, avrebbe raccolto l'eredit\u00e0 dell'antica citt\u00e0 stato di Eretum probabilmente contesa dalle tribu' sabine i cui resti si trovano nel comune di Montelibretti, situata nella Valle del Tevere poco pi\u00f9 a nord lungo il corso del fiume Tevere, la cui storia risale tanto indietro quanto quella di Roma stessa\nDi Eretum non resta per\u00f2 alcuna identificabile rovina. Gli storici antichi, da Strabone a Plinio a Tito Livio, concordano nell'indicarne il sito al XVIII miglio della via Salaria dove l'antico tracciato della consolare si incrociava con quello della via Nomentana.\nCitata nell'Eneide di Virgilio tra le citt\u00e0 latine che presero le armi contro Enea, Eretum \u00e8 ricordata dagli storici antichi soprattutto come teatro delle lotte tra Romani e Sabini in et\u00e0 monarchica. Battaglie presso Eretum si combatterono secondo lo storico Dionisio, sotto i regni di Tullo Ostilio e di Tarquinio il Superbo e poi ancora nella prima et\u00e0 repubblicana. Tito Livio racconta che nella sua spedizione contro Roma vi pass\u00f2 anche Annibale, ma \u00e8 certo che dopo la sottomissione delle citt\u00e0 stato Sabine a Roma (290 a.C.), l'importanza della citt\u00e0 and\u00f2 scemando.\nMedioevo e Rinascimento.\nL'area dell'attuale citt\u00e0, che non insiste sul sito sabino della citata Eretum, venne per\u00f2 abitato in modo pi\u00f9 massiccio a partire dai secoli X - XI, quando si origin\u00f2 l'abitato medievale.\nMonterotondo, per la sua ubicazione presso la via Salaria, fu per molto tempo un punto strategico, nonch\u00e9 importante baluardo per la difesa di Roma. Il centro abitato, come lo intendiamo oggi, nacque piuttosto tardi rispetto agli altri centri circostanti.\nViene infatti citato per la prima volta in una bolla papale dell'XI secolo, nella quale si faceva riferimento ad un possesso dei monaci di San Paolo di un \"Campum Rotundum\" nei pressi di Grotta Marozza. Il possedimento fu successivamente chiamato Monte Ereto, quindi Mons Teres che, volgarizzato, vale come \"Monte Ritondo\", nome che diventa di uso comune dal 1300.\nTale monte, intorno all'anno 1100, fu ceduto in affitto alla famiglia dei Capocci e (*) successivamente nel XII secolo fu ceduta agli Orsini, i quali mantennero il potere fino al XVII secolo. Durante la Signoria di questa famiglia, il nome di Monterotondo ricorse spesso nelle vicende di Roma e dell'Italia, sopportando varie e terribili vicende.\nNel 1432 fu conquistata per un breve periodo da Niccol\u00f2 Fortebraccio, con l'aiuto della famiglia Colonna e fu teatro di gravi distruzioni durante la guerra tra il papa Innocenzo VIII ed il Re di Napoli, col quale gli Orsini si erano schierati (1484-1492). Quando poi sal\u00ec al soglio pontificio lo spietato Alessandro VI Borgia, questi, nel tentativo di annientare la potenza degli Orsini, fece avvelenare, dopo averlo imprigionato, il cardinale Battista Orsini di Monterotondo, ed impose nel 1503 la distruzione delle mura della cittadina.\nIl momento pi\u00f9 glorioso per il ramo eretino della famiglia Orsini fu quando Clarice Orsini and\u00f2 in sposa, nel 1468, a Lorenzo il Magnifico, uno dei massimi esponenti del Rinascimento italiano. Importante \u00e8 lo statuto comunale redatto da Francesco e Raimondo Orsini nel 1579 che prevedeva una notevole autonomia nella gestione della comunit\u00e0: questa faceva capo a quattro \"Priori\" eletti per la durata di sei mesi. Il loro operato amministrativo veniva poi controllato allo scadere del mandato da due revisori che dovevano verificarne la correttezza. Per le decisioni pi\u00f9 importanti si consultava un \"Pubblico Consiglio\" composto da un rappresentante per ogni famiglia: e questo a sua volta esprimeva dal suo seno un organo pi\u00f9 ristretto di soli quaranta elementi chiamato appunto \"Consiglio dei Quaranta.\"\nXVII secolo.\nPer motivi finanziari, nel 1626 gli Orsini cedettero il feudo ai Barberini, i quali cercarono di rendere tale feudo pi\u00f9 attivo nonch\u00e9 rigoglioso economicamente. L'acquisto venne solennizzato con una visita in gran pompa di Urbano VIII, accolto dai cittadini in festa, e con l'elevazione di Monterotondo a Ducato, concessa dal Papa nel 1627. Sotto la nuova signoria il palazzo fu ristrutturato ed arricchito di affreschi e stucchi. Nel 1639 venne edificato il Duomo, che divenne cattedrale del vescovo di Sabina. L'abitato fu cinto di mura e reso accessibile da tre porte: la Romana, ancora esistente nel rione San Rocco, la canonica a lato del Duomo e la Ducale nei pressi del giardino del Cigno. Porta Ducale e Porta Canonica sono ora scomparse.\nXVIII secolo.\nNel 1701 diventarono signori di Monterotondo i Grillo di Genova che eseguirono nuovi restauri a palazzo, arricchirono il Duomo e costruirono il ponte sul fiume Tevere, lo stesso che ancora oggi \u00e8 chiamato \"Ponte del Grillo\".\nMonterotondo godette di un lungo periodo di tranquillit\u00e0, fino all'arrivo delle truppe francesi del generale Pierre Domonique Garnier, venute a Roma per innalzare la bandiera della democrazia.\nCostoro cinsero d'assedio la citt\u00e0, ma dopo pochi giorni dovettero rinunciare non solo a Monterotondo ma anche a Roma, in quanto furono respinti dall'esercito napoletano (30/09/1799). In seguito il paese pass\u00f2 dalla famiglia Grillo al Principe di Piombino nel 1815, tornando cos\u00ec a godere di una relativa pace.\nXIX secolo.\nNel 1815 fu pi\u00f9 volte occupata dagli eserciti di Gioacchino Murat, che per la prima volta inalberava il vessillo della liberazione d'Italia.\nNel marzo del 1821 sub\u00ec il passaggio delle truppe austriache, venute per ricacciare nel Regno l'esercito napoletano.\nNell'anno 1845 il cardinal Luigi Lambruschini, vescovo della diocesi suburbicaria di Sabina, venuto a Monterotondo per consacrare solennemente la basilica collegiale di Santa Maria Maddalena, restaurata ed abbellita da don Antonio Boncompagni Ludovisi, annunci\u00f2 la visita del pontefice Gregorio XVI per il giorno 6 ottobre dello stesso anno. La visita fu festeggiata con grande pompa e il priore Nicola Fanucci, di fronte alla porta del municipio, consegn\u00f2 le chiavi d'oro del Comune al papa. I festeggiamenti si protrassero fino a tarda sera e papa Gregorio XVI rimase cos\u00ec colpito dall'affetto mostratogli dai monterotondesi e dalle bellezze naturali del territorio, che il 22 novembre dello stesso anno confer\u00ec al comune il titolo di \"Citt\u00e0\", con le inerenti prerogative. Prima di Gregorio XVI anche Urbano VIII fu accolto dai Barberini suoi consanguinei, ma non sembra che concedesse qualcosa di speciale, nonostante le accoglienze calorose anche a lui riservate. In quell'epoca Monterotondo era considerata una delle maggiori citt\u00e0 della Sabina: in un libro del tempo fu infatti definita \"la Parigi della Sabina\".\nFu testimone, nel 1867, della Campagna dell'Agro Romano per la liberazione di Roma. Il 26 ottobre Giuseppe Garibaldi vi entr\u00f2 con i suoi volontari bruciando Porta Romana, oggi Porta Garibaldi. A preparare un carretto con zolfo e altre materie incendiarie fu Pasquale Baiocchi, nativo di Citt\u00e0 Sant'Angelo e titolare con il padre di una fabbrica di fuochi artificiali nel suo paese. Tra i giovani al seguito dell'Eroe dei Due Mondi si trovavano anche i fratelli Cairoli, Jessie White Mario, la Contessa Blawaski, russa, Giuseppe Pollini, 16 anni, di Rovereto, Fabio, Mario, Ettore, Alessandro e Raffaello Giovagnoli, dallo stesso Garibaldi chiamati \"I Cairoli del Lazio\", originari proprio di Monterotondo. Oggetti e documenti a loro appartenuti sono nel Museo nazionale della Campagna dell'Agro Romano per la liberazione di Roma in Mentana.\nCimeli della Campagna del 1867 riferiti a Monterotondo come il catenaccio di Porta Garibaldi (ogni parte \u00e8 autenticata da sigillo a piombo del Comune di Monterotondo) sono nel MuGa (Museo Garibaldino Mentana - direttore dr. Balducci). Attigua al MuGa l'Ara-Ossario dei Volontari caduti nella Campagna del 1867(www.mugamentana.it).\nXX secolo.\nIl 20 agosto 1924 (4 giorni dopo il ritrovamento della salma in un bosco di Riano), partiva dalla stazione di Monterotondo il treno che avrebbe riportato a Fratta Polesine la bara con Giacomo Matteotti. Migliaia di lavoratori, operai e contadini dello Scalo, assiepati ai margini della ferrovia, resero omaggio in silenzio alla salma del deputato socialista barbaramente ucciso da squadristi legati al fascismo il 10 giugno dello stesso anno. \nNel 1943 Palazzo Orsini Barberini fu sede per alcuni mesi dello Stato Maggiore del Regio Esercito Italiano. Il 9 settembre 1943, a seguito dell'armistizio con gli angloamericani, i tedeschi con un lancio di 800 paracadutisti provenienti da Foggia, guidati dal Maggiore Walter Gericke ne tentarono la cattura. La sede fu contesa strenuamente dai reparti italiani dell'esercito (tra questi la \"Piave\" e la \"Re\"), dei carabinieri ed anche da cittadini armati, e cost\u00f2 ai tedeschi la perdita di 300 paracadutisti, di cui 48 caduti, mentre gli italiani ebbero 125 caduti e 145 feriti, tra i quali 14 carabinieri.. A seguito di questi fatti furono concesse decorazioni a Vittorio Premoli del 57\u00ba Reggimento Fanteria \"Piave\" (Medaglia d'Oro al Valor Militare), al Carabiniere Giuseppe Cannata, che dopo strenua difesa di un posto di blocco venne colpito a morte (Medaglia d'Argento al Valor Militare), a Dario Ortenzi (detto Garibaldi) che ha combattuto contro i tedeschi all'eta' di sedici anni (Medaglia d'Argento al Valor Militare), al Tenente dei Carabinieri Raffaele Vessichelli, comandante di gruppo autonomo mobilitato con il compito di difesa e sicurezza del Palazzo Orsini Barberini (Medaglia di Bronzo al Valor Militare), al carabiniere Cesare Tassetto (Distintivo d'onore ferito in guerra). Episodi eroici di lotta partigiana seguirono nel 1944 con il sacrificio di Edmondo Riva (Medaglia d'Oro al Valor Militare). Un cippo dedicato alla memoria dei caduti militari fu eretto 60 anni dopo la battaglia nel \"giardino della passeggiata\".\nNel 2008 il Comune (decorato di Medaglia d'Argento al Valor Militare) ha concesso la cittadinanza onoraria a Paolo Sabetta, l'uomo che come responsabile della Tenuta Zootecnica di Tor Mancina salv\u00f2 nel 1943/44 decine di giovani dalla deportazione in Germania; Sabbetta \u00e8 stato definito dalla stampa nazionale come \"il Perlasca di Monterotondo\" e \"il Perlasca foggiano\", durante i suoi ultimi anni di vita aveva allestito un museo presso la propria abitazione a Foggia, ove viveva circondato di cimeli storici.\nIl 5 gennaio 1959, per dissesti del sottosuolo, un palazzo di via Oberdan croll\u00f2 rovinosamente, creando al centro del vecchio borgo un ampio slargo che venne ridenominato \"Lo Sbracato\".\nSimboli.\nLo stemma e il gonfalone di Monterotondo sono stati concessi con decreto del presidente della Repubblica del 21 marzo 1997.\nOnorificenze.\nLa citt\u00e0 di Monterotondo \u00e8 tra le citt\u00e0 decorate al valor militare per la guerra di liberazione, insignita il 19 giugno 1978 della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nBasilica di Santa Maria Maddalena.\nNel 1621 il Consiglio dei Quaranta approv\u00f2 la decisione di costruire una nuova chiesa parrocchiale in luogo di quella piccola consacrata circa cinque secoli prima, diventata insufficiente ad accogliere l'aumenta popolazione di Monterotondo. Poco dopo, con l'acquisizione del feudo, i Barberini furono costretti ad affrontare la decisione dei Quaranta e a soddisfarla. Dopo aver piantato simbolicamente una croce (1629) nel luogo dove sarebbe sorta la nuova chiesa, i lavori cominciarono ufficialmente nel 1630. Subentrarono tuttavia difficolt\u00e0 economiche perch\u00e9, oltre alla nuova chiesa, i Barberini dovettero ampliare la cinta muraria del paese per inglobare l'erigendo Duomo, e l'abitato di recente costruzione (il \"Borgo\" ), entro uno spazio strategicamente difendibile. Di conseguenza la chiesa sorse con una facciata disadorna e con un interno decisamente spoglio.\nNel 1641 papa Urbano VIII visit\u00f2 il Duomo al quale fece dono di preziosi paramenti sacri e di un \"campanone\" di undici quintali.\nNel 1699 divennero signori di Monterotondo i Grillo di Genova che adornarono la chiesa con nuovi stucchi e affreschi lasciando il compito di portare a termine le decorazioni ai Boncompagni. Il Duomo, per l'attivo interessamento del cardinal Luigi Lambruschini, vescovo di Sabina, accolse nel 1845 il nuovo papa Gregorio XVI, che elev\u00f2 la chiesa a basilica minore.\nIl Duomo \u00e8 concepito secondo la concezione planimetrica del Vignola. Non ci sono, pertanto, navate laterali, ma un'unica navata rettangolare, un ampio transetto e l'abside. Per sostenere l'ampiezza della copertura si provvide a munire i due lati pi\u00f9 lunghi di ben articolate cappelle, ognuna con un proprio altare. Sopra i cornicioni che sovrastano le cappelle, si aprono gli strombi di sei grandi finestre.\nIl grande affresco della volta \u00e8 un magnifico inno alla Madonna alla quale il Tempio \u00e8 dedicato. \u00c8 un'opera di buona fattura con un buon equilibrio di fattura, nonostante l'abbondanza barocca della concezione pittorica anche nei pi\u00f9 modesti particolari. L'affresco sembra che si possa attribuire a Domenico Pistrini. Nel Duomo ci sono altri affreschi di buona fattura e poi tele, statue, sarcofagi e lapidi.\nLa bella tela che occupa la cappella detta \"delle Anime del Purgatorio\", viene attribuita allo Zampa, della scuola del Domenichino. Diverse reliquie di Martiri e Santi sono conservati nella Basilica. All'interno del sarcofago, datato al II secolo d.C., che funge da altare maggiore sono conservati i corpi dei martiri Sisto e Bonifacio.\nNella cappella \"delle reliquie\", dentro l'urna sotto l'altare, ci sono le reliquie dei martiri Balbina, Teodora, Emilia e Placido.\nNella cappella detta \"della Madonna\" troneggia una statua lignea rappresentante la Vergine con il Bambino, di antica fattura, considerata da alcuni una copia del lavoro del Sansovino. Era detta \"Maria Vergine della Purit\u00e0\". Al di sotto della statua, in un tabernacolo di legno, c'\u00e8 un simulacro della vergine e martire santa Silvana contenente le reliquie della Santa.\nMolto bella ed insolita \u00e8 la sistemazione della cantoria, che occupa tutta la parete subito dopo l'ingresso principale. Un gioco sapiente di lunette affrescate, di stucchi discreti e di agili spazi movimentati, fanno da cornice alle canne dell'organo, recentemente restaurato grazie alla generosit\u00e0 dei monterotondesi, dalla restauratrice di beni culturali Maria Pia Rubolino.\nConvento dei Frati minori Cappuccini di Monterotondo.\nLa \"chiesa dei Cappuccini\" o di \"San Francesco D'Assisi\" \u00e8 sita in piazza San Francesco d'Assisi, nel Rione dei Cappuccini. La facciata \u00e8 in stile romanico barocco, l'interno \u00e8 ad unica navata con cappelle laterali sul lato destro che contengono delle statue di santi. L'altare \u00e8 in marmi policromi.\nAnnessi alla chiesa sono il convento ed il giardino dei Cappuccini. Il giardino \u00e8 uno dei pochi polmoni verdi nell'interno del citt\u00e0 di Monterotondo se si escludono il giardino antistante il palazzo comunale ed il giardino della passeggiata dedicato ai caduti garibaldini ed ai militari morti nella tragica battaglia di Monterotondo del 9 e 10 settembre 1943, e la pi\u00f9 grande, nelle campagne intorno a Monterotondo, Macchia del Barco e la Macchia della Gattaceca.\nI frati Cappuccini erano stati approvati dal Papa Clemente VII Medici a Viterbo nel 1528. Appaiono nei documenti di Monterotondo una trentina di anni dopo, il 27 novembre 1542, quando un certo Evangelista, vende agli Orsini una vigna in contrada san Salvatore per uso dei cappuccini. II convento primitivo fu una piccola abitazione, costruita quasi di fronte al vecchio ospedale, nei pressi del Casale San Matteo. Nel 1605 fu approvata la costruzione del nuovo convento in contrada San Restituto; nel 1609 la Comunit\u00e0 di Monterotondo compr\u00f2 il terreno e inizi\u00f2 la costruzione, affidata al Maestro milanese Antonio Del Grande. Il Comune e la gente di Monterotondo hanno sempre seguito con molta partecipazione le vicende di questo luogo: ne hanno completato la costruzione, curato i restauri, favorito la permanenza dei cappuccini nel convento, anche durante la soppressione degli Ordini religiosi voluta prima da Napoleone e poi dallo Stato italiano. Qui visse ed oper\u00f2 miracoli san Crispino da Viterbo dal 1703 al 1709. Esiste ancora il pozzo di acqua sorgiva che serviva al santo fraticello per innaffiare l'orto, situato a nord del convento. Garibaldi fece del convento il suo punto di riferimento sia nel 1849 sia nel 1867: a quest'ultima data risale la scheggiatura del portale della chiesa, provocata da una cannonata sparata dal palazzo Piombino dai papalini contro i garibaldini accampati in convento.\nNell'antico refettorio si conserva la lapide che vi fu posta in occasione del passaggio di Pio IX il 6 ottobre 1853: si ferm\u00f2 a pranzo con i cappuccini, i quali in quella circostanza piantarono il grande pino che recentemente \u00e8 stato abbattuto da un fulmine e sostituito con uno nuovo. Qui i cappuccini del Lazio, nel 1884, aprirono il primo Seminario Serafico, che vi fu riportato nel 1946; nel 1934 vi fu istituito il corso di filosofia e nel 1938 quello di teologia. Il 4 settembre 1940, il capo del governo Benito Mussolini venne ad ispezionare lo stato maggiore e i soldati accampati nel bosco. Nel 1944 arrivano le truppe tedesche in ritirata e poi molti rifugiati politici dell'una parte e dell'altra, mescolati mimeticamente ai cappuccini. In questo momento difficile per tutti, i cappuccini s'industriano per salvare vite umane, per provvedere cibo e vestiario, s'improvvisano falegnami per costruire bare e seppellire i morti che raccolgono tra le macerie di Monterotondo e della vicina Mentana. Uno di loro, fr. Bernardino da Castel di Tora, fu ucciso dai paracadutisti tedeschi mentre coltivava l'orto del convento, che venne saccheggiato e devastato. Nel periodo della ricostruzione, i Cappuccini procurarono e distribuirono tutto quello che potevano. Impiantarono cantieri di lavoro, colonie elioterapiche, pranzi per i poveri, centri ricreativi. Attualmente riprendono cura, come sempre, dell'assistenza spirituale dei malati e dei sofferenti sia nell'ospedale cittadino che nelle famiglie, \u00e8 fiorente l'Ordine francescano secolare e la Giovent\u00f9 francescana. Con varie iniziative e collaborando attivamente con i parroci, favoriscono con umilt\u00e0 e semplicit\u00e0 la crescita umana e spirituale della popolazione.\nLa piccola chiesa \u00e8 frequentatissima. Vi si conservano tele del secolo XVII (pala dell'altare maggiore e del coro) e del secolo XVI (Santa Lucia e Sant'Agata nel coro). Il paliotto dell'altare in mosaico con retro in graffito e nella cappella centrale a sinistra il logo del IV centenario raffigurante San Francesco. Alle spalle della chiesa nel giardino vicino al pergolato, scultura di San Francesco in marmo statuario, realizzata dallo scultore Frate cappuccino Remo Rapone. Suggestivo il piccolo chiostro con al centro la cisterna, che con l'acqua piovana, raccolta dai tetti e sapientemente filtrata, ha dissetato - oltre che i frati - il Paese in tempi difficili. Tradizionale la passione della vigna tramandata nei secoli da generazioni di frati viticoltori, oggi curata nei minimi particolari dal Padre Guardiano Enrico D'Artibale da Monterotondo, trova nel nettare sia bianco che rosso, la massima espressione grazie alle tecniche di lavorazione gelosamente custodite e tramandate dai frati. Il bosco \u00e8 stato conservato con cura attraverso i secoli, con l'amore per la natura, caratteristico dei francescani, perch\u00e9 riconcilia con Dio e con gli uomini. Anche la popolazione, da sempre, \u00e8 stata gelosa custode di questa rara oasi di verde, di serenit\u00e0 e di pace.\nChiesa della Madonna delle Grazie.\nLa \"chiesa della Madonna delle Grazie\" \u00e8 sita nella piazza omonima del quartiere \"Santa Maria\". Tra quelle esistenti a Monterotondo \u00e8 di certo la pi\u00f9 antica, anche se non si sa l'anno preciso di edificazione. Dovr\u00e0 passare molto tempo prima che su commissione di Giacomo Orsini gli si annettesse, nel 1448, il vicino monastero abbattuto poi nel 1932 per fare posto alla sede Monterotondese dell'Onmi. La chiesa presenta un impianto ad unica navata, coperta a volta e con quattro cappelle su ogni lato, comunicanti tra loro e ben decorate.\nSull'arco romanico, nell'ultima cappella a sinistra, c'\u00e8 uno stemma degli Orsini che per la prima volta, sembra, sostituisce alla stella a sei punte la pi\u00f9 nota rosa canina. La chiesa conserva alcune tele di buona fattura tra le quali spiccano una Sacra Famiglia del Savonnanzi, una pala d'altare di gusto caravaggesco e il dipinto di una Madonna con Bambino al quale si attribuisce la stessa et\u00e0 della chiesa. La facciata \u00e8 in stile romanico ma con successivi rimaneggiamenti. In essa si conserva uno dei pi\u00f9 interessanti monumenti funebri del Quattrocento laziale. In un'edicola a parete, sopra un sarcofago, \u00e8 collocato il rilievo equestre di Giordano Orsini. Nella lunetta che sovrasta il monumento si pu\u00f2 ammirare una Madonna con Bambino ed angeli oranti, che ricorda vagamente le opere del Verrocchio. Nei primi anni dopo il 2000 la chiesa \u00e8 stata restaurata per i danni dovuti all'ultimo grande terremoto dell'Umbria.\nChiesa di San Rocco.\nAll'origine fu una semplice cappella. Gi\u00e0 dal '500 si conservava all'interno una sacra immagine della Vergine la quale, a detta degli antichi abitanti del posto, collocata fuori dalla mura del paese, a breve distanza dalla porta principale, pare ivi posta a custodia e a baluardo del medesimo contro ogni pubblico e privato infortunio.\nEd in realt\u00e0 invocata dagli abitanti del Borgo, cominci\u00f2 ben presto a far \"piovere\" su di loro un diluvio di grazie e di benedizioni, che tutti unanimi convennero di chiamarla con l'espressivo nome di: Maria Santissima del Diluvio delle Grazie.\nMa essendo il luogo angusto e non in condizioni di ospitare i tanti pellegrini che da ogni parte del Lazio venivano a fare visita alla miracolosa immagine. venne ampliata grazie alla volenterosa opera degli operai della cava \"la Fonte\". Nacque cos\u00ec la chiesa di San Rocco.\nL'edificio non presenta niente di notevole. Entrando si nota subito la freddezza asettica del posto, che per\u00f2 viene presto mitigata fino a scomparire dalla vista della tela posta sopra l'altare, dove troneggia l'immagine della Madonna del Diluvio. Non si tratta di un'opera di gran pregio, tuttavia il quadro \u00e8 ben eseguito e l'autore ignoto. Le corone d'oro, poste sopra il capo della Madonna e del Bambino, furono trafugate da ladri garibaldini mai identificati nella Campagna del 1867. Furono gli stessi monterotondesi, con personali donazioni, a dotare di nuove corone l'immagine della Madonna.\nNarra Monsignor Giovannetti di un miracoloso episodio avvenuto nel 1656, durante una famosa epidemia di peste. A Roma, la morte nera fece pi\u00f9 di 22.000 morti e nello stato ecclesiastico furono pi\u00f9 di 160.000. Solo Monterotondo, fra tutti i paesi vicini, scamp\u00f2 al flagello che infier\u00ec particolarmente nella vicinissima Mentana. Si racconta che padre Giuseppe Gessi da Borghetto, religioso dei Frati Minori Conventuali, nel convento della Santissima Concezione in Monterotondo, ebbe una visione soprannaturale nella quale vide un'ombra a cavallo che di gran carriera veniva verso la citt\u00e0 dalla parte di Mentana con un flagello in mano per percuotere, mentre la Beata Vergine con il suo Divin Figliuolo ed assistita da San Rocco, le proibiva l'ingresso al paese, facendola tornare sui suoi passi. Gli abitanti del Borgo furono cos\u00ec salvi per intercessione della Madonna.\nArchitetture civili.\nIl palazzo baronale che ospita il comune e vari uffici comunali, nonch\u00e9 l'ufficio dei vigili, ha, negli uffici consiliari degli affreschi del palermitano Giacinto Calandrucci (1655-1707), del fiammingo Paul Bril che ha anche affrescato una sala da pranzo di papa Paolo V, e di Girolamo Sciolante (o Siciolante) da Sermoneta (1521-1575) che ha affrescato anche il Castello Caetani di Sermoneta e dipinto una pala d'altare di Bologna.\nIl palazzo, nel medioevo, fu propriet\u00e0 degli Orsini, dei Barberini, dei Grillo (la stessa famiglia del film di Alberto Sordi \"Il marchese del Grillo\") e dei Boncompagni-Ludovisi. La torre, che domina l'intera Valle del Tevere, non \u00e8 l'originale. \u00c8 stata infatti ricostruita a seguito del devastante terremoto del 1915 di Avezzano, in cui and\u00f2 distrutta l'originale. Il 1\u00ba novembre del 1867 ospit\u00f2 Giuseppe Garibaldi ed il suo stato maggiore trasferiti da casa Frosi ospiti di Ignazio Boncompagni. Il Principe di Venosa e senatore del Regno indossava la camicia rossa indossata nel 1867 . All'interno, nel cortile del palazzo v'\u00e8 un'importante vera di cisterna in marmo, di scuola romana del XVI secolo con stemma di papa Leone X.\nNel cortile esterno ci sono il \" Giardino del Cigno\", e vari monumenti come quello ai caduti della Marina Militare e l'ara ossario per i caduti della Grande Guerra, con il \"Parco della Rimembranza\", recentemente risistemato. Il Cippo-Ossario garibaldino \u00e8 nel parco della \"Passeggiata\" con accanto il busto di Raffaello Giovagnoli.\nNei pressi della chiesa di San Rocco si trova la Porta Garibaldi, recentemente restaurata. Progettata dall'architetto romano Frontoni nel 1722, fu ultimata nel 1751. Faceva parte delle mura che cingevano gran parte della citt\u00e0. \u00c8 l'ultima delle quattro porte d'accesso al centro storico rimasta e sostituisce \"Porta Romana Vecchia\", che anticamente era sita nei pressi dell'odierna piazza del Popolo. Tale porta, Monumento Nazionale chiamata Porta Romana prima del 1870, prende il nome dalla conquista della citt\u00e0 da parte di Garibaldi il 26 ottobre 1867. Per poter entrare in citt\u00e0, provenendo dalla Valle del Tevere, Garibaldi dovette bruciare la porta che chiudeva l'accesso al centro. In stile romanico-pseudorurale consta di un accesso pedonale al centro storico ad arco a tutto sesto, il transito \u00e8 consentito dal lato sinistro, guardando la porta dal piazzale antistante. Sulla sommit\u00e0 sventolano il tricolore e la bandiera europea. Tricolore anche sulla torre di Palazzo Orsini. Pi\u00f9 avanti due targhe marmoree ricordano la presenza di Giuseppe Garibaldi e del suo stato maggiore in una locanda attigua alla fontana dei leoni. Garibaldi soggiorn\u00f2 anche alcuni giorni nel Castello Orsini prima di avviarsi verso Tivoli per sciogliere la Legione. Una targa apposta in epoca fascista in parte scalpellata negli anni 40 ricordava la Campagna dell'Agro Romano per la liberazione di Roma e la Battaglia di Mentana-Monterotondo combattuta dai Garibaldini (1867) con accenni alla marcia su Roma delle camicie nere.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 3.962 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIstituzioni, enti.\nLa struttura sanitaria del comune \u00e8 l'Ospedale Santissimo Gonfalone.\nCultura.\nIstruzione.\nScuole.\nOltre alle scuole dell'infanzia, elementari e medie vi sono diversi istituti di istruzione superiore quali il liceo classico, linguistico e delle scienze umane Catullo, il liceo scientifico Giuseppe Peano, l'IIS \"Piazza della Resistenza\"; la cui sede centrale (plesso Gerolamo Cardano) offre gli indirizzi di: elettronica, elettrotecnica e meccanica, afferisce allo stesso istituto il liceo scientifico delle scienze applicate e, nella sede associata sita in \"Via Tirso\", offre il percorso di studi di ragioneria e geometri, il \" C.T.F. Don L. Di Liegro\" ex Enfap, l'istituto artistico I.I.S. Angelo Frammartino (ex I.P.S.S.C.T.P. Marco Polo), il Liceo Linguistico paritario delle Arti e dello Spettacolo 'Alberto Sordi' e l'Istituto Tecnico Aeronautico paritario 'Santa Maria.\nRicerca.\nSede italiana dell'European Molecular Biology Laboratory, dedicata all'epigenetica e alla neurobiologia.\nGeografia antropica.\nUrbanistica.\nIl centro del paese si sviluppa ai lati della via Nomentana. Vi si trovano i maggiori servizi cittadini, nonch\u00e9 la sede comunale e le maggiori attivit\u00e0 commerciali. Come rappresenta lo stemma della citt\u00e0, coniato dagli Orsini, \u00e8 posto su tre colli e sulla valle che da questi discende. A sua volta si divide in diversi Rioni (quartieri): Centro Storico, Santa Maria, San Rocco, Cappuccini, Crocetta, Spineti, Tufarelle, La Fonte, San Matteo, San Luigi e San Martino.\nMonterotondo pu\u00f2 essere suddivisa in due macroaree: \"Monterotondo Paese e Monterotondo Scalo\"\nEconomia.\nMonterotondo \u00e8 da sempre terra di Lavoro. Fino agli anni '50 dello scorso secolo la popolazione era perlopi\u00f9 impegnata del settore primario ed il centro era poco pi\u00f9 di un borgo. Ma con il boom economico degli anni '60 e '70 sentito in tutta Italia, la popolazione \u00e8 aumentata grazie al notevole afflusso di popolazione da regioni come Marche, Umbria e Abruzzo che hanno trovato posto nella comunit\u00e0 monterotondese, facendo quindi anche espandere il paese. I migranti erano attratti soprattutto dai molti posti di lavoro che la citt\u00e0 offriva. Infatti nella zona delle Fornaci e Valle Ricca, ma anche sulla via Salaria, vennero costruite diverse fabbriche, soprattutto fornaci, specializzate nella lavorazione di mattoni, ceramiche e laterizi. I migranti ampliarono il centro costruendo quelli che sono conosciuti oggi come \"Spineti\" e \"Borgonovo\", tutt'oggi abitati da gente di origine abruzzese, umbra o marchigiana. Il boom industriale si esaurisce, come nel resto d'Italia, alla fine degli anni '80. La citt\u00e0 quindi si riconverte e diventa un centro del terziario. L'industria occupa ancora una voce non poco significativa per l'economia del paese. Infatti nella Valle del Tevere, tra la via Salaria e la Traversa del Grillo, \u00e8 sita la nuova Zona industriale che ospita, oltre a fabbriche locali, filiali di grandi aziende nazionali e internazionali.\nIl comune di Monterotondo \u00e8 al centro di un vasto territorio che si trova geograficamente nella Valle del Tevere fino all'area Palombarese-Tiburtina. Quindi \u00e8 una citt\u00e0 in movimento essendo dotata di molti servizi fondamentali (come per esempio scuole superiori, ospedale, distretto sanitario, associazioni di categoria, stazione FS ecc...) non solo utili per i suoi abitanti ma anche per i centri del circondario.\nEssendo anche ben collegato con Roma (via Salaria sulla linea Rieti-Roma) \u00e8 anche crescente il fenomeno del pendolarismo verso l'Urbe\nAgricoltura.\n\u00c8 uno dei comuni della citt\u00e0 metropolitana di Roma Capitale il cui territorio \u00e8 compreso nell'area di produzione dell'Olio di Oliva Sabina (DOP).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'estrazione e la lavorazione del travertino, finalizzata ai settori dell'edilizia ed a quelli artistici.\nInfrastrutture e trasporti.\nCentro radio-collegamenti del ministero degli Interni\nFerrovie.\nLa Stazione di Monterotondo-Mentana, aperta nell'ottobre 1867 (la scritta del Comune confinante per anni sul fabbricato della Stazione FS \u00e8 sparita al termine di un recente restauro), consta di 3 banchine, per complessivi 4 binari nonch\u00e9 di due parcheggi di propriet\u00e0 della provincia di Roma, in dotazione al comune di Monterotondo.\nFanno scalo a Monterotondo-Mentana la linea FL1 (ferrovia regionale del Lazio) (Orte - Fara Sabina/Poggio Mirteto - Fiumicino Aeroporto) e alcune corse della FL3 (5 al mattino e due al pomeriggio verso Roma, viceversa nell'altra direzione), con corse dirette a Cesano, Bracciano o Viterbo Porta Romana\nAutolinee urbane ed extraurbane.\nMonterotondo \u00e8 raggiungibile attraverso le linee Cotral del servizio di trasporto pubblico della Regione Lazio, che lo collegano a Roma, Rieti, Palombara Sabina, Guidonia Montecelio, Passo Corese, Montelibretti, Moricone, etc. \nSempre il Cotral gestisce la navetta locale, che collega i comuni di Mentana e Fonte Nuova, e le loro frazioni, alla stazione FS di Monterotondo.\nEssendo la citt\u00e0 polo didattico con numerosi licei e istituti di istruzione superiore, durante il periodo scolastico sono attive altre linee extraurbane sempre gestite da Cotral, mentre quelle esistenti fanno un percorso differente in alcune fasce orarie.\nSono presenti anche 4 autolinee urbane gestite dalla ditta Rossi Bus.\nSport.\nCalcio.\nAttualmente sono presenti le seguenti squadre:\nCalcio a 5.\nNella frazione di PiediCosta gioca la squadra di calcio a 5 a.s.d. A.S.D. Play Time Monterotondo , i cui colori sociali sono il verde, il bianco e il rosso in onore al tricolore Italiano. La squadra milita in Serie D calcio a 5.\nNuoto.\n\u00c8 di recente inaugurazione lo stadio del nuoto \"Citt\u00e0 di Monterotondo\", la piscina comunale olimpionica in localit\u00e0 \"Pratone\" che durante i campionati di Roma '09 ha ospitato gli allenamenti di alcune nazionali di nuoto come USA e Australia. Inoltre ha ospitato (il 14 luglio del 2009) un'amichevole di pallanuoto tra le formazioni femminili di Stati Uniti e Italia con il risultato di 8 a 8. L'evento era completamente gratuito. L'impianto costruito con i finanziamenti da parte della Regione ha costituito il vecchio impianto ormai logoro e vecchio. I lavori si sono svolti in pi\u00f9 di 4 anni con disagi per gli amanti di questo sport nella citt\u00e0 eretina che hanno visto completamente chiuso l'unico impianto pubblico cittadini, rivolgendosi a strutture limitrofe.\nBibliografia.\nConsiglio Pastorale parrocchiale (a cura di),Il Duomo di Monterotondo 1639-1989, 1989;"}
{"id": "32036", "revid": "123356048", "url": "https://it.wikipedia.org/wiki?curid=32036", "title": "Montorio Romano", "text": "Montorio Romano (\"Mont\u00f2riu\" in dialetto locale) \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nMontorio Romano sorge a 575 metri di altezza sul livello del mare, sulle propaggini settentrionali dei monti Lucretili. Tra i rilievi che ricadono nel territorio comunale il \"Monte Pelato\", 858 metri, e il \"Monte Calvario\", 770 metri.\nClima.\nIn Montorio Romano si riscontra un clima caldo e temperato. In Montorio Romano esiste una piovosit\u00e0 significativa durante l'anno. Anche nel mese pi\u00f9 secco vi \u00e8 molta piovosit\u00e0. Il clima \u00e8 stato classificato come Cfa in accordo con K\u00f6ppen e Geiger. Montorio Romano ha una temperatura media di 12.8\u00a0\u00b0C. 848\u00a0mm \u00e8 il valore di piovosit\u00e0 media annuale. (cit. https://it.climate-data.org/europa/italia/lazio/montorio-romano-116952/)\nOrigini del nome.\nIl nome \"Montorio\", dal latino \"Mons Aureus\", era gi\u00e0 in uso sin dal IX secolo. Il nome proviene dal colore giallo-oro del tufo gianicolense: a Montorio questo colore \u00e8 ricorrente in alcune zone, quali \"le Pantane\" dopo l'aratura. Nonostante questo sono molte le ipotesi e ancora oggi \u00e8 ignota la provenienza del nome. Per distinguerlo dagli altri paesi omonimi fu chiamato anche \"Montorio de Romania\", \"Montorio di Romagna\" e simili. Sin dal XVII secolo per\u00f2 il suo nome fu cambiato in quello attuale, \"Montorio Romano\".\nStoria.\nNon vi \u00e8 alcuna traccia o notizia sulla vera origine del paese. Nonostante ci\u00f2 la prima notizia certa su questo \"Mons Aureus\" \u00e8 del secolo IX, citato come possedimento all'abate Pertone e al monastero di Santa Maria in Farfa.\nGi\u00e0 dall'XI secolo \"Mons Aureus\" non \u00e8 pi\u00f9 un villaggio coltivato e di dimensioni piccolissime bens\u00ec un \"castrum\" (castello), un \"podium\" (poggio), piccolo abitato, raggruppato nonch\u00e9 fortificato. Questo era un posto inaccessibile per i nemici. Il castello costruito nell'XI secolo \u00e8 quello che ancor oggi si pu\u00f2 vedere.\nAlcune leggende locali vogliono che \"Montorio Romano sia stato costruito da esiliati\". Questa leggenda, raccontata dai pi\u00f9 anziani del paese, narra di uomini esiliati in una localit\u00e0 collinare, appunto \"Montorio Romano\", nella quale s'insediarono e iniziarono a costruire. Nel corso degli anni e secoli dopo, il paese \u00e8 stato in mano a Farfa e, dopodich\u00e9, conteso da Roma e le casate nobili di quel tempo.\nNel secolo XIV viene citato il paese nell'elenco del monopolio del sale che doveva acquistare da Roma: \"Montorium rubra salis 15\" (Montorio 15 rubri di sale). I nobili romani, scoperta l'esistenza del territorio, si accaparrarono subito del suo mulino, attuale \"mola\", fonte di guadagno nonch\u00e9 pericolosa, in quanto spesso attaccata da malviventi o persone affamate.\nNel 1480 viene citato Montorio Romano come \"paese che rende poco\" in confronto alle vicine Palombara Sabina nonch\u00e9 Moricone. Tra i signori di Montorio vale la pena citare i Savelli, gli Orsini e i Barberini.\nQui nel 1869 nel vecchio romitorio dei \"riformelli\" di Sant'Angelo si ritir\u00f2 in vita eremitica David Lazzaretti, il contadino toscano fondatore della chiesa popolare cosiddetta giurisdavidica.\nEconomia.\nAgricoltura.\n\u00c8 uno dei comuni della citt\u00e0 metropolitana di Roma Capitale il cui territorio \u00e8 compreso nell'area di produzione dell'Olio di Oliva Sabina (DOP).\nInfrastrutture e trasporti.\nStrade.\nMontorio Romano \u00e8 collegato a Monteflavio tramite la strada provinciale 9/c, e a Nerola, tramite la strada provinciale 28/a.\nMobilit\u00e0 urbana.\nIl paese \u00e8 collegato alla stazione di Fara Sabina-Montelibretti della FL1 tramite un servizio di autobus gestito da COTRAL."}
