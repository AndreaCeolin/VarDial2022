{"id": "16113", "revid": "709565", "url": "https://it.wikipedia.org/wiki?curid=16113", "title": "Natsume S\u014dseki", "text": "Biografia.\n nasce nella citt\u00e0 di Babashita, nella regione di Ushigome (attuale Kikui, Shinjuku) il 9 febbraio 1867, in un momento di cambiamenti rivoluzionari per il Giappone, collocabili all'interno del processo noto come Restaurazione Meiji. Ultimo di otto figli di un samurai di basso rango, \u00e8 inizialmente affidato ad una nutrice e in seguito adottato da una famiglia, quella di Shiobara Masanosuke e sua moglie. All'et\u00e0 di nove anni, quando la coppia divorzia, S\u014dseki ritorna a quella d'origine. Le basi della sua complessa e irrequieta personalit\u00e0 sono ricondotte da molti critici a questa infanzia infelice. Le sue scelte negli studi sono osteggiate dalla famiglia, ma non gli impediscono di conseguire la laurea all'Universit\u00e0 imperiale di Tokyo nel 1893. S\u014dseki \u00e8 considerato da molti il pi\u00f9 grande scrittore del Giappone moderno e uno dei primi studiosi giapponesi di letteratura inglese moderna.\nGli studi.\nNegli anni in cui S\u014dseki studia alla First Tokyo Middle School (attualmente Hibiya High School) emerge il suo interesse per la letteratura cinese classica, poi coltivato grazie all'amicizia con il poeta , che lo sostiene nel sogno di diventare scrittore e con cui compone diversi haiku. Quando inizia i suoi studi all'Universit\u00e0 imperiale di Tokyo nel settembre del 1884, all'interesse per la letteratura cinese classica, scelta ritenuta utile per la propria carriera futura, accompagna quello per la lingua inglese. Per diversi anni dopo la laurea, S\u014dseki insegna inglese a Tokyo e nella scuole di provincia, come la Matsuyama Middle School nello Shikoku, che diventer\u00e0 il luogo d'ambientazione della sua opera \"Bocchan\", e la Fifth High School a Kumamoto, nel Ky\u016bsh\u016b, fino ad una decisiva svolta: il Ministero dell'Istruzione lo riconosce tra i migliori candidati per svolgere ricerche e studi in Inghilterra, dal 1900 al 1902. Prima della partenza, nel 1896, lo studioso sposa Nakane Ky\u014dko.\nL'esperienza in Inghilterra e il ritorno in Giappone.\nIl governo invia S\u014dseki a Londra come \"Japan's first Japanese English literary scholar\"; lo studioso visita Cambridge e ci trascorre una notte, ma rinuncia all'idea di studiare all'universit\u00e0 per limiti economici legati alla borsa di studio ricevuta. Studia invece alla University College (Londra) (UCL). L'esperienza a Londra, che gli permette di avvicinarsi a concetti propri della cultura occidentale e a comprendere diversi aspetti di quella inglese, coincide con uno dei periodi pi\u00f9 difficili della sua vita: a causa della solitudine, soffrir\u00e0 di esaurimento nervoso e problemi psicofisici, come confesser\u00e0 anni dopo. A Londra vive in quattro diversi alloggi; solo l'ultimo di questi, nel distretto di Clapham, condiviso con Priscilla Leale e la sorella Elizabeth, gli procura vera soddisfazione. Con Priscilla condivide l'amore per la letteratura, per Shakespeare e Milton. Cinque anni dopo Natsume scrive nell'introduzione al suo saggio critico :\nNell'aprile del 1903 torna in Giappone e ottiene il prestigioso incarico di insegnante di inglese all'Universit\u00e0 Imperiale di Tokyo, prima tenuto da Koizumi Yakumo (Lafcadio Hearn). Nel 1905 S\u014dseki scrive la sua prima opera di narrativa, \"Io sono un gatto\" (\"Wagahai wa neko de aru\", \u543e\u8f29\u306f\u732b\u3067\u3042\u308b), che viene serializzata in una rivista haiku.\nCarriera letteraria.\nLa carriera di S\u014dseki inizia gi\u00e0 nel 1903, con la scrittura di haiku umoristici (brevi poesie di diciassette sillabe spesso contenenti allusioni alla stagioni), renku, kaishi (poesie scritte in cinese classico) e bozze letterarie, in riviste come \"Hototogisu\" (\"Il cuculo\"), diretta dal suo mentore Masaoka Shiki e pi\u00f9 tardi da Takahama Kyoshi; il gruppo sviluppa il concetto di prosa \"shasei\", una prosa realistica basata non sul naturalismo europeo, ma sulle tradizioni haikai del Giappone. \"Shaseibun\" sono i racconti scritti secondo questo principio, perlopi\u00f9 brevi, con trama semplice o descrizione dettagliata di cose osservate. S\u014dseki concepisce in questo spirito il primo capitolo del suo famoso romanzo \"Io sono un gatto\", e visto l'apprezzamento dell'episodio, procede con il lavoro.\n, seguito da , ispirato al periodo di Matsuyama, consolidano la fama dello scrittore.\nNel 1907 S\u014dseki decide di ritirarsi dalla sua posizione di docente universitario e di lavorare presso il quotidiano nazionale \"Asahi Shinbun\" come scrittore a contratto esclusivo. Dopo la pubblicazione del poema in prosa \"Kusamakura\", una riflessione sull'arte e sulla vita, in cui S\u014dseki esprime il suo ideale di artista, lo scrittore contribuisce alla teoria della letteratura con i saggi critici e .\nTra il 1908 e il 1910 pubblica la trilogia , , . Nel 1911 ai problemi di salute si unisce la morte della figlia minore, nata dal matrimonio con Nakane Ky\u014dko, sposata negli anni di insegnamento in provincia. Tra il 1912 e il 1914 pubblica la trilogia formata da , e \"Kokoro\". Dopo aver completato quest'opera S\u014dseki propone la sua riflessione sull'individualismo in \"Watakushi no k\u014djinshugi\", influente saggio sulla valenza psicologica e sociale dell'autonomia intellettuale.\nLa creazione successiva, nel 1915, \u00e8 \"Michikusa\", il solo testo dichiaratamente autobiografico della sua carriera, che copre il periodo dal 1903, anno di ritorno dall'Inghilterra, al 1905, anno di inizio della scrittura del suo primo romanzo. , dello stesso anno, \u00e8 una raccolta di ricordi personali sugli ultimi anni di vita, segnati da continue crisi fisiche e psicologiche.\nL'ultima opera \u00e8 del 1916, la pi\u00f9 lunga ed elaboratala, la cui trama per\u00f2 si interrompe per la morte di Natsume.\nLa malattia e la morte.\nS\u014dseki soggiorna alla locanda Kikuya di Shuzenji dal 6 agosto all'11 ottobre dell'anno 1910, un periodo di convalescenza consigliato dai medici dopo il ricovero in ospedale per un'ulcera, derivatagli da una malattia nervosa manifestatasi fin dalla giovinezza e ora estesa fino allo stomaco. Le sue condizioni si aggravano improvvisamente il 24 agosto: una grave emorragia pone la sua vita a repentaglio, e gli impedisce di tornare a Tokyo. L'esperienza di quel 24 agosto, in cui per circa trenta minuti S\u014dseki effettivamente muore, lo lascia profondamente scosso.\nDopo questo estremo episodio, la prematura morte avviene il 9 dicembre del 1916, a 49 anni, a causa di un'ulcera duodenale.\nStile.\nNatsume S\u014dseki \u00e8 ritenuto da molti lo scrittore che meglio ha rappresentato la crisi dell'uomo moderno. Un carattere distintivo della sua produzione letteraria \u00e8 la posizione intermedia tra letteratura pura e letteratura popolare: in questo senso non appartiene al \"bundan\" e non rispetta esattamente i canoni dei romanzi storici popolari della sua epoca. S\u014dseki, in quanto scrittore, percepisce il suo lavoro in funzione sociale e pone enfasi su un tipo di letteratura accessibile a chiunque. Inizialmente le sue storie sono piene di umorismo, ma successivamente esplorano la profonda psicologia umana, l'isolamento e l'egoismo, le contraddizioni interne alla societ\u00e0 giapponese. Ne \u00e8 un esempio \"Io sono un gatto\", in cui la narrazione \u00e8 affidata a un gatto senza nome, il cui punto di vista produce effetti di straniamento. In \"K\u014dfu\" S\u014dseki utilizza la tecnica del flusso di coscienza consistente nella libera rappresentazione dei pensieri cos\u00ec come compaiono nella mente, prima di essere riorganizzati logicamente in frasi. Molti studiosi hanno sottolineato come la sua conoscenza della letteratura inglese abbia contribuito alla ricchezza e alla diversificazione del suo stile. Alcuni hanno ritrovato in \"Io sono un gatto\" l'influenza di Jonathan Swift, autore de \"I viaggi di Gulliver\", per la satira pungente contro la societ\u00e0 umana, altri quella di Laurence Sterne\".\" S\u014dseki scrive anche storie romantiche, come la leggenda arturiana \"Kairo-k\u014d\" .\nEgli sostiene l'idea che n\u00e9 un pittore n\u00e9 un poeta possano raffigurare la realt\u00e0 che li circonda, e che l\u2019artista abbia esclusivamente la possibilit\u00e0 di fornire un\u2019immagine di riflesso del mondo, dallo specchio della propria coscienza, mutevole e incostante. Nelle sue opere, non a caso, compaiono sovente i \"sakura\", simbolo dell'impermanenza della bellezza e della malinconia legata al cambiamento, concetto estetico del \"mono no aware\".\nMurakami Haruki, nel suo \u201cIl mestiere dello scrittore\u201d definisce i personaggi di Soseki \u201cpolicromi e affascinanti. Anche in quelli che si intravedono appena c\u2019\u00e8 un senso di vitalit\u00e0, e c\u2019\u00e8 originalit\u00e0\u201d\nTemi.\nDurante la sua carriera artistica S\u014dseki ha condotto una ricerca intensa e articolata, assumendo spesso una posizione critica e anticonformista e riuscendo a cogliere l'ambiguit\u00e0 di ci\u00f2 che veniva definito \"moderno\". Tema principale nelle sue opere \u00e8 l'individualismo, la tensione fra bisogni individuali e ricerca di appartenenza ad un gruppo. Anticipato in \"Io sono un gatto\", ma sviluppato soprattutto in \"Kokoro,\" l'individualismo \u00e8 inteso come rifiuto dell'omologazione, libert\u00e0 di vivere dando priorit\u00e0 alle opinioni e alle scelte personali, anche se - come risulta evidente in \"Kokoro\" e \"Sanshir\u014d,\" S\u014dseki dimostra come il prezzo da pagare per la realizzazione di s\u00e9 stessi sia la solitudine, una costante dell'uomo moderno e tematica fondamentale della sua opera.\nSe nella prima conversazione di S\u014dseki al Gakush\u016bin lo scrittore si difende dall'accusa di chi ritiene che la sua idea di individualismo sia nemica del nazionalismo nipponico e quindi ostacolo alla sopravvivenza del Giappone, in un saggio del 1911, \"Gendai Nihon no kaika\" (\"La civilizzazione del Giappone moderno\") non risparmia per\u00f2 le sue critiche alle modalit\u00e0 con cui \u00e8 avvenuto il processo di modernizzazione del paese, altro tema presente nelle sue opere. La sua critica si basa sul concetto di \"jiko hon\u2019i\", \u201cmettere se stesso sul luogo principale\u201d, che caratterizza l\u2019atteggiamento di agire secondo valori propri, stabiliti come giusti, e non secondo valori altrui. Secondo lo scrittore, la modernizzazione in Giappone si sarebbe realizzata solo a livello superficiale, esteriore, e sarebbe stata generata da spinte esterne, straniere, slegata quindi da un percorso naturale interno. Ne sarebbe una riprova la velocit\u00e0 con cui il suo paese in pochi decenni avrebbe realizzato il cambiamento, avvenuto in Occidente nel corso di un secolo. La mancata consapevolezza da parte del popolo giapponese delle modalit\u00e0 con cui si \u00e8 compiuto questo processo, sarebbe causa - a suo parere - dell'inevitabile senso di insicurezza e di vuoto (\"k\u016bukyo no kan\") che caratterizza la societ\u00e0 nipponica, e sarebbe questo il motivo che gli fa ritenere vicino il tramonto della nazione.\nAlcune considerazioni sul nazionalismo presenti nel saggio si ritrovano anche nel romanzo \"Sanshir\u014d\" del 1908. Il protagonista, un giovane ragazzo che lascia la provincia di Kumamoto per studiare a Tokyo, durante una discussione con il Professor Hirota, incontrato sul treno diretto alla capitale, sbalordito dalle considerazioni di questi nei confronti del suo paese, ne tenta le difese. Hirota, consigliando al ragazzo di non sacrificare mai la sua individualit\u00e0, gli dir\u00e0: \u201cQuello che abbiamo in testa \u00e8 pi\u00f9 grande del Giappone. Non dobbiamo lasciare imprigionare il nostro pensiero. Per quanto si possa pensare al bene del nostro paese, si rischia solo di restarne vittime.\u201d\nNatsume S\u014dseki si presenta al lettore come una figura di riferimento in un clima di forti cambiamenti politici, storici e culturali che investono il paese, raccontando l\u2019incertezza, la curiosit\u00e0, la difficolt\u00e0 del pensare liberamente e della narrazione stessa, rivendicando sempre e comunque la propria libert\u00e0 di intellettuale:"}
{"id": "16114", "revid": "933835", "url": "https://it.wikipedia.org/wiki?curid=16114", "title": "Magonza", "text": "Magonza (: ; in tedesco: \"Mainz\", in tedesco palatino: \"M\u00e4\u00e4nz\", in francese: \"Mayence\") \u00e8 una citt\u00e0 della Germania occidentale situata alla confluenza dei fiumi Meno e Reno, capoluogo del \"Land\" della Renania-Palatinato. Sede dell'Universit\u00e0 Johannes Gutenberg di Magonza, \u00e8 molto nota per il suo carnevale.\nGeografia fisica.\nMagonza \u00e8 situata sulla sponda occidentale (sinistra) del fiume Reno, che delimita la citt\u00e0 a est. A sud e ad ovest della citt\u00e0 si ergono le colline renano-assiane mentre a nord si estendono alcune terre lungo il corso del fiume Reno. Magonza \u00e8 attraversata dal 50\u00ba parallelo di latitudine nord.\nComuni limitrofi.\nI seguenti comuni confinano con la citt\u00e0 di Magonza, in senso orario partendo da nord:\nStoria.\nPreistoria ed epoca romana.\nIl territorio dell'attuale citt\u00e0 ospit\u00f2 un insediamento temporaneo di cacciatori durante l'ultima era glaciale tra i e i anni fa. Lo dimostrano numerosi ritrovamenti venuti alla luce nel 1921.\nIl primo insediamento stabile \u00e8 per\u00f2 di origine celtica. I Celti dominarono la Renania durante la seconda met\u00e0 del I secolo a.C. I Romani giunti nella regione dopo le guerre galliche (52 a.C.) chiamarono il loro presidio militare Mogontiacum, toponimo che deriva dal nome della divinit\u00e0 celtica Mogon. Si riteneva che l'accampamento romano fosse stato fondato nel 38 a.C., ma recenti studi hanno spostato la data della fondazione della citt\u00e0 al 13/12 a.C., ad opera di Druso maggiore. Magonza rest\u00f2 romana per pi\u00f9 di 500 anni ed a partire dall'89 fu la capitale della provincia della Germania superiore.\nGi\u00e0 in epoca romana potrebbe essere sorta una prima comunit\u00e0 cristiana e pare che nel 343 Marino sia stato nominato vescovo.\nAlto Medioevo.\nNel V secolo, la notte del 31 dicembre 406 una alleanza di alani, svevi e vandali attravers\u00f2 il Reno gelato a Magonza che venne distrutta mettendo a sacco la Gallia indifesa fino ai Pirenei. L'esistenza della diocesi di Magonza \u00e8 provata dalle fonti storiche soltanto a partire dal VI secolo. Ulteriore sviluppo alla citt\u00e0 venne dal suo ruolo di evangelizzazione delle popolazioni germaniche e slave, evangelizzazione guidata dal vescovo Bonifacio (746-754). Lo sviluppo religioso della citt\u00e0 ne fece l'unica diocesi (oltre Roma) il cui seggio episcopale viene chiamato \"Santa Sede\". L'arcivescovo di Magonza viene da allora chiamato \"primas germani\u00e6\", il sostituto del Papa a nord delle Alpi (santa sede di Magonza).\nWilligis (975-1011) divenne il primo arcivescovo di Magonza ad essere anche arcicancelliere del Sacro Romano Impero, il pi\u00f9 importante dei sette Elettori dell'Imperatore. Villigiso diede inizio all'edificazione della grande cattedrale nel 975.\nBasso Medioevo.\nNel XII secolo ai cittadini di Magonza furono per la prima volta concessi dei particolari privilegi da parte dell'arcivescovo Adalberto I (1110-1137). Essi ottennero principalmente esenzioni fiscali ed il diritto ad essere giudicati soltanto dai tribunali cittadini. Dopo l'assassinio dell'arcivescovo Arnoldo di Selenhofen nell'anno 1160 tali privilegi furono revocati e l'imperatore Federico Barbarossa fece radere al suolo le mura cittadine. Federico Barbarossa nel 1184 invit\u00f2 a Magonza la classe dirigente dell'impero ad una dieta di corte in occasione dell'investitura dei suoi figli, che alcuni cronisti dell'epoca descrissero come la pi\u00f9 grande festa di tutto il Medioevo. Gi\u00e0 nel 1188 ritorn\u00f2 a Magonza in occasione della partenza per la terza crociata. Nel 1212 Siegfried II von Eppstein incoron\u00f2 Federico II nel duomo di Magonza . Federico II torn\u00f2 a Magonza nel 1235 per tenere una dieta imperiale. In tale occasione il 15 agosto fu promulgato il landfrieden di Magonza.\nNegli scontri tra gli Staufer ed i loro rivali, che negli anni successivi al 1240 divennero sempre pi\u00f9 accesi, i cittadini di Magonza si lasciarono corteggiare da entrambe le parti. La conseguenza di questa situazione politica furono privilegi ottenuti nel 1244 dall'arcivescovo Siegfried III von Eppstein come ricompensa per il loro appoggio. In seguito a ci\u00f2 l'arcivescovo rimase solo formalmente il capo della citt\u00e0 ed il potere pass\u00f2 nelle mani dei cittadini rappresentati da un consiglio cittadino di 24 membri. Oltre a ci\u00f2 i cittadini ottennero il privilegio di non essere chiamati alle armi nelle controversie militari che non riguardavano direttamente la difesa della citt\u00e0. A partire da questo momento Magonza era diventata la \"libera citt\u00e0 di Magonza\".\nCitt\u00e0 libera di Magonza.\nIl periodo della citt\u00e0 libera di Magonza (fino al 1462) \u00e8 considerato l'apice della storia cittadina. A quegli anni risale anche la fondazione del Rheinischer St\u00e4dtebund (unione delle citt\u00e0 renane) nel 1254. Il commercio e le attivit\u00e0 produttive fiorirono favoriti dallo St\u00e4dtebund e dal Mainzer Landfrieden del 1235.\nNella guerra nota come Faida di Magonza (in tedesco: \"Mainzer Erzstiftsfehde\") i cittadini di Magonza combatterono al fianco dell'arcivescovo Diether von Isenburg, che si era inimicato sia l'imperatore, sia il papa. Nel 1462 la citt\u00e0 fu espugnata da Adolfo II di Nassau, che rivendicava per s\u00e9 il titolo di arcivescovo. Egli abol\u00ec i privilegi della citt\u00e0, che perse cos\u00ec tutta la sua rilevanza politica.\nCitt\u00e0 residenza di un principe elettore.\nCome suo successore, Adolfo II sugger\u00ec al sempre pi\u00f9 potente \"Mainzer Domkapitel\" (capitolo del duomo di Magonza) proprio il suo predecessore Diether von Isenburg. Egli fond\u00f2 nel 1477 l'universit\u00e0, gi\u00e0 prevista da Adolfo II.\nLa riforma protestante, nata nel 1517, sembrava avere buone possibilit\u00e0 di diffusione a Magonza. La stampa a caratteri mobili inventata in citt\u00e0 attorno al 1450 da Johannes Gutenberg favor\u00ec la circolazione delle idee e l'arcivescovo e cardinale Alberto di Hohenzollern era inizialmente molto aperto sulla riforma, che per\u00f2 alla fine non riusc\u00ec a prevalere. Per ben due volte il \"Domkapitel\" elesse con una ristretta maggioranza arcivescovi cattolici. Con l'eccezione delle Garnisonsgemeinden, fino al 1802 in citt\u00e0 non poterono sorgere comunit\u00e0 protestanti.\nAll'inizio del XVII secolo Magonza fu fortificata e ci\u00f2 pregiudic\u00f2 lo sviluppo urbanistico della citt\u00e0 fino all'inizio del XX secolo. Nonostante le fortificazioni, nella Guerra dei trent'anni, Magonza fu conquistata senza l'uso delle armi da parte dell'esercito svedese. Dopo la fine delle ostilit\u00e0, nel 1647, Johann Philipp von Sch\u00f6nborn fu eletto arcivescovo e sotto il suo episcopato Magonza si riprese rapidamente dalle devastazioni della guerra.\nNel successivo periodo barocco furono costruiti splendidi edifici, ancora oggi ben conservati.\nLa fine del vecchio ordine.\nIl principe elettore e arcivescovo di Magonza Friedrich Karl Josef von Erthal appoggi\u00f2 la linea dura dell'impero nei confronti delle idee rivoluzionarie. Dopo che la Francia nel 1792 aveva conquistato i territori ad ovest del Reno, inclusa Magonza (generale Adam Philippe de Custine, 21 ottobre), egli dovette abbandonare la citt\u00e0. Su disposizione delle forze occupanti nel 1793 si tennero le prime elezioni libere. Questa Repubblica di Magonza \u00e8 considerata la prima democrazia sul suolo tedesco. L'esperienza repubblicana dur\u00f2 solo pochi mesi, dopo i quali la citt\u00e0 torn\u00f2 sotto il controllo prussiano (Assedio di Magonza, 14 aprile - 23 luglio 1793).\nLe guerre napoleoniche proseguirono e portarono nel 1797 ad una nuova occupazione della citt\u00e0. La nobilt\u00e0 spar\u00ec da Magonza, consentendo l'ascesa della borghesia. Come indennizzo per gli aristocratici espropriati dai francesi la Reichsdeputation straordinaria di Ratisbona del 1803 decise la revoca dei principi elettori religiosi. Magonza divenne la capitale del dipartimento francese di Mont-Tonnerre (in tedesco \"Donnersberg\") amministrato dal prefetto francese Jeanbon St. Andr\u00e9.\nMagonza nel XIX secolo.\nA partire dal 1816 la citt\u00e0 appartenne al Principato di Assia-Darmstadt e ci\u00f2 ne ridusse notevolmente il suo potere politico; d'altra parte il sistema di fortificazione ne limit\u00f2 lo sviluppo urbanistico. In questo periodo, invece, nel 1837, ha origine la tradizione del Carnevale di Magonza. Dopo la guerra franco-prussiana Magonza perse il suo ruolo di fortezza ed a partire dal 1886 inizi\u00f2 un periodo di sviluppo edilizio e crescita demografica.\nMagonza nel XX secolo.\nLa prima guerra mondiale segn\u00f2 la fine dello sviluppo della citt\u00e0. Fino al 1930 Magonza fu nuovamente occupata dai francesi; negli anni trenta furono annesse numerose nuove frazioni, che portarono al raddoppio dell'estensione del territorio comunale. Nel 1938 Magonza divenne citt\u00e0 indipendente.\nIl nazionalsocialismo fatic\u00f2 ad ottenere consenso a Magonza. Ancora in occasione della presa del potere il 30 gennaio 1933 la popolazione era largamente ostile al nuovo regime. Le cose cambiarono negli anni successivi: la comunit\u00e0 ebraica che contava circa persone fu quasi totalmente deportata. La seconda guerra mondiale inizialmente sembrava risparmiare la citt\u00e0, ma nel 1942 ci furono i primi pesanti bombardamenti. Il peggiore attacco si verific\u00f2 il 27 febbraio 1945, quando Magonza fu quasi totalmente distrutta da bombardieri britannici e furono uccise circa persone. Alla fine della guerra la citt\u00e0 era stata distrutta per l'80%.\nDopo la guerra Magonza fu nuovamente occupata dai francesi. Il confine tra la zona di occupazione francese e quella statunitense nelle vicinanze di Magonza \u00e8 costituito dal fiume Reno; alcune frazioni sulla sponda destra (Am\u00f6neburg, Kastel e Kostheim) furono assegnate a Wiesbaden. Altre frazioni sempre comprese nella zona americana tornarono dei comuni indipendenti: Bischofsheim, Ginsheim e Gustavsburg. La rifondazione dei land dell'Assia e della Renania Palatinato rese definitiva la separazione da Magonza delle frazioni sopra citate. Nel 1946 fu anche rifondata l'universit\u00e0, che era stata soppressa nel 1798. Nel 1950 Magonza sostitu\u00ec Coblenza come capitale del land della Renania Palatinato.\nMagonza moderna.\nNel 1962 la citt\u00e0 festeggiava il suo 2000\u00ba anniversario, che si basava sulla visione (non occupata) dell'epoca in cui i romani sotto Agrippa avevano gi\u00e0 stabilito un accampamento militare alla confluenza dei fiumi Reno e Meno nel 38 a.C.. La nascita di Magonza-Lerchenberg come nuovo quartiere dopo il 1962 e l'ampia incorporazione intorno a Magonza nel 1969 hanno posto fine alla stagnazione dello sviluppo urbano causata dalla seconda guerra mondiale e hanno offerto ampie opportunit\u00e0 di espansione e sviluppo. Con l'insediamento della ZDF sul Lerchenberg, nel 1976 \u00e8 iniziata la trasformazione in citt\u00e0 mediatica. Questa tendenza \u00e8 stata rafforzata dall'Anno Gutenberg 2000, che \u00e8 stato celebrato con numerose attivit\u00e0. Oltre ad altri programmi di sviluppo urbano, come la riqualificazione del centro storico, Magonza partecipa dall'anno in questione anche al programma federale e statale \"Citt\u00e0 socialmente integrativa\".\nIl 25 marzo 2010 lo \"Stifterverband f\u00fcr die Deutsche Wissenschaft\" ha conferito alla citt\u00e0 di Magonza il titolo di \"Citt\u00e0 della scienza\" per l'anno 2011. La citt\u00e0 ha quindi organizzato numerosi eventi, mostre e conferenze in collaborazione con le universit\u00e0, le associazioni e le istituzioni educative di Magonza.\nIl 23 dicembre 2010 si \u00e8 verificato un terremoto intorno alle 02:36 h. con un valore di 3,5 della scala Richter. L'epicentro era nel distretto di Lerchenberg. Il terremoto non ha causato gravi danni. Segu\u00ec una scossa di assestamento (2,8 della scala Richter) alle 06:52. Nella vicina Wiesbaden \u00e8 stato raggiunto un valore di 3,2 della scala Richter.\nNel settembre 2010 \u00e8 stata inaugurata la nuova sinagoga di Mainzer Neustadt alla presenza del Presidente federale Christian Wulff. A met\u00e0 del 2011, dopo un periodo di costruzione di due anni, la Coface Arena nei campi vicino a Bretzenheim ha aperto come nuova sede del 1\u00b0 FSV Mainz 05 (ora Opel Arena). Nel dicembre 2016, dopo un periodo di costruzione di 2,5 anni e con un costo di 90 milioni di euro, la \"Mainzelbahn\" della rete tranviaria di Magonza \u00e8 stata messa in funzione nell'ambito del pi\u00f9 grande progetto tranviario della Germania. Da allora, le linee 51 e 53 collegano la stazione principale via Bretzenheim e Marienborn con Lerchenberg. Il 15 aprile 2018, per la prima volta, \u00e8 stata presa una decisione popolare. Poco pi\u00f9 del 40% dei circa abitanti aventi diritto al voto ha votato con il 77% contro un progetto da costruire edilizio approvato dalla maggioranza del consiglio comunale, il \"Bibelturm\", come nuova parte del Museo di Gutenberg.\nSimboli.\nLo stemma della citt\u00e0 di Magonza \u00e8 costituito da due ruote a sei raggi argentate e connesse da una croce obliqua, anch'essa argentata, su sfondo rosso. I colori della citt\u00e0 sono rosso e bianco.\nIn origine lo stemma rappresentava il patrono della citt\u00e0, il santo Martino di Tours. Il sigillo della citt\u00e0 del 1300 mostrava quest'ultimo assieme alla ruota di Magonza. L'arcivescovo di Magonza, che era anche un principe elettore, inser\u00ec la ruota anche nello stemma territoriale. Per distinguersi la citt\u00e0 adott\u00f2 quindi come stemma la ruota doppia, mentre dal XVI secolo si prefer\u00ec la ruota inclinata. In occasione dell'annessione alla Francia furono vietati tutti gli stemmi nelle zone occupate. Il sigillo della Mairie - l'autorit\u00e0 comunale francese - rappresentava la dea della libert\u00e0 con il cappello frigio.\nDopo l'incoronazione di Napoleone Bonaparte nel 1804 il sigillo conteneva l'aquila imperiale francese. Dal 13 giugno 1811 fu riammessa la ruota di Magonza. Allo stemma furono aggiunte in alto le tre api del casato di Napoleone; i colori tuttavia erano scambiati. Tra il 1835 ed il 1915 c'era anche un'immagine delle fortificazioni di Magonza. Nel corso delle storia della citt\u00e0 fu anche ripetutamente modificata la forma della ruota: furono aggiunti dei raggi e furono modificati vari dettagli. Dal 12 luglio 1915 lo stemma ha un aspetto simile a quello attuale. L'ultima modifica risale al 2008, quando fu sostituito con una rappresentazione moderna e stilizzata.\nMonumenti e luoghi d'interesse.\nStruttura urbanistica.\nL'aspetto di Magonza cos\u00ec come di alcune delle sue frazioni (come Mombach e Weisenau) \u00e8 prevalentemente quello di una grande citt\u00e0. Altre frazioni invece (ad esempio Drais e Finthen) hanno mantenuto un carattere rurale. Gli stretti vicoli nella zona della Augustinerstra\u00dfe con le tradizionali case con intelaiatura a traliccio sono una chiara testimonianza della situazione urbanistica della citt\u00e0 in epoca medievale. La citt\u00e0 ha per\u00f2 subito gravi danni in seguito ai bombardamenti britannici durante la seconda guerra mondiale, e molti edifici storici hanno lasciato il posto a costruzioni moderne.\nLa struttura urbanistica della citt\u00e0 nuova \u00e8 stata progettata da Eduard Krey\u00dfig attorno al 1900. In quest'epoca l'area urbana \u00e8 pressoch\u00e9 raddoppiata e Magonza si \u00e8 evoluta da citt\u00e0 fortezza provinciale a grande citt\u00e0. Il panorama cittadino dalla sponda del fiume Reno \u00e8 caratterizzato da edifici di due differenti epoche: il municipio (di Arne Jacobsen e Otto Weitling) con il Hilton-Hotel e la Rheingoldhalle di epoca moderna ed il complesso barocco-rinascimentale costituito dal Neues Zeughaus (oggi cancelleria di Stato), il Deutschhaus (oggi parlamento del land) ed il Kurf\u00fcrstliches Schloss (palazzo del principe elettore). Nel centro storico solo gli edifici pi\u00f9 rappresentativi sono stati ricostruiti dopo le distruzioni della seconda guerra mondiale. Tra di essi ricordiamo molti palazzi nobiliari barocchi, parecchi dei quali si trovano nel Schillerplatz. Lo sviluppo economico degli anni 1960 ha coinciso con la costruzione di numerosi edifici in quel decennio e ci\u00f2 ha influito pesantemente sull'attuale aspetto di Magonza. Tra i principali edifici del XIX secolo ricordiamo la chiesa protestante Christuskirche, la stazione centrale, la Theodor-Heuss-Br\u00fccke (un ponte sul Reno), parti del teatro costruito da Georg Moller e delle fortificazioni. La maggior parte degli edifici storici sono abitazioni private o negozi.\nRomanico e gotico a Magonza.\nAncora oggi a Magonza sono conservate numerose testimonianze dell'architettura romanica e gotica. Il principale edificio romanico di Magonza \u00e8 il duomo, fatto costruire dall'arcivescovo Willigis tra il 975 ed il 1009. Esso fu gravemente danneggiato da un incendio durante il giorno della sua consacrazione, negli anni successivi fu ricostruito ancora pi\u00f9 maestoso rispetto al progetto iniziale, ma sub\u00ec due ulteriori incendi nel 1081 e nel 1137. La costruzione dell'edificio si protrasse dunque per molti anni: per questo motivo sono presenti elementi caratteristici delle varie correnti dello stile romanico ed in alcuni particolari si nota perfino un influsso gotico. A ovest del duomo si trova la chiesa di san Giovanni, probabilmente sorta sopra i resti del primo duomo di Magonza. Costruita in stile tardo-carolingio, essa fu consacrata nel 910 dall'arcivescovo Hatto, ma in seguito a varie ristrutturazioni ed ai danni subiti durante la seconda guerra mondiale ha subito una profonda trasformazione nel corso dei secoli. L'arcivescovo Willigis fece costruire anche la chiesa collegiata di Santo Stefano, che per\u00f2 fu ben presto sostituita da un edificio in stile gotico ed oggi \u00e8 la principale chiesa gotica della citt\u00e0. Altre chiese gotiche sono la chiesa di sant'Emmerano e di san Quintino.\nRinascimento.\nIl principale edificio rinascimentale di Magonza \u00e8 il palazzo del principe elettore. Stilisticamente appartiene al cosiddetto rinascimento tedesco, di cui \u00e8 considerato la testimonianza pi\u00f9 tarda. Un altro edificio rinascimentale \u00e8 la casa \"Zum R\u00f6mischen Kaiser\", che oggi ospita il museo Gutenberg, dedicato all'invenzione della stampa a caratteri mobili. Il \"Marktbrunnen\" fatto costruire dall'arcivescovo Albrecht \u00e8 una delle pi\u00f9 imponenti fontane rinascimentali della Germania. La transizione verso lo stile barocco s'intravede invece nella \"Domus Universitatis\", costruita nel 1615 nei pressi dell'odierna piazza Gutenberg e che per secoli \u00e8 stato l'edificio profano pi\u00f9 alto della citt\u00e0.\nBarocco e rococ\u00f2.\nL'epoca barocca, principalmente durante il pontificato di Lothar Franz von Sch\u00f6nborn, rappresent\u00f2 un periodo di boom edilizio senza precedenti, i cui risultati sono ancora oggi ben visibili e caratterizzano ampiamente l'urbanistica di Magonza. In particolare in alcune strade del centro e lungo il Reno si trovano numerosi palazzi della nobilt\u00e0 dell'epoca, tra di esse spicca il \"Sch\u00f6nborner Hof\" (iniziato nel 1668) in piazza Schiller. Sono conservate anche alcune chiese di questo periodo, ma molte sono quelle andate distrutte nel corso della storia. Tra di esse le principali sono la Augustinerkirche e la chiesa di san Pietro in stile rococ\u00f2. La chiesa di sant'Ignazio (1763) e l'Erthaler Hof (1743) sono invece esempi precoci di classicismo.\nFortificazioni.\nSono conservati anche numerosi resti delle fortificazioni, risalenti ad epoche diverse. Il palazzo del comandante della fortezza, che assieme alla cittadella domina sulla citt\u00e0, \u00e8 un edificio barocco. Sono per\u00f2 ben visibili anche parti delle fortificazioni romane e medievali. Sul Reno si innalzano due torri, il \"Holzturm\" e l\"'Eisenturm\", che hanno per\u00f2 perso la loro funzione di porta della citt\u00e0 in seguito ai lavori di sistemazione della sponda del Reno nel XIX secolo ed al conseguente innalzamento del fondo stradale. Il Holzturm fungeva da prigione e vi fu detenuto anche il noto bandito Johannes B\u00fcckler, detto Schinderhannes. Fortificazioni di epoca successiva sono invece il \"Fort Malakoff\" nella parte meridionale della citt\u00e0 ed il grande magazzino delle provviste.\nSviluppo urbanistico.\nL'accampamento di Mogontiacum fu ben presto circondato da insediamenti sparsi (latino: \"cannabae\"), in cui vivevano le persone impiegate come manodopera dalle legioni romane. Dopo il crollo dell'impero la citt\u00e0 conobbe un periodo di prosperit\u00e0, che coincise con l'inizio della diffusione del Cristianesimo. La crescita di Magonza \u00e8 legata principalmente alle attivit\u00e0 commerciali e l'area urbana occup\u00f2 rapidamente il territorio compreso tra l'accampamento romano ed il fiume Reno. Le fortificazioni medievali furono ampiamente riorganizzate secondo criteri pi\u00f9 moderni a partire dalla met\u00e0 del XVI secolo. Le nuove mura racchiusero l'intera citt\u00e0 ed esternamente ad esse era vietata la costruzione di fabbricati in pietra, che avrebbero potuto fornire riparo alle truppe nemiche. Ci\u00f2 imped\u00ec una significativa crescita di Magonza, che pot\u00e9 riprendere a svilupparsi soltanto tra la fine del XIX e l'inizio del XX secolo in seguito all'annessione di alcune frazioni ed alla perdita di importanza delle fortificazioni (da allora la difesa dalla minaccia francese fu affidata a Metz) dopo la guerra franco-prussiana del 1870/71. Le mura furono progressivamente demolite e la citt\u00e0 pot\u00e9 svilupparsi liberamente.\nSociet\u00e0.\nEvoluzione demografica.\nLe restrizioni allo sviluppo urbanistico dovute alle fortificazioni frenarono anche la crescita demografica di Magonza. Fino alla dismissione della fortezza la citt\u00e0 non super\u00f2 quasi mai i abitanti. Successivamente la popolazione crebbe in fretta, superando nel 1908 la soglia dei abitanti. Alla fine della seconda guerra mondiale il numero degli abitanti era sceso nuovamente a circa unit\u00e0. Solo alla fine degli anni sessanta raggiunse nuovamente i livelli prebellici. Attualmente la citt\u00e0 conta quasi di residenti.\nReligione.\nPer secoli la citt\u00e0 fu governata da uno dei pi\u00f9 importanti principi elettori cattolici e ci\u00f2 ha determinato un notevole radicamento della religione cattolica. La prima comunit\u00e0 paleocristiana potrebbe essersi originata gi\u00e0 in tarda epoca antica; l'esistenza della diocesi di Magonza \u00e8 attestata per la prima volta nel 343. Nel 780/782 Magonza fu elevata al rango di arcidiocesi. Il primo arcivescovo di Magonza fu Lullus, che nel 754 era succeduto a Bonifacio (che aveva il titolo di arcivescovo a livello puramente personale). Magonza divenne quindi capoluogo della pi\u00f9 grande provincia ecclesiastica a nord delle Alpi. Nel collegio dei sette principi elettori formatosi nel XIII secolo l'arcivescovo di Magonza assunse un ruolo dominante.\nLe origini della comunit\u00e0 ebraica non sono chiare. La tesi pi\u00f9 accreditata (supportata da molti indizi, ma non provata) suggerisce che i primi ebrei siano giunti al seguito dei Romani. Il primo documento attestante la presenza di una fiorente comunit\u00e0 ebraica risale alla seconda met\u00e0 del X secolo; mentre nel cimitero ebraico sono conservate lapidi risalenti all'XI secolo. La comunit\u00e0 fu ripetutamente decimata dai pogrom durante il periodo delle crociate, oltre che dalle epidemie di peste. Prima del 1933 essa contava circa persone, nel 1946 ne erano rimaste 59. Nel 1997 gli ebrei erano 203, cio\u00e8 circa lo 0,1 % della popolazione.\nLa vecchia sinagoga fu incendiata e completamente devastata in epoca nazista. Nel 1999 \u00e8 stato indetto un concorso per la realizzazione di una nuova sinagoga e di un centro di aggregazione per la comunit\u00e0 ebraica. Il progetto verr\u00e0 realizzato dall'architetto Manuel Herz nel luogo in cui sorgeva il vecchio edificio. La sinagoga di Weisenau ha invece superato indenne le vicende belliche ed \u00e8 stata restaurata alla fine degli anni 1990.\nMagonza non \u00e8 mai stata uno dei centri nevralgici della riforma protestante. In realt\u00e0 l'arcivescovo Alberto di Hohenzollern non era ostile alle idee del protestantesimo, egli per\u00f2 dipendeva dalla vendita delle indulgenze, fortemente criticata da Lutero. I primi contatti con il protestantesimo avvennero pertanto solo con la guerra di Smalcalda (1546-1547) e con l'occupazione della citt\u00e0 da parte delle truppe svedesi durante la guerra dei trent'anni. La nuova confessione non riusc\u00ec per\u00f2 a diffondersi e dopo la fine della guerra dei trent'anni la citt\u00e0 torn\u00f2 saldamente nelle mani dell'arcivescovo cattolico. Agli abitanti convertiti al protestantesimo fu revocata la cittadinanza.\nA partire dal 1715 a Magonza si \u00e8 formata una piccola comunit\u00e0 luterana. Durante la seconda met\u00e0 del XVIII secolo i protestanti non solo furono tollerati, ma il principe elettore Emmerich Joseph von Breidbach zu B\u00fcrresheim assegn\u00f2 ad alcuni di essi importanti incarichi di corte. Sotto il principe Friedrich Karl Josef von Erthal ebbero anche un certo influsso nell'ambito dell'istruzione; non ottennero per\u00f2 degli edifici per il culto. Solo nel 1802, in seguito al cambiamento della situazione politica, fu fondata la prima comunit\u00e0 protestante. Grazie allo sviluppo economico ed alla conseguente immigrazione la comunit\u00e0 protestante crebbe in fretta: nel 1849 c'erano cattolici e protestanti, nel 1901 cattolici e protestanti, nel 1930 cattolici e protestanti e nel 1997 cattolici e protestanti.\nLa diocesi cattolica, che era stata sciolta nel 1803, nel 1821 assunse la forma attuale, grosso modo coincidente con il granducato dell'Assia e di Darmstadt, a cui all'epoca apparteneva Magonza.\nNel 1832 le comunit\u00e0 protestanti di Magonza passarono sotto la giurisdizione della chiesa evangelica del granducato dell'Assia, mantenendo un proprio sovrintendente. Nel 1882 il sovrintendente pass\u00f2 a Darmstadt, per poi ritornare a Magonza nel 1925. Nel 1934 la sovrintendenza divenne Propstei Rheinhessen. Le comunit\u00e0 protestanti della citt\u00e0 fanno riferimento al decanato di Magonza (Propstei Rheinhessen) della chiesa evangelica in Assia e Nassau.\nAnche altre comunit\u00e0 cristiane sono rappresentate a Magonza (in ordine cronologico): i battisti (dal 1862), la Chiesa dei Vecchi Cattolici (dal 1876), la chiesa Neo-Apostolica (circa dal 1895), la chiesa Metodista (dal 1906), la Chiesa cristiana avventista del settimo giorno (dal 1907), la comunit\u00e0 dei cristiani (dalla fine degli anni 1920), la comunit\u00e0 biblica di Magonza (dal 1978), il centro cristiano pentecostale-carismatico \"DER FELS\" (dal 1981), la libera comunit\u00e0 evangelica (dal 1982), la chiesa ortodossa (dal 1992), la comunit\u00e0 EnChristo (dal 1995), il centro delle famiglie cristiane (dal 1998), la comunit\u00e0 pentecostale \"Die BASIS - comunit\u00e0 per questa generazione\", ed i testimoni di Geova.\nIn seguito ai recenti flussi migratori si \u00e8 aggiunta una comunit\u00e0 islamica, che dispone di sei luoghi di culto in citt\u00e0. La Nuova Sinagoga di Magonza \u00e8 stata inaugurata il 3 settembre 2010.\nCultura.\nIstruzione e ricerca.\nMagonza \u00e8 da secoli un importante centro di formazione. Il primo istituto \u00e8 stata l'Abbazia di Sant'Albano presso Magonza, la cui fama risale ai tempi di Rabano Mauro, allievo di Alcuino di York e arcivescovo di Magonza. Nel 1477 a Magonza fu fondata un'Universit\u00e0, che fu soppressa nel 1798. Il 15 maggio 1946 \u00e8 stata inaugurata la nuova Universit\u00e0 Johannes Gutenberg di Magonza. La facolt\u00e0 di medicina \u00e8 l'unica della Renania Palatinato e dispone di una clinica universitaria. All'universit\u00e0 sono aggregati il Max-Planck-Institut per la chimica (Otto-Hahn Institut) e le ricerche sui polimeri.\nNel 1971 fu fondata la Fachhochschule di Magonza, nata da vari istituti scolastici preesistenti e che si occupa di architettura, ingegneria edile, geoinformatica e rilevamenti topografici, progettazione ed economia.\nNel 1997 fu fondata la Katholische Fachhochschule (KFH) che si occupa di lavoro, pedagogia e teologia pratica e che fa riferimento alle diocesi di Magonza, Limburg, Fulda, Spira, Treviri e di Colonia.\nAltre istituzioni educative e di ricerca di Magonza sono il Peter-Cornelius-Konservatorium per lo studio della musica, l'Akademie der Wissenschaften und der Literatur, fondata nel 1949, l'Institut f\u00fcr Europ\u00e4ische Geschichte e la Volkshochschule Mainz.\nBiblioteche.\nMagonza, citt\u00e0 in cui fu inventata la stampa a caratteri mobili, ha una lunga tradizione di biblioteche e collezioni librarie, riconducibile alla fondazione della \"Bibliotheca Universitatis Moguntinae\" nel 1477. Essa costitu\u00ec la base nel 1805 per la creazione ad opera del ministro degli interni francese Champagny della biblioteca comunale. Molti libri provengono dalla confisca dei beni di numerosi conventi e ordini religiosi fatte nel XVIII secolo.\nAgli inizi del XX secolo la biblioteca comunale ottenne la sua attuale sede in un restaurato edificio in stile liberty nella Mainzer Rheinallee vicino al palazzo del principe elettore. Essa si divide in un settore riservato ai ricercatori ed uno accessibile a tutta la cittadinanza, nei pressi della stazione centrale.\nMusei.\nIl panorama museale di Magonza \u00e8 caratterizzato da musei storici e archeologici. Il museo romano-germanico (R\u00f6misch-Germanisches Zentralmuseum) fondato nel 1852 \u00e8 ospitato nel palazzo del principe elettore. Accanto a collezioni preistoriche e protostoriche, romane e medievali, il museo possiede un laboratorio di restauro di fama internazionale. Esso ha collaborato al restauro ed alla conservazione di importanti ritrovamenti archeologici come, ad esempio, la mummia del Similaun o il tesoro di Sip\u00e1n (corredo funebre di un principe preincaico del Per\u00f9).\nIl Landesmuseum di Magonza, fondato nel 1803, \u00e8 uno dei pi\u00f9 antichi musei della Germania ed ospita un vasto assortimento di oggetti dall'et\u00e0 della pietra fino alla modernit\u00e0. Vi sono raccolti molti resti romani, tra cui i pi\u00f9 impressionanti sono i monumenti in pietra nella cosiddetta \"Steinhalle\", compresi la colonna di Giove e l'arco di Dativius-Victor. Altrettanto interessanti sono il \"Mainzer R\u00f6merkopf\", che ritrae un membro della dinastia giulio-claudia, e la testa in bronzo della dea celtica Rosmerta. La ricca collezione di quadri risale ad una donazione di 36 dipinti da parte di Napoleone, che fu anche l'occasione della creazione del museo.\nAltri resti della citt\u00e0 romana sono conservati nel museo della navigazione, in cui sono esposte alcune navi romane, ritrovate nel 1980 durante i lavori di costruzione di un albergo sulla sponda del Reno. Anche le statue di Iside e Cibele sono emerse in un cantiere edile e sono esposte nella R\u00f6merpassage.\nI ritrovamenti fatti sul suolo sacro sono stati raccolti a partire dal 2003 in un'esposizione organizzata con moderni criteri pedagogici.\nIl museo Gutenberg \u00e8 interamente dedicato all'invenzione della stampa a caratteri mobili e conserva due delle 48 copie superstiti dalla Bibbia di Gutenberg. Sono anche esposti numerosi oggetti relativi alla storia delle tecniche di stampa e della tipografia.\nIl museo diocesano nel chiostro del duomo documenta la storia della diocesi di Magonza. Tra gli altri musei, oltre al museo di storia cittadina, vi \u00e8 un museo dedicato al carnevale. Il museo di storia naturale \u00e8 il pi\u00f9 grande della Renania-Palatinato ed \u00e8 specializzato nella biologia e nelle scienze della terra. Il museo della guarnigione \u00e8 ospitato all'interno della cittadella e vi sono esposti materiali relativi alla bimillenaria storia della citt\u00e0 fortezza di Magonza.\nTeatri.\nA Magonza sono presenti vari teatri, dove si svolgono spettacoli teatrali e concerti. Il pi\u00f9 grande e famoso di essi \u00e8 il teatro di Stato nel Gutenbergplatz, suddiviso in Gro\u00dfe Haus (nella foto), Kleines Haus e TIC (Theater im City), il cui nome rimanda al cinema City di cui il TIC ha preso il posto.\nIl Frankfurter Hof, che non funge soltanto da teatro, risale all'Ottocento ed ha avuto una storia piuttosto movimentata. In origine si trattava di una trattoria con un salone per le feste e nel 1842 vi si tennero le prime \"sedute\" del carnevale di Magonza. Durante le insurrezioni del 1848 l'edificio fu un luogo di ritrovo per i democratici che stavano preparando le elezioni per l'assemblea nazionale. In seguito all'interno del Hof si tennero vari incontri ecclesiastici, come i Katholikentage del 1851 e del 1871. Nel 1944 i saloni furono adibiti a cinema. L'edificio, abbandonato e cadente, fu acquistato dal comune nel 1972 e dal 1991 ospita un centro culturale.\nVi sono poi altri palcoscenici minori come i Mainzer Kammerspiele, il famoso Mainzer Forumtheater unterhaus e la Showb\u00fchne Mainz, dove si tengono svariati spettacoli, anche di artisti emergenti.\nOrchestre.\nA Magonza operano numerose orchestre.\nCori.\nI principali cori presenti in citt\u00e0 sono i seguenti:\nEditoria e letteratura.\nL'invenzione della stampa a caratteri mobili di Gutenberg ha dato inizio ad una lunga tradizione tipografica che ha favorito la vocazione letteraria della citt\u00e0.\nLa Johannisnacht (terzo fine settimana di giugno), istituita dopo la seconda guerra mondiale, \u00e8 una manifestazione culturale dedicata alla letteratura ed alla commemorazione di Gutenberg.\nIl Mainzer Stadtschreiber \u00e8 un concorso letterario istituito nel 1984 dalle reti televisivi ZDF e 3sat e dalla citt\u00e0 di Magonza. Annualmente viene premiato uno scrittore, a cui viene assegnato per un anno un domicilio (Stadtschreiberdomizil) nel museo dedicato a Gutenberg. Tra i premiati si trovano nomi noti, come Sarah Kirsch (1988), Horst Bienek (1989), Peter H\u00e4rtling (1995) e Urs Widmer (2003).\nOgni due anni la citt\u00e0 assegna anche un premio per giovani scrittori di Magonza.\nLa Minipressen-Messe (MMPM) \u00e8 la pi\u00f9 grande fiera libraria europea dei piccoli editori e dal 1970 si tiene ogni due anni sulle rive del Reno. Nella cornice della fiera la citt\u00e0 di Magonza assegna fin dal 1979 un premio, intitolato a Victor Otto Stomps, alle piccole case editrici che abbiano svolto delle attivit\u00e0 di spicco.\nL'ultima manifestazione letteraria dell'anno \u00e8 la fiera del libro che si tiene a novembre nel municipio. La fiera, che si tiene nella sua forma attuale a partire dal 2001, \u00e8 organizzata dal consorzio delle case editrici di Magonza ed \u00e8 dedicata ogni anno ad un tema differente che viene affrontato in conferenze, letture e workshop.\nTelevisioni, giornali e case editrici.\nMagonza \u00e8 sede della ZDF (il secondo canale della televisione pubblica tedesca), degli studi per la Renania-Palatinato della SWR, cos\u00ec come di alcune radio e televisioni private.\nI principali quotidiani sono la Allgemeine Zeitung e Mainzer Rhein-Zeitung. Tra i periodici ci sono i Mainzer Vierteljahreshefte che si occupano di cultura, politica, economia e storia e giornali come la STUZ e Der Mainzer.\nMagonza \u00e8 anche sede della casa editrice Philipp von Zabern, che, fondata nel 1802, \u00e8 molto nota per le sue pubblicazioni di archeologia, storia e storia dell'arte.\nHa sede a Magonza anche il produttore discografico Schott Musik International.\nLe aziende del settore mediatico sono tra i maggiori datori di lavoro della citt\u00e0: la sola ZDF nel 2004 ha occupato circa persone.\nGeografia antropica.\nAlcune frazioni sulla sponda destra del Reno passarono sotto l'amministrazione di Wiesbaden dopo la seconda guerra mondiale. Tale perdita fu controbilanciata da alcune nuove annessioni nel 1969. A partire dal 1962 fu costruita la nuova frazione di Lerchenberg; a partire dal 2000 la citt\u00e0 \u00e8 impegnata nel progetto regionale-federale citt\u00e0 sociale, volto a migliorare la qualit\u00e0 della vita in alcune aree periferiche.\nNella seguente tabella sono riportati i nomi dei comuni che nel corso della storia sono passati amministrativamente a far parte della citt\u00e0 di Magonza.\n1 \"dal settembre 1945 amministrati dalla citt\u00e0 di Wiesbaden\"\n2 \"dal settembre 1945 comuni indipendenti nel circondario di Gro\u00df-Gerau\"\nFrazioni.\nIl territorio comunale di Magonza \u00e8 suddiviso in 15 Ortsbezirke (distretti locali). Ognuno di essi ha un Ortsbeirat (consiglio locale) di 13 membri nominati tramite elezione diretta ed un Ortsvorsteher (presidente locale), anch'egli eletto direttamente dalla popolazione, che presiede l'Ortsbeirat. L'Ortsbeirat deve essere consultato per tutte le importanti questioni che riguardano l'Ortsbezirk. La decisione finale su tali materie spetta comunque al consiglio comunale.\nOrtsbezirke della citt\u00e0:\nEconomia.\nGli indicatori economici di Magonza negli ultimi anni sono sempre stati molto positivi e collocano la citt\u00e0 ai primi posti in Germania per quello che riguarda ad esempio il reddito e la produttivit\u00e0. Magonza-Rheinhessen fa parte della rete \"Great Wine Capitals Global Network\" assieme a Bilbao-Rioja, Bordeaux, Citt\u00e0 del Capo, Firenze-Toscana, Melbourne, Mendoza, Porto e San Francisco-Napa Valley.\nIndustria.\nNel 2003 a Magonza erano attive 74 aziende con pi\u00f9 di 20 dipendenti, concentrate nella zona compresa tra il centro e la frazione di Mombach. Le maggiori industrie sono la Erdal, la Schott AG, la Cargill e la Archer Daniels Midland. La Schott AG si \u00e8 trasferita da Jena a Magonza dopo la Seconda guerra mondiale, oggi impiega dipendenti e dal 1988 ha aperto un centro di ricerca nella frazione di Marienborn. La cartiera WEPA nel 2006 ha acquisito la Hakle Werk dal produttore statunitense Kimberly &amp; Clark ed oggi a Magonza produce carta igienica.\nNel 1965 la IBM si insedi\u00f2 nella frazione di Hechtsheim con uno stabilimento dove si producevano dischi rigidi. Nel 2002 con la cessione alla Hitachi si \u00e8 passati ad un'attivit\u00e0 di consulenza aziendale e sviluppo di software.\nLa BioNTech \u00e8 un'azienda di biotecnologia e biofarmaceutica attiva nell'ambito della ricerca, sviluppo e commercializzazione di farmaci. L'azienda farmaceutica Novo Nordisk \u00e8 insediata in citt\u00e0 dagli anni 1970 ed oggi vi lavorano 400 persone. La Siemens AG ed il produttore di spezie Moguntia hanno invece entrambe origine nel 1903.\nNel 1919 fu fondato il produttore di brezel Ditsch.\nServizi.\nI principali alberghi sono l'Hilton, lo Hyatt, l'Atrium Hotel, il Design-Hotel Quartier 65 ed il Favorite Parkhotel.\nA Magonza ha sede l'azienda di spedizione G.L. Kayser, che, fondata nel 1787, \u00e8 la seconda pi\u00f9 antica azienda a conduzione familiare ancora operante in Germania.\nLa Mainzer Volksbank eG di Magonza \u00e8 la principale banca popolare della Renania-Palatinato.\nInfrastrutture e trasporti.\nNella zona di Magonza il Reno \u00e8 attraversato da 5 ponti: due autostradali (Weisenauer Br\u00fccke della A 60 e Schiersteiner Br\u00fccke della A 643), due ferroviari (S\u00fcdbr\u00fccke in direzione aeroporto di Francoforte e la Kaiserbr\u00fccke verso Wiesbaden) e la Theodor-Heuss-Br\u00fccke (tra il centro della citt\u00e0 e Mainz-Kastel, frazione di Wiesbaden), nei cui paraggi sorgeva anche l'antico ponte romano. Il successivo ponte a valle si trova a Coblenza, quello a monte si trova a Worms.\nStrade.\nIl territorio comunale \u00e8 attraversato in direzione est-ovest dall'autostrada A 60 dal raccordo di Nahetal a quello di R\u00fcsselsheim, cos\u00ec come dall'autostrada A 643 che dalla A 60 si dirama in direzione nord. La A 63 invece si dirige verso sud, passando per Alzey e proseguendo per Kaiserslautern. Anche le strade statali 9 e 40 attraversano il territorio di Magonza.\nUna caratteristica di Magonza a partire dal 1853 sono i suoi cartelli stradali: le strade contrassegnate con la segnaletica rossa hanno un andamento prevalentemente ortogonale al Reno, mentre le strade parallele al Reno sono indicate con cartelli blu. I nomi delle vie minori, specialmente se lontane dal Reno, sono invece scritti su cartelli bianchi.\nMobilit\u00e0 urbana.\nLa spina dorsale del trasporto pubblico di Magonza \u00e8 formata da 3 linee di tram e 21 di autobus della Mainzer Verkehrsgesellschaft (compagnia di trasporti di Magonza) e di altre aziende. Assieme alla ESWE di Wiesbaden esse formano una rete comune che si estende nelle due citt\u00e0. I mezzi pubblici di Magonza trasportano quotidianamente circa persone. La citt\u00e0 \u00e8 anche servita ogni giorno da circa 440 treni locali e 80 treni a lunga percorrenza, tra cui alcuni ad alta velocit\u00e0 (si veda anche Mainz Hauptbahnhof).\nPorti.\nIl porto di Magonza occupa una superficie di 30 ettari, vi transitano navi all'anno (2003) per un totale di 1,3 milioni di tonnellate di merci.\nAeroporti.\nNella frazione di Finthen sorge un aeroporto con una pista di atterraggio di metri.\nAmministrazione.\nGemellaggi.\nLa frazione di Magonza-Finthen \u00e8 gemellata con Rodengo.\nSport.\nIl \"Mainzer Turnverein von 1817\" \u00e8 la seconda societ\u00e0 sportiva pi\u00f9 antica tra quelle attualmente attive in Germania. I settori in cui \u00e8 suddiviso sono la ginnastica, il badminton, la pallacanestro, la scherma, il calcio, la pallamano, il gioco dei birilli, il Modern sports karate, lo sci, il tennis e la pallavolo.\nDal 2000 a Magonza si tiene la maratona Gutenberg.\nIn occasione del Mainzer Chess Classics i migliori giocatori di scacchi del mondo si ritrovano nella Rheingoldhalle di Magonza.\nLa squadra di minigolf MGC Mainz milita nella massima serie e vi giocano molti campioni della nazionale tedesca.\nCalcio.\nA Magonza e nelle sue frazioni vi sono numerose squadre di calcio, tra le quali spicca il 1. FSV Mainz 05, che milita attualmente in Bundesliga e dalla sua fondazione non \u00e8 mai scesa sotto la terza serie. Nella stagione 2005-2006 ha partecipato alla Coppa UEFA. All'inizio dell'annata 2010-2011 la squadra ha fatto parlare molto di s\u00e9 per via di un roboante inizio di stagione che l'ha vista vincere le prime sette partite di campionato, raccogliendo importanti vittorie, come quella in casa dei detentori del Bayern Monaco. Al termine dell'annata si \u00e8 piazzata quinta, miglior piazzamento di sempre in Bundesliga.\nAtletica leggera.\nL'associazione sportiva universitaria ha sfornato numerosi olimpionici, tra cui Ingrid Mickler-Becker, vincitrice nella staffetta 4 \u00d7 100m nel 1972, Lars Riedel, vincitore nel lancio del disco nel 1996, Marion Wagner e Florence Ekpo-Umoh.\nPallacanestro.\nLa squadra femminile ASC Theresianum Mainz ha giocato nella massima serie.\nBaseball.\nI Mainz Athletics sono tra le formazioni di punta della Germania meridionale.\nLotta.\nL'ASV Mainz 1888 ottenne nel 1973 e nel 1977 il titolo di campione di Germania a squadre, nel 1975 fu vicecampione e nel 1969 vinse la coppa di Germania. Nella stagione 2006/07 la formazione ottenne nuovamente la partecipazione alla prima serie.\nCanottaggio.\nIl Mainzer Ruder-Verein (MRV) del 1878 \u00e8 rappresentato dal 1912 nelle competizioni internazionali ed \u00e8 una delle squadre di maggior successo in Germania. Con i suoi circa 600 iscritti \u00e8 anche una delle societ\u00e0 canoistiche tedesche pi\u00f9 grandi."}
{"id": "16118", "revid": "9", "url": "https://it.wikipedia.org/wiki?curid=16118", "title": "Argovia", "text": ""}
{"id": "16121", "revid": "125302885", "url": "https://it.wikipedia.org/wiki?curid=16121", "title": "Numero quantico di spin", "text": "Il numero quantico di spin, indicato con formula_1 \u00e8 un numero quantico che quantizza il momento angolare di spin formula_2.\nIl modulo formula_3 del momento angolare di spin \u00e8 \nPer le particelle quantistiche, formula_1 \u00e8 un numero intero formula_6 per i bosoni e semintero formula_7 per i fermioni. Il teorema spin-statistica connette la statistica di Bose-Einstein ai bosoni e quella di Fermi-Dirac ai fermioni.\nIl numero quantico magnetico di spin o numero quantico secondario di spin, indicato con formula_8, \u00e8 invece associato alla componente formula_9 del momento angolare di spin di una particella:\ndove \"formula_8\" pu\u00f2 essere positivo o negativo. Infatti il numero quantico magnetico di spin formula_8 pu\u00f2 assumere tutti i valori compresi nell'intervallo formula_13\nAd esempio, se formula_14 i possibili valori sono formula_15 ; mentre nel caso formula_16 si avrebbe invece formula_17, che non si riscontra nei risultati ottenuti in esperimenti come quello di Stern-Gerlach.\nLo spin \u00e8 legato ad una quantit\u00e0 sperimentalmente misurabile, il momento di dipolo magnetico di spin:\ndove formula_19 \u00e8 la carica, formula_20 la massa della particella e formula_21 il rapporto giromagnetico. formula_22 \u00e8 un numero adimensionale che dipende dalla struttura interna del nucleo e vale formula_23 per l'elettrone, formula_24 per il neutrone e formula_25 per il protone.\nPer l'elettrone:\ncon formula_27 magnetone di Bohr. Dato che formula_28 e lo spin dell'elettrone vale formula_29 si ha:"}
{"id": "16128", "revid": "104458", "url": "https://it.wikipedia.org/wiki?curid=16128", "title": "Canton Argovia", "text": "Il Canton Argovia (tedesco Aargau, francese \"Argovie\", romancio \"Argovia\", in Svizzero tedesco \"Aargau\") \u00e8 uno dei cantoni pi\u00f9 settentrionali della Svizzera. Comprende la parte bassa del corso del fiume Aar, che d\u00e0 il nome al cantone (Aargau significa \"Distretto dell'Aar\").\nGeografia fisica.\nL'area totale del cantone \u00e8 di 1404\u00a0km\u00b2, la sua popolazione di circa abitanti (dati del 2016). La capitale \u00e8 Aarau. Confina con la Germania (Land Baden-W\u00fcrttemberg) a nord. Ad ovest si trovano il Canton Basilea Campagna, il Canton Soletta e il Canton Berna. Il Canton Lucerna giace a sud, mentre il Canton Zurigo e il Canton Zugo sono a est.\nIl Canton Argovia \u00e8 uno dei meno montagnosi della Svizzera, e forma parte di una grande piana a nord delle Alpi e ad est del Massiccio del Giura, sulla quale si ergono basse colline. La superficie del terreno \u00e8 graziosamente diversificata, tratti ondulati e foreste fitte si alternano con vallate fertili irrigate principalmente dall'Aar e dai suoi affluenti.\nNel Canton Argovia si trovano le famose sorgenti sulfuree di Baden e Schinznach, mentre a Rheinfelden ci sono delle grandi sorgenti saline. Appena sotto Brugg il fiume Reuss e il Limmat si uniscono all'Aar, mentre attorno a Brugg si trovano le rovine del castello degli Asburgo, il vecchio convento Koenigsfelden (con dei fini vetri dipinti medioevali) e i resti dell'insediamento Romano di \"Vindonissa\" (Windisch).\nStoria.\nPoich\u00e9 questa regione fu, fino al 1415, il centro del potere degli Asburgo, vi si trovano molti vecchi castelli. Esempi comprendono Habsburg, Lenzburg e Wildegg. Ci sono anche diversi ex monasteri, come a Wettingen e Muri. Tutti questi conventi vennero fondati dalla famiglia degli Asburgo e la loro chiusura, decisa dalla confederazione nel 1841, fu una delle cause principali della guerra civile chiamata la \"Guerra del Sonderbund\", del 1847. Argovia \u00e8 anche ritenuta la casa ancestrale dell'autore riformista George Mangold (1822-1894).\nNel 1415 la regione dell'Argovia venne presa agli Asburgo dai confederati svizzeri. Berna tenne la porzione sud-occidentale (Zofingen, Unterkulm, Aarau, Lenzburg, e Brugg). Alcuni distretti, chiamati i \"Freie \u00c4mter\" o \"Amministrazioni Libere\" ( Muri e Bremgarten), assieme alla contea di Baden, vennero governate come \"terre assoggettate\" a tutti o ad alcuni dei Confederati. Nel 1798 la porzione bernese divenne il Canton Argovia della Repubblica Elvetica, il resto form\u00f2 il Canton Baden. Nel 1803, le due met\u00e0 vennero unite sotto il nome di Canton Argovia, che venne quindi ammesso come pieno membro della ricostituita Confederazione. Il Vallone di Frick, contenenti i distretti di Laufenburg e Rheinfelden ceduto alla Repubblica Elvetica dall'Austria nel 1802, divenne anch'esso parte del Canton Argovia. Nel 2003 il cantone ha celebrato il suo 200\u00ba anniversario.\nEconomia.\nI terreni del Canton Argovia sono i pi\u00f9 fertili della Svizzera. Allevamento di vacche, coltivazione di cereali e frutteti sono le principali attivit\u00e0 economiche del cantone. L'industria \u00e8 sviluppata, particolarmente nel campo dell'ingegneria elettrica, degli strumenti di precisione, nella produzione di ferro, acciaio e cemento.\nCi sono le centrali nucleari di Beznau con due reattori e Leibstad un reattore. Un numero significativo di persone fa il pendolare con il centro finanziario della citt\u00e0 di Zurigo, appena oltrepassato il confine cantonale.\nIl turismo \u00e8 di proporzioni significative, dovuto in particolar modo alle sorgenti calde di Baden e Schinznach Bad. L'escursionismo \u00e8 un'altra fonte di turismo, ma di importanza pi\u00f9 limitata.\nDistretti.\nIl Canton Argovia \u00e8 diviso in 11 distretti (\"Bezirke\"):\nMunicipalit\u00e0.\nIl Canton Argovia ha un totale di 212 municipalit\u00e0. Tra le principali: Aarau, Baden, Brugg, Lenzburg, \nBremgarten, Wettingen e Wohlen."}
{"id": "16130", "revid": "547034", "url": "https://it.wikipedia.org/wiki?curid=16130", "title": "Elicit\u00e0", "text": "L'elicit\u00e0 classica di una particella \u00e8 definita come la proiezione del suo vettore di spin formula_1 nella direzione del suo impulso (quantit\u00e0 di moto) formula_2 :\nDalla definizione consegue che se il vettore di spin punta nella stessa direzione del momento, allora l'elicit\u00e0 sar\u00e0 positiva, altrimenti negativa.\nIn meccanica quantistica, una misura dello spin in una direzione particolare (in questo caso la direzione del moto) pu\u00f2 avere solo un numero finito di esiti. Una particella a spin S che si muove lungo la direzione z, avr\u00e0 pertanto S = S, S-1, S-2, ..., -S. In particolare, una particella a spin 1/2 pu\u00f2 avere solo elicita \u00b11/2. Per una particella a spin 1, sono possibili tre orientazioni: -1,0,1. \nIn relativit\u00e0 ristretta esiste la possibilit\u00e0 che una particella sia senza massa. Tuttavia, per particelle prive di massa alcune orientazioni non sono disponibili. Per esempio, usando la teoria delle rappresentazioni del gruppo di Lorentz, \u00e8 possibile dimostrare che l'orientazione S=0 non \u00e8 disponibile per una particella priva di massa con spin 1. Pertanto, l'elicit\u00e0 di un fotone pu\u00f2 essere solo \u00b11. In generale, per particelle prive di massa l'elicit\u00e0 coincide con la chiralit\u00e0 moltiplicata per il modulo dello spin. Nel caso di una particella priva di massa a spin 1/2, se l'elicit\u00e0 \u00e8 -1/2, la chiralit\u00e0 \u00e8 -1 (chiralit\u00e0 sinistrorsa) mentre se l'elicit\u00e0 \u00e8 +1/2, la chiralit\u00e0 \u00e8 +1 (chiralit\u00e0 destrorsa). Queste relazioni valgono assumendo la costante di Planck ridotta \u0127 pari a 1 (sistema naturale). Nel Sistema internazionale di unit\u00e0 di misura, l'elicit\u00e0 di una particella a spin 1/2 \u00e8 \u00b1\u0127/2.\nAnalogamente, l'elicit\u00e0 di un fotone \u00e8 \u00b11 mentre l'elicit\u00e0 di una particella con massa a spin 1 pu\u00f2 essere -1,0,+1.\nL'elicit\u00e0 di una particella \"non\" \u00e8 in generale un invariante di Lorentz. Infatti, mediante una trasformazione di Lorentz che manda formula_4 in formula_5, si pu\u00f2 cambiare il segno dell'elicit\u00e0 della particella. Questa operazione non \u00e8 possibile per particelle di massa nulla poich\u00e9 esse si propagano con la velocit\u00e0 della luce e dunque non \u00e8 possibile fare una trasformazione di Lorentz formula_4 in formula_5 . Segue di conseguenza che per queste particelle l'elicit\u00e0 \u00e8 una grandezza Lorentz-invariante. In conclusione, se la massa \u00e8 diversa da zero allora l'elicit\u00e0 \"non\" \u00e8 una quantit\u00e0 Lorentz-invariante mentre se la massa \u00e8 uguale a zero, l'elicit\u00e0 \u00e8 una quantit\u00e0 Lorentz-invariante. \nIl caso dei neutrini \u00e8 particolarmente interessante. Se trascuriamo la massa dei neutrini, l'elicit\u00e0 dei neutrini prodotti dalle interazioni deboli vale -1/2 (elicit\u00e0 sinistrorsa). Ci\u00f2 \u00e8 stato dimostrato dall'esperimento di Goldhaber nel 1957. Grazie alle oscillazioni del neutrino, per\u00f2, oggi sappiamo che i neutrini sono particelle massive. Pertanto, \u00e8 sbagliato identificare elicit\u00e0 e chiralit\u00e0 per questo tipo di particelle. I neutrini che partecipano alla interazioni deboli, hanno chiralit\u00e0 uguale a -1 (chiralit\u00e0 sinistrorsa) e la probabilit\u00e0 che essi siano osservati in un sistema di riferimento con un'elicit\u00e0 di segno opposto rispetto alla chiralit\u00e0 (ovvero con elicit\u00e0 destrorsa) \u00e8 diversa da zero. Questo fenomeno \u00e8 molto raro nei neutrini, dove la massa \u00e8 praticamente trascurabile, ma \u00e8 frequente in particelle pi\u00f9 pesanti come gli elettroni o i muoni."}
{"id": "16138", "revid": "26630", "url": "https://it.wikipedia.org/wiki?curid=16138", "title": "Lingua gaelica", "text": "Con il termine gaelico (o goidelico) si designano generalmente almeno quattro lingue strettamente imparentate: "}
{"id": "16140", "revid": "11", "url": "https://it.wikipedia.org/wiki?curid=16140", "title": "Marco Aurelio Commodo Antonino", "text": ""}
{"id": "16141", "revid": "11", "url": "https://it.wikipedia.org/wiki?curid=16141", "title": "Marcus Aurelius Commodus Antoninus", "text": ""}
{"id": "16142", "revid": "767487", "url": "https://it.wikipedia.org/wiki?curid=16142", "title": "Io sono un autarchico", "text": "Io sono un autarchico \u00e8 il primo lungometraggio di Nanni Moretti, uscito nel 1976.\nTrama.\nMichele, che vive in un appartamento romano e viene mantenuto economicamente dal padre, dopo essere stato abbandonato dalla moglie insieme al figlio Andrea, occupa il suo tempo recitando in una compagnia teatrale sperimentale sotto la direzione artistica dell'amico Fabio. Fra le varie vicende, il gruppo teatrale si avventura in una poco piacevole esperienza di \"training\" in collina, dalla quale alcuni non ritorneranno.\nMentre prosegue la messa in scena dello spettacolo, Michele passa il tempo con il figlio cercando di riallacciare il rapporto con Silvia, Fabio cerca disperatamente di contattare un critico teatrale per la prima della commedia. Alla fine lo spettacolo viene messo in scena e il critico teatrale lo commenta parlando di tutto tranne che della trama.\nDopo varie repliche che vedono il pubblico progressivamente diminuire, Michele e la moglie si lasciano definitivamente, mentre Fabio viene abbandonato dal pubblico dopo un inutile tentativo di aprire un dibattito con gli spettatori.\nProduzione.\nCostato appena 3 milioni e settecentomila lire e interpretato da attori non professionisti (amici, parenti, intellettuali), \u00e8 il primo lungometraggio di Moretti, girato in Super8 e in tre mesi a Roma. Pi\u00f9 per limiti tecnici che per scelta stilistica, \u00e8 quasi interamente composto da riprese a camera fissa e da sequenze che per lo pi\u00f9 si esauriscono in un'unica inquadratura. Il film \u00e8 interamente doppiato.\nSuccessivamente venne poi ristampato in 16 mm per la distribuzione nazionale.\nDistribuzione.\nLa prima del film ebbe luogo il 14 dicembre del 1976, al Filmstudio di Roma, all'interno di una rassegna dedicata al \"Nuovo cinema italiano\", disertata da molte delle principali firme giornalistiche per lo scarso richiamo esercitato dallo sconosciuto autore. Questa comunque non \u00e8 la prima presentazione di un Super8 di Moretti al Filmstudio: un anno prima, il 6 dicembre, erano state presentate tre sue opere all'interno della rassegna \"Dimensione Super8\": i cortometraggi \"P\u00e2t\u00e9 de bourgeois\" (1973) e \"La sconfitta\" (1973) e il mediometraggio \"Come parli frate?\" (1974), una parodia del romanzo \"I promessi sposi\".\nA dispetto delle previsioni degli organizzatori, il film ha un notevole successo di pubblico, grazie anche alle favorevoli recensioni di alcune autorevoli firme giornalistiche (Callisto Cosulich, Tullio Kezich, Alberto Farassino), e resta in programma sino al 20 dicembre. Ogni sera, al termine delle proiezioni, Nanni Moretti deve portarsi a casa le bobine, essendo quella l'unica copia in circolazione. Inoltre il formato Super8 non ha negativo e non pu\u00f2 quindi essere ristampato.\nRistampato in pellicola 16 mm, a spese dell'ARCI, il film venne cos\u00ec distribuito anche sul territorio nazionale, per cineclub e sale d'essai, mentre a Roma, oltre a restare in programmazione al Filmstudio altri tre mesi, da marzo a maggio 1977 per tre proiezioni giornaliere, viene richiesto, per una settimana, anche dal Politecnico, un altro cineclub. La consacrazione definitiva avviene con la trasmissione, nell'ottobre 1977, da parte della seconda rete RAI.\nLa novit\u00e0 del film, con le sue connotazioni di \u00abconversione in senso democratico della macchina cinema\u00bb, viene proposta anche all'estero. Alla Berlinale la pellicola viene presentata al \"Forum\", una rassegna parallela, mentre a Parigi resta in programmazione per un mese allo Studio des Ursulines.\nIl caso del \"Rizzoli\".\nNel 1977 \"Io sono un autarchico\" fu candidato alla vittoria finale della sesta edizione del \"Premio Angelo Rizzoli\", sezione autori cinematografici italiani giovani. La giuria del concorso - presieduta da Leone Piccioni - era composta da Carlo Bernari, Guglielmo Biraghi, Tullio Kezich, Gian Luigi Rondi, Angelo Solmi, Alberto Lattuada, Renato Guttuso, Virna Lisi, Alberto Sordi, Luigi Torino e Alberto Arbasino (quest'ultimo in collegamento telefonico).\nLe votazioni si svolsero ad Ischia l'8 maggio ed ogni giurato aveva la facolt\u00e0 di motivare la propria preferenza di fronte alla platea: molti si avvalsero di questa opportunit\u00e0 (ricevendo anche delle critiche) ma altri, come Sordi, si rifiutarono di parlare in pubblico. Dopo quattro votazioni, il film di Nanni Moretti era in vantaggio nelle preferenze senza per\u00f2 aver conseguito la maggioranza assoluta dei voti; per superare l\"'impasse\" Arbasino e un altro giurato, di cui non si conosce l'identit\u00e0, modificarono il proprio voto e optarono per \"Un cuore semplice\" di Giorgio Ferrara, che vinse. Non appena apprese la notizia, Moretti grid\u00f2 una parolaccia e abbandon\u00f2 le premiazioni in lacrime.\nFu per molto tempo parer comune che l'altro giurato che ne decret\u00f2 la sconfitta fosse Alberto Sordi: la successiva polemica tra i due cineasti romani, culminata nella celebre battuta contro il suo cinema in \"Ecce Bombo\", non fece che rinforzare questa tesi. Tuttavia molti anni dopo, in un'intervista concessa al \"Corriere della Sera\" nel 1996, \"Albertone\" afferm\u00f2 di aver sempre sostenuto durante le votazioni \"quel ragazzo magro ed emotivo\" e di conoscere il nome del giurato che aveva cambiato preferenza, ma di non volerlo rivelare essendo \"un giurato d'onore\".\nNanni Moretti comunque si rifece l'anno dopo, vincendo il \"Premio Angelo Rizzoli\" del 1978 proprio per \"Ecce Bombo\"."}
{"id": "16146", "revid": "287204", "url": "https://it.wikipedia.org/wiki?curid=16146", "title": "Niteroi", "text": ""}
{"id": "16149", "revid": "217", "url": "https://it.wikipedia.org/wiki?curid=16149", "title": "Cartoon", "text": ""}
{"id": "16151", "revid": "118373909", "url": "https://it.wikipedia.org/wiki?curid=16151", "title": "Napster", "text": "Napster era un programma di file sharing creato da Shawn Fanning e Sean Parker e attivo dal giugno 1999 fino al luglio 2001.\nDopo l'acquisizione da parte di Roxio, \u00e8 divenuto un servizio legalizzato a pagamento con una prova gratuita di 30 giorni.\nStoria.\nNapster fu il primo sistema di peer-to-peer di massa e divenne disponibile nella primavera del 1999; ma nella prima met\u00e0 del 2000 i Metallica promossero una causa legale al fine di impedire l'utilizzo del programma, contestando le accuse di violazione di copyright e delle violazioni \"Racketeer Influenced and Corrupt Organizations Act\".\nNel luglio 2001 un giudice ordin\u00f2 ai server Napster di chiudere l'attivit\u00e0 a causa della ripetuta violazione di copyright. Il 24 settembre 2001 la sentenza fu parzialmente eseguita. L'accordo prevedeva che Napster pagasse 26 milioni di dollari come risarcimento per i danni del passato, per utilizzo non autorizzato di brani musicali e 10 milioni di dollari per royalties future. Per poter pagare queste parcelle, Napster tent\u00f2 di convertire il servizio da gratuito a pagamento. Un prototipo fu testato nella primavera del 2002, ma non fu mai reso pubblicamente disponibile.\nIl 17 maggio 2002 Napster venne acquistato da Bertelsmann AG per 8 milioni di dollari. Secondo i termini dell'accordo il 3 giugno 2002 Napster chiese l'applicazione della procedura concorsuale ai sensi del \"Chapter 11\" al fine di tutelarsi in maniera legale. Il 2 settembre 2002 un giudice fallimentare blocc\u00f2 la vendita a Bertelsmann imponendo a Napster di liquidare i suoi \"asset\" secondo le disposizioni contenute nel \"Chapter 7\" che regolano i casi di fallimento negli USA. \nDopo l'offerta di 2,23 milioni di dollari alla Private Media Group, il marchio Napster e il logo sono stati acquistati dalla Roxio, che ha rilanciato il servizio di download di musica come \"Napster 2.0\", a pagamento.\nCaratteristiche.\nIl programma utilizzava un protocollo di rete peer-to-peer centralizzato, si basava su un sistema di server centrali che mantenevano la lista dei sistemi connessi e dei file condivisi, mentre le transazioni vere e proprie avvenivano direttamente tra i vari utenti. "}
{"id": "16152", "revid": "124453716", "url": "https://it.wikipedia.org/wiki?curid=16152", "title": "Antonio Scarpa", "text": "Biografia.\nNato a Lorenzaga di Motta di Livenza da Giuseppe e Francesca Corder, Antonio fu avviato agli studi dallo zio Paolo, prete, che ne intu\u00ec le doti e si occup\u00f2 di persona dei suoi studi inviandolo, dopo averlo opportunamente preparato, al seminario di Portogruaro, dove frequent\u00f2 il ginnasio come esterno, alloggiando nel frattempo da una zia paterna.\nLepido Rocco narra che, all'insaputa della zia, il giovane spietatamente uccidesse a poco a poco un'intera covata di pulcini per esaminarne il cuore, il cervello, l'intestino e lo scheletro. Scoperta la cosa, la zia ne fece un dramma.\nCon questo atto, invece, Antonio mostr\u00f2 la vocazione della sua vita. Sempre lo zio Paolo lo avvi\u00f2 agli studi universitari a Padova, dove si laure\u00f2 in medicina e chirurgia il 19 maggio 1770, formandosi sotto i professori Girolamo Vandelli e Giovanni Battista Morgagni, del quale Antonio sarebbe poi diventato assistente fino alla morte del celebre patologo.\nNel 1772 ottenne la cattedra anatomo-chirurgica all'Universit\u00e0 di Modena e Reggio Emilia, che tenne fino al 1783, anno in cui fu chiamato dalla Corte di Vienna all'Universit\u00e0 di Pavia. In entrambe le citt\u00e0 si adoper\u00f2 per la costruzione di un teatro anatomico: quello di Modena fu inaugurato nel 1775, mentre quello di Pavia (aula Scarpa) nel 1785. Pavia, che all'epoca costituiva il centro pi\u00f9 importante della Penisola in campo scientifico, permise ad Antonio di divenire una figura di primo piano negli ambienti scientifici europei.\nAttivit\u00e0 scientifica.\nIn questi anni si interess\u00f2 in particolare alla fisiologia del sistema nervoso, sulla scia degli studi di Leopoldo Caldani e Felice Fontana.\nMolte e notevoli per importanza ed originalit\u00e0 del contenuto sono le opere che Scarpa diede alle stampe. Il suo lavoro nel campo dell'anatomia fu tanto rilevante, che diverse parti del corpo umano prendono ancora oggi il suo nome nella nomenclatura medica internazionale. L'anatomia sviluppata da Scarpa a Pavia non fu fine a s\u00e9 stessa, ma a base e servizio della fisiologia e della chirurgia.\nFu amico di Alessandro Volta, con il quale viaggi\u00f2 in Europa e frequent\u00f2 gli ambienti scientifici di Londra, Vienna e Parigi. La sua fama gli fece ottenere la Legion d'Onore e l'elezione a membro della Royal Society e delle principali accademie scientifiche europee. Quando Napoleone nel 1805 visit\u00f2 l'Universit\u00e0 di Pavia, ricevette l'omaggio del corpo docente, ma, non trovando Scarpa tra i professori, chiese dove mai egli fosse. Gli venne risposto che, non avendo prestato giuramento al nuovo governo, aveva dovuto rinunciare al posto. Al che il sovrano replic\u00f2: \"E che importano i rifiuti del giuramento e le opinioni politiche? Il dottor Scarpa onora l'universit\u00e0 e i miei Stati\". Quando gli venne finalmente presentato, gli disse: \"Quali che siano i vostri sentimenti, io li rispetto, ma non posso tollerare che voi restiate separato da un Istituto di cui siete l'ornamento. Un uomo come voi deve, come un bravo soldato, morire sul campo di battaglia.\" E lo rinomin\u00f2 nel corpo docente dell'universit\u00e0. L'anno successivo gli fu restituito anche l'incarico di Rettore.\nLa sua testa \u00e8 conservata in formalina presso il Museo per la storia dell'Universit\u00e0 di Pavia. Nessuno sa perch\u00e9 fu mozzata. Forse fu un singolare atto di omaggio, come sostenne il Panizza, suo successore: \"La testa degli uomini grandi dovrebbe essere sempre conservata, poich\u00e9 l'uomo sta tutto nella sua testa\".\nCuriosit\u00e0.\nPare che Scarpa fosse solito, in seguito al decesso di suoi illustri colleghi, utilizzarli come \"preparati anatomici\", su cui effettuare gli studi. E, a seguito di questo sua singolare abitudine, alla sua morte gli \u00e8 stato riservato un trattamento simile, ossia l'esposizione della sua testa conservata sotto formalina.\nLa sua citt\u00e0 natale, Motta di Livenza (ora Lorenzaga \u00e8 una frazione di questa citt\u00e0), gli ha intitolato un tratto romantico e ameno lungo il corso del fiume Livenzetta, che attraversa la cittadina: la Riviera Scarpa. Anche l'istituto superiore di secondo grado Antonio Scarpa \u00e8 intitolato al chirurgo.\nLa citt\u00e0 di Pavia gli ha intitolato una via, nei pressi della basilica di San Michele Maggiore.\nNell'Universit\u00e0 di Pavia nel 1785 venne inaugurata l\"'Aula Scarpa\", di forma \"semicircolare a teatro\", per uso lezioni anatomiche. Oggi essa viene usata per gli esami di tesi di laurea e per sedute di congressi medici.\nBibliografia.\nPer la cultura visiva di Antonio Scarpa, l'illustrazione delle opere anatomiche e l'importante collezione di opere d'arte antica si veda:\nCollegamenti esterni.\nSito ufficiale Museo per la storia dell'Universit\u00e0 di Pavia"}
{"id": "16153", "revid": "119654322", "url": "https://it.wikipedia.org/wiki?curid=16153", "title": "Alexandre Koj\u00e8ve", "text": "Biografia.\nNato da una famiglia di commercianti, nipote del pittore Vasilij Kandinskij, Koj\u00e8ve dimostra sin da piccolo una precoce vivacit\u00e0 intellettuale. Il padre mor\u00ec sul fronte durante il conflitto russo-nipponico, e poco dopo la madre spos\u00f2 un commilitone del marito di nome Lemkul, il quale garant\u00ec ad Alexandre un'adolescenza agiata e ricca di stimoli culturali.\nDa adolescente comincia a redigere il suo \"Diario del filosofo\", in cui annota non solo le proprie vicende biografiche ma anche le prime riflessioni filosofiche. Dopo la Rivoluzione d'Ottobre viene scoperto e arrestato dalla polizia bolscevica per aver preso parte al mercato nero. Abbandona la Russia nel 1920, per poter continuare gli studi universitari che a Mosca gli venivano negati.\nDecide cos\u00ec di partire con l'amico Georg Witt: dopo un lungo e avventuroso viaggio (in Polonia finisce in carcere con l'accusa di essere una spia bolscevica), giunge in Germania. Studia a Berlino ed a Heidelberg, laurendosi con Karl Jaspers con una tesi su Solov'\u00ebv. Dopo gli studi universitari decide di trasferirsi a Parigi, nel 1926. Qui frequenta l'amico Alexandre Koyr\u00e9, il quale nel 1933 lascia la cattedra presso l'\u00c9cole Pratique des Hautes \u00c9tudes per un incarico al Cairo, chiedendo a Koj\u00e8ve di sostituirlo e nel 1933 egli assume la cattedra vacante dando cos\u00ec il via al leggendario seminario koj\u00e8viano sulla \"Fenomenologia dello spirito\" di Hegel.\n\"Ah si, era molto bello all'\u00c9cole Pratique des Hautes \u00c9tudes, vi ho introdotto l'usanza di fumare durante i corsi. Poi si andava tutti a cena insieme con Lacan, Queneau, Bataille in un ristorante greco del quartiere che esiste ancora, l'Ath\u00e8nes. Com'era avvenuto tutto questo? Bisogna fare un passo indietro\".\nTrattandosi di una cattedra di filosofia delle religioni, era necessario mettere in evidenza le idee religiose di Hegel, inserendosi nel solco ermeneutico tracciato dai suoi predecessori; ma a differenza di Koyr\u00e9, che aveva commentato i testi anteriori alla \"Fenomenologia dello Spirito\", Koj\u00e8ve dedic\u00f2 la sua attenzione interamente a quest'ultima opera. Quel che ne emerse fu molto di pi\u00f9 di un commento in chiave religiosa, perch\u00e9, come ebbe a dire lo stesso autore, nel riassunto del corso 1933-1934, \"...il metodo di cui Hegel si serve nella \"Fenomenologia\" non consente di isolare le parti religiose, ed \u00e8 stato dunque necessario commentare l'insieme dell'opera\nLe lezioni si protrarranno fino al 1939, diventando un punto di riferimento della filosofia francese (ma non solo) del Novecento. Queste lezioni furono seguite da intellettuali quali Raymond Queneau, Georges Bataille, Raymond Aron, Roger Caillois, Michel Leiris, Henry Corbin, Maurice Merleau-Ponty e Jacques Lacan (ma vi passarono a volte anche Andr\u00e9 Breton e Hannah Arendt).\nIl 4 dicembre 1937 Koj\u00e8ve tenne una conferenza al \"Coll\u00e8ge de sociologie\" dal titolo \"Le concezioni hegeliane\". Scrive Roger Caillois: \u00abQuesta conferenza ci sconvolse, non solo per il vigore intellettuale di Koj\u00e8ve, ma per le sue stesse conclusioni. Lei [Gilles Lapouge] ricorder\u00e0 che Hegel parla dell'uomo a cavallo che segna la fine della storia e della filosofia. Per Hegel, quell'uomo era Napoleone. Ebbene! Koj\u00e8ve ci svel\u00f2 quel giorno che Hegel, pur avendo avuto una giusta intuizione, si era sbagliato di un secolo: l'uomo della fine della storia non era Napoleone, ma Stalin\u00bb.\nDurante la guerra, si rifugi\u00f2 per un periodo a Marsiglia, dov'era anche il suo amico L\u00e9on Poliakov con il quale collaborer\u00e0 alla Resistenza. Finita la guerra, Koj\u00e8ve entra a far parte dell'Amministrazione francese, ricoprendo il ruolo di alto funzionario dello Stato. Da quel momento dir\u00e0 che gli era possibile dedicarsi alla filosofia solo di domenica - da cui il soprannome datogli da Raymond Queneau \"il filosofo della domenica\". In realt\u00e0 continu\u00f2 a dialogare con importanti filosofi, da Leo Strauss a Carl Schmitt, e a scrivere saggi che verranno pubblicati soprattutto postumi. Muore a Bruxelles nel 1968.\nIntroduzione alla lettura di Hegel.\nIl corso che Koj\u00e8ve tenne sulla \"Fenomenologia dello Spirito\" ebbe un enorme successo: numerosi gli intellettuali francesi che presero parte alle lezioni. Koj\u00e8ve enfatizz\u00f2 volutamente alcuni contenuti della \"Fenomenologia\" a scapito di altri: la dialettica servo/padrone divenne cos\u00ec il cardine della sua lettura hegeliana."}
{"id": "16154", "revid": "104458", "url": "https://it.wikipedia.org/wiki?curid=16154", "title": "Canton Obvaldo", "text": "Il Canton Obvaldo (de.: \"Obwalden\"; fr.: \"Obwald\"; rm.: \"Sursilvania\") \u00e8 un cantone della Svizzera. La capitale \u00e8 Sarnen.\nDal 1291 al 1798 e dal 1803 al 1999 fu un semicantone della Confederazione con il nome di \"Unterwalden ob dem Wald\" (it.:\u00a0Untervaldo Soprasselva; fr.:\u00a0\"Unterwald-le-Haut\"). Il nome Obvaldo, in uso da tempo, \u00e8 divenuto ufficiale solo con la Costituzione federale del 1999, che peraltro, pur attribuendo a Obvaldo soltanto un seggio al Consiglio degli Stati e mezzo voto cantonale nelle votazioni popolari, non lo qualifica come \"semicantone\".\nTra il 1798 (anno dell' della Vecchia Confederazione Svizzera e della creazione della Repubblica Elvetica) e il 1803 (anno in cui la Svizzera torn\u00f2 ad essere uno Stato confederale tramite l'Atto di Mediazione), il territorio di Obvaldo form\u00f2 il Distretto di Sarnen nel Canton Waldst\u00e4tten.\nGeografia fisica.\nIl territorio del cantone (diviso in 2 parti da una striscia appartenente al Canton Nidvaldo), confina con il Canton Lucerna (distretti di Entlebuch a ovest e di Lucerna a nord), con il Canton Nidvaldo e il Canton Uri a est e con il Canton Berna (distretti di Oberhasli e di Interlaken) a sud. La vetta pi\u00f9 alta \u00e8 il Titlis (3 238\u00a0m).\nStoria.\nI primi insediamenti nel Canton Obvaldo risalgono ai Celti e ai Romani. Dopo il 700, gli Alemanni si spostarono nell'area. Nel 1291 il Canton Obvaldo si un\u00ec al Canton Nidvaldo per formare un'alleanza con il Canton Uri e il Canton Svitto. Nel XIII e XIV secolo Obvaldo fond\u00f2 il suo governo locale, nonostante avesse un'assemblea congiunta con Nidvaldo fino al 1330.\nNel 1403 Obvaldo si uni al Canton Uri per invadere la Valle Leventina (attualmente parte del Cantone Ticino) per stabilire nuovi mercati per formaggio e bestiame. Attorno al 1500 molte persone del Canton Obvaldo lavoravano come soldati mercenari. Alcuni di questi soldati accumularono beni e mantennero diversi incarichi. Durante l'occupazione Napoleonica, tra il 1798 e il 1803, il cantone perse l'indipendenza, ma per la prima volta la gente comune acquis\u00ec dei diritti politici fondamentali. Nel 1815 il monastero di Engelberg e l'omonima municipalit\u00e0 si unirono al Canton Obvaldo.\nPolitica.\nAll'interno della Confederazione Elvetica Obvaldo \u00e8 un semi-cantone. Questo d\u00e0 a Obvaldo tutti i diritti e i doveri di un cantone ordinario, con l'eccezione che il cantone pu\u00f2 inviare solo un rappresentante al Consiglio degli Stati. A livello di governo cantonale, Obvaldo conta 5 Consiglieri di Stato, ossia \"ministri\".\nEconomia.\nPiccole e medie imprese dominano l'economia del Canton Obvaldo. Molte di queste sono specializzate in settori come i motori miniaturizzati, i tessuti sintetici, la strumentazione medica e le nanotecnologie.\nTra le grandi aziende del cantone, ve ne sono alcune attive a livello internazionale: \nI settori tradizionali sono ancora di grande importanza. Particolarmente la silvicoltura e le attivit\u00e0 ad essa correlate. L'agricoltura del cantone \u00e8 specializzata nell'allevamento integrato dei bovini per la produzione casearia e della carne. Le fattorie sono di solito a conduzione familiare.\nIl turismo \u00e8 un settore importante, con un quarto della popolazione impiegato direttamente o indirettamente nel settore turistico. Molte attrezzature costruite per il turismo ora beneficiano l'industria e la popolazione locale.\nObvaldo ha recentemente introdotto una tassa piatta al 1,8%.\nTurismo.\nLa posizione al centro della Svizzera permise al Canton Obvaldo di divenire una significativa meta turistica gi\u00e0 nel XIX secolo. Due delle sue montagne, precisamente Pilatus e Titlis, sono le principali attrazioni. Gli sport invernali, in particolare lo sci e lo snowboard, attraggono molti turisti come anche l'escursionismo e l'alpinismo d'estate. Le principali localit\u00e0 di villeggiatura sono Engelberg, Melchsee-Frutt, Lungern-Sch\u00f6nb\u00fcel, M\u00f6rlialp e Langis.\nCultura.\nLa tradizionale cultura di Obvaldo viene mantenuta viva da diverse organizzazioni locali che curano festival tradizionali di musica, danze, costumi e teatro, oltre ai carnevali. Provengono dal cantone un certo numero di artisti moderni, tra i quali Josef Garovi (compositore), Caspar Diethelm (compositore), Julian Dillier (poeta), Franz Bucher (pittore), Kurt Sigrist (scultore) e Alois Spichtig (scultore).\nMunicipalit\u00e0.\nIl canton Obvaldo ha sette municipalit\u00e0: Sarnen, Kerns, Sachseln, Alpnach, Giswil, Lungern e Engelberg. La capitale, Sarnen \u00e8 suddivisa in \"Sarnen-Dorfschaft\", \"K\u00e4giswil\", \"Schwendi/Wilen\" e \"Ramersberg\". L'autonomia delle municipalit\u00e0 nel Canton Obvaldo \u00e8 considerevole. Due terzi delle entrate fiscali vanno alle municipalit\u00e0, che ad esempio pagano per l'istruzione, senza ricevere sussidi dal cantone."}
{"id": "16158", "revid": "11792", "url": "https://it.wikipedia.org/wiki?curid=16158", "title": "Bandiere dei cantoni svizzeri", "text": ""}
{"id": "16186", "revid": "104458", "url": "https://it.wikipedia.org/wiki?curid=16186", "title": "Canton Nidvaldo", "text": "Il Canton Nidvaldo (de.: \"Nidwalden\"; fr.: \"Nidwald\"; rm.: \"Sutsilvania\") \u00e8 un cantone della Svizzera. La capitale \u00e8 Stans.\nDal 1291 al 1789 e dal 1803 al 1999 fu un semicantone della Confederazione con il nome di \"Unterwalden nid dem Wald\" (it.:\u00a0Untervaldo Sottoselva; fr.:\u00a0\"Unterwald-le-Bas\"). Il nome Nidvaldo, in uso da tempo, \u00e8 divenuto ufficiale solo con la Costituzione federale del 1999, che peraltro, pur attribuendo a Nidvaldo soltanto un seggio al Consiglio degli Stati e mezzo voto cantonale nelle votazioni popolari, non lo qualifica come \"semicantone\".\nTra il 1789 (anno dell' della Vecchia Confederazione Svizzera e della creazione della Repubblica Elvetica) e il 1803 (anno in cui la Svizzera torn\u00f2 ad essere uno Stato confederale tramite l'Atto di Mediazione), il territorio di Nidvaldo form\u00f2, con il territorio di Engelberg, il Distretto di Stans nel Canton Waldst\u00e4tten.\nGeografia fisica.\nIl Canton Nidvaldo \u00e8 situato nel centro della Svizzera. A nord \u00e8 limitato dal Lago dei Quattro Cantoni, in tutte le altre direzioni da catene montuose.\nIl territorio del cantone confina con il Canton Lucerna (distretto di Lucerna) e il Canton Svitto (distretti di Gersau e di Svitto) a nord, con il Canton Uri a est, con il Canton Obvaldo a sud e a ovest e con il Canton Berna (distretto di Oberhasli) a sud.\nIl cantone \u00e8 interessato dalle Alpi Urane e dalle Prealpi di Lucerna e di Untervaldo.\nStoria.\nNel 1291 le genti del Canton Nidvaldo (assieme al Canton Obvaldo) si unirono al Canton Uri e al Canton Svitto per formare un'alleanza. A quell'epoca non esisteva uno Stato, ma verso la fine del XIV secolo vennero stabilite le prime forme di governo. Queste comprendevano assemblee istituzionalizzate e corti. Nel XIV e XV secolo le genti di Nidvaldo si unirono a quelle di Obvaldo per discutere questioni importanti, ma i due cantoni non furono mai realmente una singola entit\u00e0. Ad esempio, Obvaldo non partecip\u00f2 all'annessione delle zone di Bellinzona, Riviera e Blenio (oggi situate nel Cantone Ticino).\nAttorno al 1500 molte persone del Canton Obvaldo lavoravano come soldati mercenari. Molti di questi soldati in seguito emigrarono. Una destinazione popolare era l'Alsazia. Questo aiut\u00f2 a diminuire la pressione di una popolazione crescente. Dopo aver rigettato la nuova costituzione di Napoleone (le idee della Rivoluzione francese non erano popolari in un'area agricola come quella del cantone), il Canton Nidvaldo fu attaccato dalle truppe francesi il 9 settembre 1798. Nel saccheggio almeno 400 persone furono uccise. Dopo la fine del dominio napoleonico, nel 1814, la maggior parte dei cambiamenti venne annullata. Solo nel 1877 il Canton Nidvaldo introdusse una nuova costituzione. Le assemblee pubbliche (\"Landsgemeinde\") furono abolite nel 1997.\nPolitica.\nAll'interno della Confederazione Elvetica Nidvaldo \u00e8 un semicantone. Questo d\u00e0 a Nidvaldo tutti i diritti e i doveri di un cantone ordinario, con l'eccezione che il cantone pu\u00f2 inviare solo un deputato al Consiglio degli Stati. Il parlamento locale ha 60 seggi.\nEconomia.\nFino al XX secolo il Canton Nidvaldo fu dominato dall'agricoltura. Bestiame e formaggio venivano esportati, principalmente nell'Italia settentrionale.\nA partire dalla met\u00e0 del XIX secolo commercio, industria e turismo presero piede. Cionondimeno, fino alla met\u00e0 del XX secolo, l'agricoltura rimaneva preponderante. Oggi un gran numero di piccole e medie imprese dominano l'economia. Un grosso fornitore di lavoro \u00e8 il costruttore di aeroplani Pilatus. Queste imprese lavorano in un'ampia gamma di settori. Molte sono specializzate nella costruzione di macchinari, attrezzature mediche, ottica ed elettronica.\nLe aree tradizionali come silvicoltura e agricoltura sono ancora importanti. L'agricoltura \u00e8 specializzata nell'allevamento di bestiame per la produzione casearia e della carne. Le fattorie sono di solito a conduzione familiare.\nTurismo.\nGrazie alla sua conformazione montuosa, il turismo riveste un ruolo importante nel Canton Nidvaldo. I laghi e le montagne attraggono molti turisti, sia durante la stagione invernale che in quella estiva. I principali luoghi di villeggiatura comprendono Klewenalp, Stanserhorn (montagna), il ghiacciaio del Titlis, la regione attorno a Bannalp e B\u00fcrgenstock.\nCultura.\nLa tradizionale cultura di Nidvaldo \u00e8 stata mantenuta viva da diverse organizzazioni locali che preservano la musica tradizionale, lo jodel, la danza e il teatro. Ai festival tradizionali si affiancano eventi culturali come concerti e mostre.\nComuni.\nIl Canton Nidvaldo ha undici comuni: Beckenried, Buochs, Dallenwil, Emmetten, Ennetb\u00fcrgen, Ennetmoos, Hergiswil, Oberdorf, Stans, Stansstad e Wolfenschiessen. La capitale \u00e8 Stans."}
{"id": "16189", "revid": "1019525", "url": "https://it.wikipedia.org/wiki?curid=16189", "title": "Lago dei Quattro Cantoni", "text": "Il lago dei Quattro Cantoni (in tedesco: \"Vierwaldst\u00e4ttersee\" che significa \"Lago dei Quattro Cantoni forestali\") detto anche lago di Lucerna, \u00e8 un lago della Svizzera centrale, il quarto per dimensioni nella nazione.\nGeneralit\u00e0.\nLa forma ramificata del lago \u00e8 dovuta all'origine glaciale di questo'ultimo, adagiato sulle fosse scavate della lingue di un antico ghiacciaio e situato a un'altitudine sensibilmente maggiore rispetto a quella dei laghi glaciali della vicina Lombardia, dai quali il lago dei Quattro Cantoni si distingue anche per il carattere del paesaggio: infatti, una buona parte della linea costiera \u00e8 caratterizzata da pendii assai ripidi che portano a cime montuose situate fino a 1.500 metri sopra il livello dello specchio d'acqua; soprattutto il ramo meridionale del lago \u00e8 circondato da alte vette.\nData la conformazione alpina, non tutto il perimetro costiero \u00e8 dotato di strada, per cui il traffico su ruote passa intorno al lago seguendo tracciati che talvolta si allontanano non poco dalle sponde, o che perlomeno attraversano gallerie e strade sinuose.\nPrima dei tempi dell'industrializzazione, la navigazione era l'unica possibilit\u00e0 per raggiungere il Canton Uri, il Cantone Ticino e quindi l'Italia a partire dalla zona del lago. Solo nel 1865, grazie all'ardito percorso della \"Axenstrasse\", fu possibile collegare direttamente la Svizzera centrale al passo del San Gottardo utilizzando le carrozze e in seguito le automobili.\nLe rive del lago toccano i tre originari cantoni svizzeri Uri, Svitto, e Untervaldo, cos\u00ec come il Canton Lucerna, da cui il nome. Noti sono alcuni dei suoi comuni lungo la sua riva, come K\u00fcssnacht, Weggis, Vitznau, Gersau e Brunnen. A queste localit\u00e0 si aggiunge il praticello del Gr\u00fctli, luogo in cui la tradizione vuole sia stata fondata la Confederazione Elvetica e che si trova sulla riva sud-est del lago. I paesi di Beckenried e Gersau sono collegati dal traghetto per automobili, che migliora la viabilit\u00e0 della zona.\nIl fiume Reuss entra nel lago a Fl\u00fcelen (nella parte chiamata \"Urnersee\" ovvero lago di Uri) ed esce a Lucerna. Il lago riceve anche il Muota (a Brunnen), l'Engelberger Aa (a Buochs), e il Sarner Aa (a Stansstad).\nDozzine di battelli, alcuni dei quali a vapore, fanno la spola tra le varie localit\u00e0 del lago. Costituisce una nota destinazione turistica, sia per gli svizzeri che per gli stranieri, e lungo le sue rive sorgono numerosi hotel e varie stazioni balneari."}
{"id": "16191", "revid": "9", "url": "https://it.wikipedia.org/wiki?curid=16191", "title": "Lago di Lucerna", "text": ""}
{"id": "16192", "revid": "125222466", "url": "https://it.wikipedia.org/wiki?curid=16192", "title": "Domus Aurea", "text": "La Domus Aurea (\"Casa d'oro\" in latino, proprio perch\u00e9 in essa si utilizz\u00f2 molto di questo prezioso metallo) era la villa urbana costruita dall'imperatore romano Nerone dopo il grande incendio che devast\u00f2 Roma nel 64 d.C. La distruzione di buona parte del centro urbano permise al \"princeps\" di espropriare un'area complessiva di circa 80 ettari e costruirvi un palazzo che si estendeva tra il Palatino, l'Esquilino e il Celio.\nLa villa, probabilmente mai portata a termine, fu distrutta dopo la morte di Nerone a seguito della restituzione al popolo romano del terreno su cui sorgeva. La parte superstite della Domus Aurea, occultata dalle successive terme di Traiano, come tutto il centro storico di Roma, le zone extraterritoriali della Santa Sede in Italia e la basilica di San Paolo fuori le mura, \u00e8 stata inserita nella lista dei Patrimoni dell'umanit\u00e0 dall'UNESCO nel 1980.\nIl Carandini aggiunge che si trattava non di una sola grande residenza, ma di un insieme di edifici e spazi verdi, che in seguito ispirarono la grande villa Adriana alla periferia di Tivoli.\nStoria.\nNerone e la Domus Aurea.\nL'incendio del 18 luglio del 64 d.C., che divamp\u00f2 per sei giorni e sette notti, distrusse gran parte del centro di Roma, compresa la \"Domus Transitoria\" sul Palatino. Delle quattordici regioni (quartieri) che componevano la citt\u00e0, tre (la III, Iside e Serapis, attuale Colle Oppio, la XI, Circo Massimo, e la X, Palatino) furono totalmente distrutte, mentre in altre sette rimanevano solo pochi ruderi rovinati dal fuoco.\nNerone, ai tempi imperatore, che sembra avesse assistito alla devastazione da una torre dei Giardini di Mecenate, vale a dire all'estremit\u00e0 orientale della \"Domus Transitoria\", decise di costruire una nuova reggia degna della sua grandezza. La residenza dell'imperatore giunse a comprendere parte del Palatino, la valle del futuro anfiteatro Flavio, fino alle pendici dell'Esquilino, per un'estensione di circa 219 ettari (23 riguardanti il Palatino, 149 l'Esquilino e 47 tra la via Sacra, la valle del Colosseo e parte del Celio) secondo il calcolo del Carandini. Di tutta questa immensa tenuta imperiale, che aveva l'aspetto di una villa marittima, resta oggi solo un settore sul Colle Oppio (lungo circa 300 metri e largo 190). Si tratta di quel padiglione inserito nelle fondamenta delle successive Terme di Traiano.\nNumerosi autori moderni concordano nel fatto che, in seguito al terribile incendio del 64, gran parte della \"Domus Transitoria\" venne sostituita da una pi\u00f9 vasta, la \"Domus Aurea\". \nLa maggior parte della superficie era occupata da giardini, con padiglioni per feste o di soggiorno. Al centro dei giardini, che comprendevano boschi e vigne, nella piccola valle tra i tre colli, esisteva un laghetto, in parte artificiale, sul sito del quale sorse pi\u00f9 tardi il Colosseo. La vera residenza di Nerone rimase comunque quella dei palazzi imperiali del Palatino, mentre l'edificio sull'Oppio fu adibito a dimora quando prediligeva rimanere negli \"horti\", e gli edifici con \"vestibulum\" e \"stagnum\" erano utilizzati per le feste, dove riceveva il popolo di Roma.\nNerone s'interess\u00f2 in ogni dettaglio del progetto, secondo gli \"Annali\" di Tacito, e supervisionava direttamente gli architetti Celere e Severo. La \"domus Aurea\" fu detestata dalla popolazione, poich\u00e9 era stata costruita grazie alle spogliazioni dei cittadini pi\u00f9 abbienti di Roma e dell'intero impero, depredando i templi di Roma, oltre a quelli di Asia e Grecia, delle loro numerose statue.\nSappiamo, infine, da Tacito che, nel 65 d.C., Gaio Calpurnio Pisone aveva ordito la sua congiura per l'assassinio del \"princeps\", proprio in \u00abquel palazzo odiato, costruito con i frutti delle spoliazioni dei cittadini\u00bb. Alla congiura presero parte il prefetto del pretorio, Lucio Fenio Rufo, e lo stesso Seneca, il quale fu costretto a togliersi la vita, dopo aver donato all'imperatore le sue propriet\u00e0 per contribuire alle spese della \"domus Aurea\".\nNel maggio del 66, al termine delle vittoriose campagne armeno-partiche di Corbulone, il re Tiridate I, venne invitato a Roma e qui si rec\u00f2 accompagnato dalla moglie, dai figli suoi e da quelli del re dei Parti (Vologese I), della Media Atropatene (Pacoro II) e dell'Adiabene (Menecrate). Nella capitale dell'impero romano, Nerone lo proclam\u00f2 re d'Armenia, ponendogli sul capo il diadema, al termine di una processione che sembrava un trionfo. Roma era stata decorata con bandiere, fiaccole, ghirlande e fiori, con una gran folla ovunque per vedere il nuovo re. \nSi ebbe poi una celebrazione nel teatro di Pompeo, tutto ricoperto d'oro: \nAl termine il re armeno venne invitato nella \"domus Aurea\" ad uno spettacolare banchetto, molto probabilmente, come sostiene il Carandini, intorno allo stagno di Nerone, affollato di imbarcazioni, come in precedenza era gi\u00e0 avvenuto per altre feste organizzate dal prefetto del pretorio, Tigellino. Svetonio infine racconta che Nerone erog\u00f2 in favore di Tiridate ottocentomila sesterzi al giorno e quando part\u00ec gli regal\u00f2 oltre cento milioni di sesterzi. L'estate successiva part\u00ec per la Grecia, dove saccheggi\u00f2 ben cinquecento statue a Delfi per ornare la \"domus Aurea\".\nDopo la morte di Nerone.\nDopo la morte di Nerone, il terreno della \"Domus Aurea\" venne \u00abrestituito al popolo romano\u00bb dagli imperatori successivi, se pur non immediatamente, a causa dell'impopolarit\u00e0 e dell'ideologia che l'avevano ispirata. Infatti, Svetonio riferisce che solo Otone prosegu\u00ec il completamento della Domus Aurea, sostenendo ingenti spese pari a 50 milioni di sesterzi. Vitellio la critic\u00f2 definendola brutta e spartana, sebbene poi vi andasse ad abitarla, solo dopo essersi ammalato.\nGi\u00e0 a partire da Vespasiano si avvi\u00f2 il processo di distruzione della \"Domus\". In circa un decennio la dimora neroniana venne spogliata dei suoi rivestimenti preziosi: Vespasiano utilizz\u00f2 lo spazio in cui era stato scavato il lago artificiale, drenando le acque e prosciugandolo, oltre a distruggere gli edifici che collegavano il \"vestibulum\" con lo \"stagnum\", rasandoli e riempiendoli di macerie per innalzare il terreno per costruire l'Anfiteatro Flavio. Distrusse, inoltre, il Ninfeo sul fianco del Celio e complet\u00f2 il tempio dedicato da Agrippina minore al Divo Claudio. Sempre Vespasiano trasform\u00f2 il basamento della \"Domus Tiberiana\" per far spazio a un edificio termale, mentre il peristilio centrale fu trasformato in un'aula absidata, posta tra due portici laterali.\nI cantieri per le terme di Tito erano gi\u00e0 stati avviati nel 79, mentre il secondo figlio, Domiziano, fece costruire un nuovo palazzo sul Palatino, inaugurato nel 92, che cancell\u00f2 gli edifici neroniani e ne inglob\u00f2 le fondazioni.\nBruci\u00f2 quasi interamente nell'incendio del 104. E come suggerisce il Carandini: \u00abQuesta Versailles dentro Roma era durata non oltre 40 anni\u00bb. Le terme di Traiano, costruite in seguito all'incendio del 104 (ed inaugurate nel 109), ed il Tempio di Venere e Roma (inaugurato nel 135), furono elevate proprio sul terreno occupato dalla \"domus Aurea\". La prima delle due opere sorse sulle rovine della parte residenziale del colle Oppio, la seconda sul \"Vestibulum\" della villa, che forse ne condizion\u00f2 anche la forma. In quarant'anni, la \"Domus Aurea\" fu completamente sepolta sotto nuove costruzioni, ma paradossalmente questo fece in modo che i \"grotteschi\" dipinti potessero sopravvivere; la sabbia funzion\u00f2 come le ceneri vulcaniche di Pompei, proteggendoli dal loro eterno nemico, l'umidit\u00e0. L'architetto di Traiano, Apollodoro di Damasco, utilizz\u00f2 l'edificio neroniano, colmato di terra, a sostegno delle Terme, per allargarne la platea.\nEpoca moderna e contemporanea.\nQuando un giovane romano cadde accidentalmente in una fessura sul versante del colle Oppio alla fine del XV secolo, si ritrov\u00f2 in una strana grotta, piena di figure dipinte. Ben presto i giovani artisti romani presero a farsi calare su assi appese a corde per poter vedere loro stessi. Gli affreschi scoperti allora sono ormai sbiaditi in pallide macchie grigie sul gesso, ma l'effetto di queste decorazioni \"grottesche\", per l'appunto, fu elettrizzante per l'intero Rinascimento. Quando il Pinturicchio, Raffaello e Michelangelo s'infilarono sotto terra e furono fatti scendere lungo dei pali per poter studiare queste immagini, ebbero una rivelazione di quel che era il vero mondo antico. Essi, ed altri artisti che, come Marco Palmezzano, lavoravano a Roma in quegli anni, si diedero a diffondere anche nel resto d'Italia tali \"grottesche\".\nAccanto alle firme di illustri e successivi turisti incise sugli affreschi, quali quelle di Giacomo Casanova e del Marchese de Sade, distanti pochi centimetri l'una dall'altra, si possono leggere anche le firme di Domenico Ghirlandaio, Martin van Heemskerck, e Filippino Lippi.\nL'effetto sugli artisti rinascimentali fu istantaneo e profondo: lo si pu\u00f2 notare in maniera ovvia nella decorazione di Raffaello per le logge nel Vaticano. Nel Rinascimento la domus dell'Oppio fu impropriamente chiamata \"palazzo di Tito\" a causa dell'erronea identificazione delle terme di Traiano con le terme di Tito.\nLa scoperta, per\u00f2, provoc\u00f2 anche l'ingresso dell'umidit\u00e0 nelle sale, e questo avvi\u00f2 un processo di lento, inevitabile decadimento. Alla forte pioggia fu attribuito anche il crollo d'una parte del soffitto. La riapertura di una parte del complesso, chiuso subito dopo il crollo, era prevista per il gennaio 2007, ma il monumento continua a soffrire di una situazione a rischio, dovuta al traffico, alle radici degli alberi del giardino e ad altri problemi riguardanti l'area, che impediscono di proseguire lo scavo e l'esplorazione.\nNel maggio 2019, durante lavori di restauro, gli archeologi del Parco Archeologico del Colosseo hanno casualmente scoperto un ambiente mai esplorato prima. Si tratta di una stanza a volta alta 4,5 metri, dalle pareti decorate con affreschi ben conservati e raffiguranti il dio Pan, pantere e una sfinge, il che le \u00e8 valso il nome di \"Sala della Sfinge\".\nDescrizione.\nIl progetto della \"Domus Aurea\" sembra sia ispirato alla villa marittima campana, le cui principali caratteristiche erano costituite da una distribuzione sparsa degli edifici, inseriti in un paesaggio con viste panoramiche sul mare tramite terrazze, giardini e portici. L'ispirazione sembra fosse dovuta in particolare all'ambiente di Baia, la pi\u00f9 rinomata localit\u00e0 residenziale del mondo romano, nel quale erano presenti numerose e lussuose ville, impianti termali e luoghi di piacere. Il Carandini aggiunge che la \"domus\" di Nerone era una villa che si affacciava su di un \"mare\" artificiale, lo \"stagnum\", luogo di perdizione della \"nobilitas\", dove si svolgevano i festini su imbarcazioni di piacere (\"cumbae\"). Del resto confrontando una villa di Baia, si nota la notevole somiglianza con il padiglione sull'Oppio, compreso lo \"xystus\" della parte meridionale.\nLa \"Domus Aurea\", realizzata dagli architetti Severo e Celere sotto la diretta supervisione di Nerone (\u00abi quali con il loro ingegno e l'ardire realizzavano con l'arte ci\u00f2 che la natura non aveva concesso\u00bb), era innanzitutto un intervento sul paesaggio, plasmato con prati, campi, vigneti, boschi, bacini d'acqua e con la realizzazione di domus, padiglioni e ninfei.\nLa villa comprendeva le alture del Palatino, della Velia, dell'Oppio, parte dell'Esquilino (fino agli \"Horti Maecenatis\", che, pur non facenti parte del corpo principale della \"domus\", ne costituivano un annesso, in quanto lasciati in eredit\u00e0 ad Augusto alla morte di Mecenate), la parte nordoccidentale del Celio (corrispondente al podio del tempio del Divo Claudio, riconvertito in ninfeo) e lo specchio d'acqua compreso tra queste alture, dove poi sar\u00e0 edificato l'anfiteatro Flavio. Il fulcro della villa era proprio costituito da questo stagno.\nL'accesso principale alla villa avveniva dal Foro romano, in prossimit\u00e0 dell\"Atrium Vestae\"; l'accesso avveniva tramite un enorme \"Vestibulum\", dominato dalla statua colossale raffigurante Nerone posta sulla sommit\u00e0 della Velia, il Colosso. Svetonio aggiunge nella descrizione della villa che:\nE Seneca aggiunge che la nuova reggia \nSebbene gli edifici sul Palatino, tra cui la \"Domus Tiberiana\", fossero considerati parte della \"Domus\", essi erano probabilmente utilizzati come uffici e foresterie per gli ospiti.\nPlinio afferma che, il teatro di Pompeo costituiva \u00abpiccola cosa rispetto alla \"Domus Aurea\" che abbracciava tutta Roma!\u00bb e che \u00abin due occasioni abbiamo potuto vedere le case dei principi, Gaio e Nerone, avere un'estensione tale da circondare l'intera citt\u00e0 [di Roma]\u00bb. Marziale si lamentava del fatto che una sola casa (\"Domus\") occupasse l'intera citt\u00e0, mentre circolavano i versi satirici riportati da Svetonio che recitavano: \nIl Carandini sostiene che la \"domus Aurea\" non era altro che il proseguimento della costruzione (progettata e in parte gi\u00e0 realizzata prima dell'incendio del 64 d.C.) della \"domus Transitoria\" (da non confondersi con quella sul Palatino). Il Coarelli sostiene infatti che Nerone, tra il 54 e il 64 d.C., abbia fatto costruire questa \u00abcasa di passaggio\u00bb, poich\u00e9 aveva la funzione di collegare i possessi imperiali del Palatino con quelli dell'Esquilino (\"Horti Maecenatis\"). Facevano parte, oltre ai due corpi principali (il primo posto tra \"vestibulum\" e \"stagnum\"; il secondo sul monte Oppio), anche: \nLe teorie sulla \"domus Aurea\" vera e propria sarebbero due:\nIl corpo principale.\nRiguardo alla parte principale, quella pubblica (\"publica\"), il Carandini prova ad interpretare il famoso passo di Svetonio, che vedrebbe questa parte suddivisa in: \nAttorno alla \"Domus Aurea\" vi era un porticato che, come riferisce Svetonio, era a tre ordini di colonne e misurava complessivamente un miglio (1.482 metri). Dal \"Clivus Palatinus\" verso est si estendeva il \"Vestibulum\", o cortile d'ingresso, ubicato sulla sommit\u00e0 della Velia, che costituiva l'accesso principale al complesso della Domus Aurea, accesso che avveniva dal Foro Romano.\nNerone commission\u00f2 una colossale statua in bronzo di 119-120 piedi (pari a circa 35 metri), raffigurante se stesso, vestito con l'abito del dio-sole romano Apollo, il \"Colossus Neronis\", che fu posto al centro del \"Vestibulum\". Fu commissionato, secondo quanto ci tramanda Plinio il Vecchio, allo scultore greco Zenodoro.\nLa statua bronzea si ispirava probabilmente al Colosso di Rodi, e rappresentava Nerone come il dio Sole, con il braccio destro in avanti (appoggiato, in epoca commodiana ad una clava, e successivamente ad un timone), il braccio sinistro piegato per reggere un globo terrestre. Sulla testa portava come copricapo una corona composta da sette raggi, lunghi ciascuno 6 metri. Queste raffigurazioni ci sono state tramandate attraverso le monete di Alessandro Severo e Gordiano III.\nIn seguito, il colosso fu riadattato con le teste di vari imperatori successivi (oppure con il dio Sole da parte di Vespasiano o con Ercole sotto Commodo), prima che Adriano lo spostasse per far posto al tempio di Venere e Roma. Contemporaneamente il \"Vestibulum\" fu distrutto.\nLa statua venne probabilmente distrutta durante le prime invasioni gotiche (410 d.C.), ma fu ricordata per tutto il medioevo, tanto da dare nome di \"Colosseo\" al vicino anfiteatro Flavio. Nel 1933 venne, infine, demolito il suo basamento in mattoni, fatto costruire da Adriano per il suo spostamento dal \"Vestibulum\".\nNell'avvallamento compreso fra Velia, Celio e Oppio probabilmente gi\u00e0 esisteva uno stagno naturale alimentato da un piccolo corso d'acqua che scorreva tra Celio e Oppio. Nerone monumentalizz\u00f2 il bacino, circondandolo di edifici, tanto che Svetonio lo comparava a un mare circondato da una citt\u00e0. Inoltre, increment\u00f2 l'afflusso di acqua facendovi giungere acqua dell\"Aqua Claudia\" tramite il ninfeo posto sul fianco del podio del tempio del Divo Claudio, sul Celio.\nEra al centro della Domus Aurea e sicuramente ne era uno degli elementi pi\u00f9 caratteristici. Sembra che fu la prima parte della Domus Aurea ad essere distrutta da Vespasiano probabilmente per ridestinare l'acqua dell'acquedotto di Claudio all'uso pubblico. Vespasiano dren\u00f2 il bacino e sul suo sito edific\u00f2 l'Anfiteatro Flavio.\nNella parte occidentale di quest'area, dove pi\u00f9 tardi fu eretto il tempio di Venere e Roma, \u00e8 stato rinvenuto agli inizi degli anni 2000 un nucleo edilizio, destinato a sorreggere una serie di terrazze che fungevano da collegamento tra il vestibolo e lo stagno, e che alcuni hanno ipotizzato di epoca neroniana. Era costituito da un ambiente circolare coperto a cupola, preceduto da un portico tetrastilo, a cui si accedeva da un lungo criptoportico.\nIl corpo sull'Oppio.\nQuesta parte della residenza si trovava sull'Oppio. Era costituita da un padiglione indipendente, ricoperto in seguito dalle terme di Traiano e tuttora visitabile. Si trattava della parte privata. Il Carandini interpreta cos\u00ec il famoso passo di Svetonio, che vede questo padiglione descritto nel modo seguente: \nQuesta domus, costruita in mattoni e in pietra nei pochi anni tra l'incendio e la morte di Nerone nel 68, era celebre non solo per gli estesi rivestimenti in oro colato che le diedero il suo nome, ma anche per i soffitti stuccati incrostati di pietre semi-preziose e lamine d'avorio. Plinio il Vecchio assistette alla sua costruzione\nLa parte conservata al di sotto delle successive terme di Traiano sul colle Oppio era essenzialmente una \"villa\" per feste, con 300 stanze e non una camera da letto e neppure sono state scoperte cucine o latrine. Le camere rivestite di marmo finemente levigato componevano intricate planimetrie, composte di nicchie ed esedre che concentravano o disperdevano la luce del sole. V'erano piscine sui vari piani, e fontane nei corridoi.\nStrutture secondarie.\nNinfeo di Nerone e tempio di Claudio.\nAddossato alla parete nord-orientale del podio del tempio del Divo Claudio sul Celio, Nerone fece edificare un grande ninfeo scenografico, che poteva essere visto dall'ala del palazzo sull'Esquilino.\nIl Ninfeo era costruito in calcestruzzo e rivestito di marmo. Per tutta la lunghezza (misurava 167 metri in lunghezza e 11 metri in altezza), il Ninfeo era decorato con colonne, nicchie e numerose fontane, alimentate con l'acqua proveniente dall\"Arcus Neroniani\", una diramazione lunga 2\u00a0km dell\"Aqua Claudia\" fatta realizzare da Nerone stesso.\nIl Ninfeo doveva essere simile alla fontana che Nerone aveva nella sua sala da pranzo nel palazzo sul Palatino, composta cio\u00e8 da un complesso schema di colonne e caratterizzata da marmi colorati. Il Ninfeo per\u00f2 era 12 volte maggiore rispetto alla fontana.\nDopo la morte di Nerone, le opere di costruzione della Domus Aurea si fermarono e parti del palazzo furono demolite. Non \u00e8 chiaro se il Ninfeo sia mai stato completato, ma quello che \u00e8 oggi visibile \u00e8 quanto \u00e8 stato risparmiato dalla ripresa dei lavori di costruzione del tempio del Divo Claudio.\nGi\u00e0 al termine del I secolo d.C., davanti al Ninfeo era sorto un gran numero di edifici e fu realizzata una scala che dava accesso alla parte superiore della collina.\nI ruderi del Ninfeo furono rinvenuti nel 1880, durante la costruzione della moderna Via Claudia. Si conserva solo il nucleo di calcestruzzo, composto da sette nicchie alternativamente semicircolari e quadrate, delle quali la centrale - quadrata - \u00e8 pi\u00f9 ampia e presenta un'abside, mentre tutto il rivestimento marmoreo \u00e8 stato rimosso.\nStrutture minori.\nSappiamo da Plinio il Vecchio che, dopo l'incendio del 64, il Tempio della Fortuna di Seiano, inglobato all'interno della \"Domus Aurea\", venne ricostruito con una pietra chiamata \"phengites\". Si trattava di un alabastro proveniente dalla Cappadocia. La residenza di Seiano sull'Esquilino era sorta sulla pi\u00f9 antica casa del re Servio Tullio.\nStrutture successive di epoca romana.\nIn seguito alla \"Damnatio memoriae\" di Nerone ed all'incendio della parte della \"domus\" sul colle Oppio, le superfici prima appartenenti alla Domus Aurea furono destinate a nuovi utilizzi, demolendo o sotterrando edifici (ad esempio il \"Vestibulum\" e lo stesso padiglione sul colle Oppio), colmando lo stagno per edificare un anfiteatro, aprendo nuovamente l'area alla viabilit\u00e0 ordinaria, permettendo cos\u00ec il ricongiungimento dei quartieri centrali con quelli pi\u00f9 esterni del Celio e dell'Esquilino. Anche il Palatino fu oggetto di nuovi interventi edilizi, con la costruzione del palazzo di Domiziano. Sul Celio fu completato il tempio del divo Claudio, mentre sull'Oppio furono edificate prima le terme di Tito e poi le terme di Traiano. Sulla Velia, in luogo del \"Vestibulum\", Adriano edific\u00f2 il tempio di Venere e Roma. Nella valle fra i colli, in prossimit\u00e0 dell'anfiteatro Flavio furono pure edificati i \"Ludi\", palestre per l'allenamento dei gladiatori, dei quali il pi\u00f9 celebre era il \"Ludus Magnus\".\nColosseo.\nNel 72 l'imperatore Vespasiano, della dinastia flavia, fece avviare i lavori di costruzione di un nuovo anfiteatro nella vallata tra la Velia, il colle Oppio e il Celio, in cui si trovava lo \"stagnum\" della Domus Aurea, citato dal poeta Marziale. L'edificio era il primo grande anfiteatro stabile di Roma, dopo due strutture minori o provvisorie di epoca giulio-claudia (l\"amphiteatrum Tauri\" e l\"amphiteatrum Caligulae\") e dopo ben 150 anni dai primi anfiteatri in Campania. I lavori furono finanziati, come altre opere pubbliche del periodo, con il provento delle tasse provinciali e il bottino del saccheggio del tempio di Gerusalemme (70 d.C.).\nLo specchio d'acqua fu ricoperto da Vespasiano con un gesto \"riparatorio\" contro la politica del \"tiranno\" Nerone che aveva usurpato il terreno pubblico, destinandolo ad uso proprio, rendendo cos\u00ec evidente la differenza tra il vecchio ed il nuovo principato. Vespasiano fece dirottare le \"Aquae Neronianae\" nell'acquedotto per uso civile, bonific\u00f2 il lago e vi fece gettare delle fondazioni, pi\u00f9 resistenti nel punto in cui sarebbe dovuta essere edificata la cavea.\nLe fondazioni sono costituite da una grande platea in tufo di circa 13\u00a0m di spessore, foderata all'esterno da un muro in laterizio. Sopra la platea fu posta una piattaforma in travertino, sopraelevata rispetto all'area circostante, su cui fu edificato l'anfiteatro.\nLa struttura portante \u00e8 costituita da pilastri in blocchi di travertino, collegati da perni: dopo l'abbandono dell'edificio si cercarono questi elementi metallici per fonderli e riutilizzarli, scavando i blocchi in corrispondenza dei giunti: a questa attivit\u00e0 si devono i numerosi fori ben visibili sulla facciata esterna. I pilastri erano collegati da setti murari in blocchi di tufo nell'ordine inferiore e in laterizio superiormente. La struttura era sorretta da volte e archi, sfruttati al massimo per ottenere sicurezza e praticit\u00e0. All'esterno \u00e8 usato il travertino, come nella serie di anelli concentrici di sostegno alla cavea. In queste pareti anulari si aprono vari archi, decorati da paraste che li inquadrano. Le volte a crociera (tra le pi\u00f9 antiche del mondo romano) sono in \"opus caementicium\" e spesso sono costolonate tramite archi incrociati in laterizio, usato anche nei paramenti. I muri radiali, oltre i due ambulacri esterni, sono rafforzati da blocchi di tufo.\nVespasiano vide la costruzione dei primi due piani e riusc\u00ec a dedicare l'edificio prima della propria morte nel 79.\nTerme di Tito.\nLe Terme di Tito furono costruite dall'imperatore Tito nell'80, all'epoca dell'inaugurazione del Colosseo, e portate a termine sotto il principato di Domiziano. Erano state progettate inizialmente come riadattamento ad uso pubblico dei grandiosi bagni privati della \"Domus Aurea\" neroniana, in coerenza col programma imperiale di restituzione al popolo romano degli spazi urbani che Nerone aveva espropriato. Una pianta del Palladio costituisce l'unico documento di come fossero queste terme.\nTerme di Traiano.\nLe terme di Traiano furono erette, a pochi anni dall'incendio della Domus Aurea (104 d.C.), dall'architetto Apollodoro di Damasco, impegnato negli stessi anni anche nella realizzazione del foro e dei mercati di Traiano; furono concluse nel 109 d.C. da Traiano, che le inaugur\u00f2 il 22 giugno. Furono le prime \"grandi terme\" di Roma e, all'epoca, erano il pi\u00f9 grande edificio termale esistente al mondo.\nAlcune fonti tardo antiche e alto medievali attribuiscono buona parte della costruzione delle terme a Domiziano (81-96 d.C.), ma la datazione all'et\u00e0 traianea \u00e8, per\u00f2, confermata dai numerosi bolli laterizi rinvenuti a pi\u00f9 riprese nell'area. Le terme erano ancora in uso nel IV o V secolo d.C., quando esse furono adornate di statue dal \"praefectus urbis\" Felice Campaniano. Si ritiene che il complesso abbia perso la sua funzione termale dopo il taglio degli acquedotti effettuato nel 537 d.C. da Vitige, re dei Goti, per costringere Roma alla resa.\nLa costruzione delle Terme di Traiano fu eseguita intervenendo su un'area urbana di oltre sei ettari, parte della quale corrispondeva al padiglione esquilino della Domus Aurea. Anche le terme di Tito e altre strutture rinvenute nell'angolo sud-occidentale furono interessate dalla realizzazione delle terme. Tutti gli edifici preesistenti erano caratterizzati da un orientamento nord-sud, a differenza delle terme di Traiano, che sono disposte su un asse nordest/sudovest e sono ruotate di 36\u00b0 rispetto all'orientamento nord/sud dell'edilizia preesistente, per sfruttare al massimo la luce e il calore solare, garantendo al \"calidarium\" il massimo irraggiamento tra il mezzogiorno e il tramonto.\nIn seguito al grave incendio, databile intorno al 104 d.C., che colp\u00ec la famosa residenza di Nerone, Apollodoro demol\u00ec tutto ci\u00f2 che rimaneva dei piani superiori del complesso, lasciando soltanto i locali del piano terreno che us\u00f2 come basamento per le future terme. Contestualmente ordin\u00f2 la demolizione e l'interramento di numerosi edifici adiacenti, in modo da ottenere una vasta area sulla quale poter realizzare l'impianto termale. Proprio queste operazioni di demolizioni e interramento hanno sigillato e salvaguardato una buona parte della Domus Aurea e del quartiere pretraianeo.\nLe terme di Traiano appartengono al cosiddetto \"Grande Tipo Imperiale\". L'impianto termale era composto da due parti principali: gli edifici del recinto e il corpo centrale. Il recinto (330 x 315 m), probabilmente un'invenzione dell'architetto Apollodoro, delimitava la piattaforma sulla quale era costruito il complesso: esso era rettangolare, porticato su tre lati, con ambienti destinati ad attivit\u00e0 sociali e culturali, e racchiudeva al suo interno un'ampia area verde scoperta, identificata con una grande palestra (\"xystus\" o \"palaestra\").. Il recinto terminava con un'imponente esedra al centro del lato sudoccidentale, sopra i resti della Domus Aurea. All'interno essa era fornita di gradinate a guisa di un teatro e pu\u00f2 darsi che servisse per assistere alle gare ginniche che si svolgevano nello \"xystus\".\nL'ingresso monumentale alle terme si trovava al centro del lato settentrionale e si apriva con una sorta di propileo. Altri accessi al complesso erano localizzati nel recinto ed erano costituiti da scale, necessarie per superare il dislivello tra il piano del quartiere circostante e quello del nuovo edificio. Tra i resti pertinenti al recinto, visibili nel Parco del Colle Oppio, c'\u00e8 una sala bi-absidata sul lato settentrionale del complesso, orientata come la Domus Aurea. Altre esedre pi\u00f9 piccole, invece, si aprivano nel perimetro: due di queste erano poste negli angoli settentrionali. Ciascuna di esse era costituita da due strutture semicircolari e concentriche. La loro funzione \u00e8 ancora incerta. L'esedra nordorientale \u00e8 quella meglio conservata: tradizionalmente interpretata come ninfeo con fontane, essa presenta lungo la parete undici nicchie alternativamente rettangolari e semicircolari, ed \u00e8 coperta da una semicupola decorata a cassettoni ottagonali e triangolari.\nTempio di Venere e Roma.\nDove si trovava il sito del \"vestibulum\", l'atrio della \"Domus Aurea\", l'imperatore Adriano decise la costruzione del Tempio di Venere e Roma. Il nuovo edificio fu edificato su un podio artificiale di 145 x 100 metri. Fu inaugurato il 21 aprile del 135 d.C. Ideatore fu lo stesso imperatore. Si procedette cos\u00ec a spostare la statua colossale di Nerone nei pressi dell'anfiteatro Flavio con l'aiuto di ventiquattro elefanti, dedicandola ora al dio Sole.\nArcheologia attuale dell'area.\nDi tutto il complesso della Domus Aurea le parti sopravvissute alla distruzione successiva alla morte di Nerone e tuttora visibili sono:\nIl padiglione sotto le terme di Traiano, sebbene in restauro, \u00e8 visitabile nei fine settimana previa prenotazione.\nOpere d'arte.\nOvunque erano presenti sculture di artisti famosi, tra cui alcune di Prassitele o i famosi gruppi pergameni come quello dei Galati (dei quali ci sono pervenute le copie in marmo: il \u00abGalata suicida\u00bb e il \u00abGalata morente\u00bb), depredati da Nerone durante il suo viaggio in Grecia ed Asia. Le stanze poi erano affrescate dal pittore Fabullo, i cui colori erano vivaci e luminosi, dove il bianco era il colore dominante. L'oro, le pietre preziose, i marmi e i mosaici attribuivano all'edificio una ricchezza di decorazioni accecante. Erano quindi rappresentati sulle pareti e sui soffitti a volta, paesaggi, animali, trofei e scene mitologiche.\nLa famosa statua della Venere kallipige (da kal\u00f2s = bello; e pygh\u00e8 = sedere) \u00e8 una replica romana di un originale ellenistico di II secolo a.C., rinvenuta a Roma nella Domus Aurea, facente parte della Collezione Farnese, oggi esposta nel Museo archeologico nazionale di Napoli (inv. 6020). Il nome attribuito erroneamente a questa statua, si riferiva invece in antico ad un'altra statua esposta in un tempio a Siracusa. Questa opera, per il suo carattere malizioso e leggero, viene inquadrata nel cd. \"rococ\u00f2 ellenistico\". La dea, in procinto di bagnarsi, solleva la pesante veste e si volge indietro per guardare la sua splendida nudit\u00e0 posteriore che si rispecchia nell'acqua. Seppure integrata dall'Albacini nella testa e nella spalla, tuttavia l'immagine \u00e8 corretta come ci viene attestato da gemme e statuette in bronzo.\nLa statua del gruppo del Laocoonte fu trovata il 14 gennaio del 1506 scavando in una vigna sul colle Oppio di propriet\u00e0 di Felice de Fredis, nelle vicinanze della Domus Aurea di Nerone: l'epitaffio sulla tomba di Felice de Fredis in Santa Maria in Aracoeli ricorda l'avvenimento. Plinio il Vecchio raccont\u00f2 di aver visto il Laocoonte nella \"Domus Titi\", che il Carandini identifica con gli \"horti Maecenatis\"."}
{"id": "16193", "revid": "585", "url": "https://it.wikipedia.org/wiki?curid=16193", "title": "Domus aurea", "text": ""}
{"id": "16197", "revid": "2194416", "url": "https://it.wikipedia.org/wiki?curid=16197", "title": "Anonimato", "text": "L'anonimato (o anche anonim\u00eca) \u00e8 lo stato di una persona anonima, ossia di una persona di cui l'identit\u00e0 non \u00e8 conosciuta. Questo pu\u00f2 accadere per diversi motivi: una persona \u00e8 riluttante a farsi conoscere, oppure non lo vuole per motivi di sicurezza come per le vittime di crimini e di guerra, la cui identit\u00e0 non pu\u00f2 essere individuata.\nNascondere la propria identit\u00e0 pu\u00f2 essere una scelta, per legittime ragioni di privacy e, in alcune occasioni, per sicurezza personale: un esempio ne sono i criminali, i quali, solitamente, preferiscono rimanere anonimi, in particolare nelle lettere ricattatorie.\nIn letteratura, un'opera si dice anonima quando non si conosce il suo autore. Possono essere anonimi i prodotti del folclore o della tradizione, tramandati oralmente; oppure i libri senza indicazione del nome dell'autore o perch\u00e9 \u00e8 andato perduto o, pi\u00f9 spesso, perch\u00e9 intenzionalmente nascosto.\nNel diritto.\nItalia.\nDiritto all'anonimato e diritti della personalit\u00e0.\nNell'ordinamento giuridico italiano non esiste un diritto generale di anonimato.\nEsso costituisce un diritto solo nei casi espressamente previsti da norme speciali.\nContrariamente, il diritto al nome ed il diritto all'identit\u00e0, che molto spesso vengono considerati complementari e contrapposti all'anonimato, sono tutelati dalle leggi italiane.\nIl diritto al nome \u00e8 riconosciuto negli articoli 6 e seguenti del Codice Civile. L'articolo 6 in modo particolare afferma che \"\"Ogni persona ha diritto al nome che le \u00e8 per legge attribuito. Nel nome si comprendono il prenome e il cognome. Non sono ammessi cambiamenti, aggiunte o rettifiche al nome, se non nei casi e con le formalit\u00e0 dalla legge indicati.\" Si afferma dunque il diritto di ogni persona al nome che le \u00e8 attribuito e in un certo senso a tutelarne l'immagine (impedire l'indebito uso ad altri). Oltre al nome, nell'articolo 9 del Codice Civile viene tutelato lo pseudonimo.\nIl diritto al nome \u00e8 un diritto immateriale che riguarda la personalit\u00e0, cos\u00ec come il diritto all'identit\u00e0 personale (tutelato dall'articolo 2 della Costituzione) e il diritto all'immagine (tutelato dall'articolo 10 del Codice Civile).\nIn particolare il diritto all'identit\u00e0 personale viene definito dalla Corte di cassazione civile, come \"l'interesse del soggetto, ritenuto generalmente meritevole di tutela giuridica, di essere rappresentato, nella vita di relazione, con la sua vera identit\u00e0, cos\u00ec come questa nella realt\u00e0 sociale, generale o particolare, \u00e8 conosciuta o poteva essere riconosciuta con l'esplicazione dei criteri della normale diligenza e della buona fede oggettiva\"\".\nL'anonimato pu\u00f2 sembrare contrapposto a questi diritti immateriali (nome ed identit\u00e0 personale) ma molte volte esso pu\u00f2 costituire una forma di controllo della proiezione sociale della propria identit\u00e0. Nella societ\u00e0 dell'Informazione nella quale viviamo, lasciare delle tracce di se stessi \u00e8 molto semplice, quasi impossibile non farlo, dunque, \u00e8 proprio l'anonimato che garantisce \"uno spazio di libert\u00e0\".\nAnonimato e diritto d'autore.\nL'autore di un'opera \u00e8 considerato chi \"\u00e8 in essa indicato come tale, nelle forme d'uso, ovvero \u00e8 annunciato come tale, nella recitazione, esecuzione, rappresentazione e radiodiffusione dell'opera stessa.\"(art.8, 633/41)\nSi intende per forme d'uso il modo in cui nelle varie opere si scrive o si mostra il nome dell'autore, sia una copertina di un libro o un titolo in un'opera cinematografica.\nL'autore, inoltre, pu\u00f2 essere identificato, oltre che con il nome civile, anche con uno pseudonimo secondo il sopra citato art. 8: \n\"\u201cValgono come nome lo pseudonimo, il nome d'arte, la sigla o il segno convenzionale, che siano notoriamente conosciuti come equivalenti al nome vero.\u201d\"\nLa legge riconosce il diritto sia di pubblicare un'opera anonima, sia di rivendicarne successivamente la titolarit\u00e0. \n\"\u201cL'autore di un'opera anonima o pseudonima ha sempre il diritto di rivelarsi e di far riconoscere in giudizio la sua qualit\u00e0 di autore.\u201d\"(21, 633/41)\nIl diritto d'autore, nella sua accezione come diritto all'utilizzazione, ha delle limitazioni nella durata. \nIn regola generale per l'art. 25: \"\u201cI diritti di utilizzazione economica dell'opera durano tutta la vita dell'autore e sino al termine del settantesimo anno solare dopo la sua morte.\u201d\"\nPer le opere anonime, invece, secondo l'articolo 27: \"\u201cla durata dei diritti di utilizzazione economica \u00e8 di settant'anni a partire dalla prima pubblicazione, qualunque sia la forma nella quale essa \u00e8 stata effettuata.\u201d\"\nSe, quindi, la paternit\u00e0 dell'opera non viene rivelata entro i 70 anni dalla prima pubblicazione l'opera diventa automaticamente di dominio pubblico.\nLa S.I.A.E., differenzia l'uso di anonimato dal nome d'arte; in quanto quest'ultimo \u00e8 notoriamente, per fama dell'autore, conosciuto come il nome vero (lo pseudonimo invece pu\u00f2 essere equiparato di volta in volta all'anonimato o al nome d'arte, a seconda che sia notorio o meno). \nDiritto all'anonimato della partoriente.\nSi pongono in risalto alcuni aspetti presenti nella pronuncia della Corte Costituzionale del 25 novembre 2005, n. 425, in cui si affronta la rilevante questione del confine tra il diritto alla riservatezza e all'anonimato da parte della madre, e il diritto di conoscere le proprie origini biologiche da parte del figlio.\nSi trova l'esigenza di salvaguardare la madre biologica che, al momento del suo parto, manifesta la volont\u00e0 di rimanere anonima nell'atto di nascita. Pi\u00f9 precisamente, l'art. 28 della legge del 4 maggio 1983, n. 184 \u00abDisciplina dell'adozione e dell'affidamento dei minori\u00bb afferma che l'accesso alle informazioni non \u00e8 consentito nei confronti della madre che abbia dichiarato di non voler essere identificata ai sensi dell'articolo 30, comma 1, del decreto del Presidente della Repubblica del 3 novembre 2000, n. 396.\nDiritto dell'adottato alle proprie origini.\nLa Corte costituzionale dichiara l'illegittimit\u00e0 costituzionale dell'articolo 28, comma 7, della legge 4 maggio 1983, n. 184 (Diritto del minore ad una famiglia), come sostituito dall'art. 177, comma 2, del decreto legislativo 30 giugno 2003, n. 196 (Codice in materia di protezione dei dati personali). L'articolo \u00e8 stato modificato nella parte in cui non prevede \u2013 attraverso un procedimento, stabilito dalla legge, che assicuri la massima riservatezza \u2013 la possibilit\u00e0 per il giudice di interpellare la madre \u2013 che abbia dichiarato di non voler essere nominata \u2013 su richiesta del figlio, ai fini di una eventuale revoca di tale dichiarazione.\nCos\u00ec deciso in Roma, nella sede della Corte costituzionale, Palazzo della Consulta, il 18 novembre 2013.\nL'articolo 28 della legge numero 184, comma 7, violerebbe l'articolo 3 della costituzione, ovvero il principio di uguaglianza, in quanto ci sarebbe disparit\u00e0 nel trattamento della madre che vuole rimanere anonima e dell'adottato che vuole scoprire le proprie origini. Inoltre nella Convenzione sui diritti del Fanciullo (New York, 20 novembre 1989), si afferma il diritto \u00abnella misura del possibile a conoscere i propri genitori\u00bb. Il diritto a conoscere le proprie origini \u00e8 tutelato dall'articolo 2 della Costituzione; la negazione di questo costituirebbe una violazione al diritto di ricerca delle proprie origini.\nDichiarazione dei Diritti in Internet.\nIl 28 luglio 2015 \u00e8 stata approvata la Dichiarazione dei Diritti in Internet. Il testo \u00e8 costituito da 14 punti ed \u00e8 stato elaborato dalla Commissione per i diritti e i doveri relativi ad Internet. Nella suddetta dichiarazione \u00e8 stato preso in considerazione il diritto all'anonimato per quanto riguarda gli accessi a Internet e la comunicazione elettronica. \nArt. 10 (protezione dell'anonimato)\nIl rapporto in internet.\nVerso la fine del XX secolo, Internet ha consentito la divulgazione e la pubblicazione di informazioni in forma parzialmente anonima. Tuttavia, la diffusione delle comunicazioni via Internet ha spinto governi e multinazionali a sviluppare metodi di sorveglianza senza precedenti: Echelon, Total Information Awareness e Carnivore sono soltanto alcuni esempi.\nSebbene Internet non sia stato progettato per garantire l'anonimato (tracciabilit\u00e0 degli indirizzi iP) \u00e8 ormai diventato frequente l'uso di pseudonimi (\"nickname\" nel gergo di internet) per nascondere la propria identit\u00e0; questo \u00e8 necessario ma non sufficiente a garantire il proprio anonimato. Tuttavia, secondo la legge italiana, non \u00e8 consentita l'assunzione di false identit\u00e0: si veda la voce \"Sostituzione di persona\".\nGli Anonymous remailer e gli pseudonymus remailer utilizzano sistemi di crittografia per rendere estremamente difficile individuare l'identit\u00e0 reale del mittente di un messaggio di posta elettronica. Protocolli di rete come Tor e Freenet permettono di leggere e pubblicare informazioni con un alto grado di anonimato.\nIl browser Tor \u00e8 un programma gratuito che permette di navigare il web in modo anonimo. Cripta i dati di navigazione e li fa rimbalzare di server in server in giro per il mondo, rendendo praticamente impossibile a chiunque seguirne le tracce. Ogni router vede il router immediatamente precedente come origine e il router immediatamente successivo come destinazione. Pertanto, nessun router conosce mai la vera origine e la destinazione del pacchetto. Pi\u00f9 utenti ci sono, pi\u00f9 \u00e8 difficile seguirne le tracce. Esistono anche webmail criptate (ad esempio \"Safemail\"), oppure servizi di email temporanea (come \"Airmailo Guerilla Mail\") che, usati con Tor, permettono di inviare e ricevere email in modo anonimo.\nAspetti dibattuti.\nL'anonimato sul web pu\u00f2 essere visto come un modo per esprimere il proprio parere evitando ogni tipo di ritorsione sulla propria persona. Ecco alcuni esempi dei motivi per cui un utente internet pu\u00f2 aver bisogno dell'anonimato:\nIn contrapposizione a questi aspetti, che possiamo considerare un mero esempio di libert\u00e0 di espressione, l'anonimato sul web pu\u00f2 essere utilizzato anche per svolgimento di attivit\u00e0 illecite:\nFatta eccezione per protocolli internet come Tor (in cui l'utente anonimo \u00e8 difficilmente raggiungibile), chiunque sfrutti l'anonimato in internet per tali scopi \u00e8 facilmente riconoscibile tramite il proprio Indirizzo IP e pu\u00f2 essere perseguito a norma di legge, se identificato correttamente dalla Polizia Postale e in base al reato commesso. Tali reati sono infatti inclusi nel Codice penale e regolati secondo l'Art.528 (pubblicazioni e spettacoli osceni), l'Art.660 (molestia o disturbo alle persone), l'Art.595 (diffamazione) e l'Art.494 (sostituzione di persona).\nIl confine tra uso illegale e legale ma offensivo non \u00e8 molto definito e varia a seconda della legge in ogni paese.\nIl gruppo Anonymous.\nCaso da evidenziare \u00e8 quello degli Anonymous, un gruppo internazionale che, attraverso l'anonimato, attacca siti governativi, religiosi e di corporazioni, sostituendo il contenuto del sito con un loro comunicato delle motivazioni del loro attacco. Il loro simbolo \u00e8 un uomo senza testa che rappresenta una societ\u00e0 senza padroni e l'anonimato stesso."}
{"id": "16199", "revid": "984922", "url": "https://it.wikipedia.org/wiki?curid=16199", "title": "Tongbaite", "text": "La tongbaite \u00e8 un minerale descritto nel 1983 in base ad una scoperta avvenuta nella contea di Tongbai in Cina ed approvato dall'IMA. Il nome deriva dalla localit\u00e0 di scoperta. \u00c8 un carburo di cromo contenente piccole quantit\u00e0 di ferro e nichel. Il minerale \u00e8 insolubile in acido cloridrico, solforico e nitrico mentre \u00e8 intaccato debolmente dall'acqua regia.\nMorfologia.\nLa tongbaite \u00e8 stata scoperta sotto forma di cristalli di forma pseudoesagonale, prismatici di qualche decimo di millimetro. Alcuni cristalli presentano una terminazione a forma di lancia.\nOrigine e giacitura.\nLa tongbaite Si trova nelle rocce ultramafiche associata a magnesiochromite, pirrotite, pentlandite, pirite, calcopirite, magnetite, ilmenite, altaite, cubanite, violarite, bismutohauchecornite, awaruite, piombo nativo, cromo nativo, oro nativo, rame nativo, platino nativo, forsterite, flogopite, apatite, diopside, enstatite, idrogrossularia, ossidi e solfuri di ferro, minerali di metalli del gruppo del platino, olivina, pirosseno, diamante, moissanite e piropo."}
{"id": "16200", "revid": "307923", "url": "https://it.wikipedia.org/wiki?curid=16200", "title": "Metodo Kasiski", "text": "Il metodo Kasiski \u00e8 un metodo crittoanalitico per l'attacco del cifrario di Vigen\u00e8re e dei cifrari ad esso simili. Prende il nome dal maggiore prussiano Friedrich Kasiski, che nel 1863 pubblic\u00f2 un metodo di decifratura della tavola di Vig\u00e9n\u00e8re.\nIl maggiore Kasiski not\u00f2 che spesso in un crittogramma di Vig\u00e9n\u00e8re si possono notare sequenze di caratteri identiche, poste ad una certa distanza fra di loro; questa distanza pu\u00f2, con una certa probabilit\u00e0, corrispondere alla lunghezza della chiave, o a un suo multiplo.\nIn genere la stessa lettera con il cifrario di Vig\u00e9n\u00e8re viene cifrata in modo diverso nelle sue varie occorrenze, come si conf\u00e0 ai cifrari polialfabetici, ma se due lettere del testo in chiaro sono poste ad una distanza pari alla lunghezza della chiave (o un suo multiplo), questo fa s\u00ec che vengano cifrate nello stesso modo.\nIndividuando tutte le sequenze ripetute (cosa che avviene frequentemente in un testo lungo), si pu\u00f2 dedurre quasi certamente che la lunghezza della chiave \u00e8 il massimo comun divisore tra le distanze tra sequenze ripetute, o al pi\u00f9 un suo multiplo.\nConoscere la lunghezza \"n\" della chiave permette di ricondurre il messaggio cifrato ad \"n\" messaggi intercalati cifrati con un cifrario di Cesare facilmente decifrabile.\nEsempio di uso del metodo Kasiski.\nQuando una stessa porzione di chiave \u00e8 usata per cifrare una ripetizione contenuta nel testo da cifrare, essa genera una ripetizione corrispondente nel testo cifrato. Questo equivale a dire che l'intervallo fra due gruppi di lettere cifrate uguali \u00e8 un multiplo della lunghezza della chiave. L'analisi di questi intervalli pu\u00f2 quindi fornire la lunghezza della chiave, cio\u00e8 il numero di alfabeti usati per cifrare. \u00c8 per\u00f2 necessario individuare e scartare le eventuali ripetizioni che siano semplicemente dovute al caso e non alla ripetizione della chiave (di solito, gruppi di lettere non pi\u00f9 lunghi di due o tre caratteri).\nIn sintesi si deve:\nCrittogramma di cui si vuol trovare il periodo:\nTabulazione\nFra tutti i sottomultipli si sceglie il periodo 7 perch\u00e9 \u00e8 originato da un gruppo di lettere lungo, \u00e8 rappresentato 6 volte e d\u00e0 un valore ponderato maggiore (7x6=42, 11x3=33, 12x2=24, 4x4=16). \u00c8 escluso il periodo 31 perch\u00e9 troppo lungo.\nSi tratta qui di una cifratura Beaufort, in lingua inglese. Le prime parole del testo decifrato sono: \"statistics indicate\".\nIl predecessore di Kasiski.\nIn realt\u00e0 gi\u00e0 nel 1854 l'eclettico scienziato inglese Charles Babbage aveva individuato un criterio di decifrazione del tutto analogo a quello successivamente elaborato dal Kasiski. Babbage non pubblic\u00f2 mai questo lavoro, come fece, o meglio \"non fece\", per molti altri, ma la sua scoperta emerge da un lungo epistolario ed il metodo di decrittazione viene spesso chiamato Babbage-Kasiski."}
{"id": "16206", "revid": "287204", "url": "https://it.wikipedia.org/wiki?curid=16206", "title": "Automa cellulare", "text": "Un automa cellulare (dall'inglese \"Cellular automaton\" o \"Cellular automata\", abbrev. CA) \u00e8 un modello matematico usato per descrivere l'evoluzione di sistemi complessi discreti, studiati in teoria della computazione, matematica, fisica e biologia.\nGeneralit\u00e0.\nUn automa cellulare consiste in una griglia costituita da celle, per esempio un foglio a quadretti. La griglia pu\u00f2 avere una qualunque dimensione finita; ogni porzione limitata di spazio deve contenere solo un numero finito di celle. Ciascuna di queste celle pu\u00f2 assumere un insieme finito di stati (ad esempio, \"vivo\" o \"morto\", un colore, una forma ecc.). Per ogni cella \u00e8 necessario anche definire l'insieme delle celle che sono da considerare \"vicine\" alla cella data (ad esempio, nel caso di un foglio a quadretti, si possono definire \"vicine\" due celle adiacenti, oppure due celle distanti al massimo due quadretti). Ad un certo tempo t=0 si assegna ad ogni cella un determinato stato. L'insieme di questi stati costituisce lo \"stato iniziale\" dell'automa cellulare. Dopo un tempo prefissato ogni cella cambier\u00e0 stato contemporaneamente a tutte le altre, secondo una regola fissata (che varia a seconda dell'automa cellulare preso in considerazione). Il modo in cui cambia stato una cella dipende solamente dal proprio stato attuale e dagli stati delle celle \"vicine\".\nL'idea fu originariamente sviluppata da Stanislaw Ulam e da John von Neumann nei primi anni cinquanta ed \u00e8 fiorita con lo sviluppo delle teorie di computazione e le strutture hardware. Un classico esempio di automa cellulare \u00e8 il gioco della vita ideato dal matematico inglese John Conway: esso \u00e8 composto da un insieme di posizioni occupate o meno, le quali hanno luogo su una griglia e sopravvivono o muoiono in base al numero di posizioni occupate vicine tra loro.\nOgni AC possiede gli stessi elementi: un insieme di posizioni connesse, un insieme di stati in ogni posizione e regole di aggiornamento per lo stato delle posizioni.\nLa forma delle celle non \u00e8 necessariamente quadrata: un automa cellulare pu\u00f2 essere costituito, ad esempio, da celle triangolari, esagonali, cubiche, ecc. Se un piano \u00e8 suddiviso in esagoni regolari, essi possono essere utilizzati come celle. In molti casi gli automi cellulari risultanti sono equivalenti a quelli costruiti su griglie rettangolari.\nLe classificazioni di un CA, come \u00e8 stato evidenziato da Wolfram, sono numerate da uno a quattro. Esse sono, in ordine: \nQuesta ultima classe \u00e8 considerata Turing equivalente e capaci di simulare una Macchina di Turing. Speciali tipi di automi cellulari sono i cosiddetti \"reversibili, \"in cui una sola configurazione porta direttamente a una successiva e \"totalistica \"in cui il futuro di celle singole dipende dal valore totale di gruppi di cellule adiacenti. Gli automi cellulari possono simulare una moltitudine di sistemi reali quali sistemi biologici e chimici. \" \"\nL'esempio pi\u00f9 semplice.\nIl tipo pi\u00f9 semplice non banale di automi cellulari \u00e8 unidimensionale, con due soli stati possibili per ogni cella e le celle vicine definite come le celle adiacenti da entrambi i lati.\nUna cella con le sue due celle vicine (cio\u00e8 quelle adiacenti) costituisce un vicinato di 3 celle, quindi ci sono formula_1 configurazioni possibili per un vicinato. Quindi abbiamo formula_2 regole possibili.\nQuesti 256 automi cellulari generalmente sono descritti utilizzando la notazione di Wolfram, una convenzione, ideata per l'appunto da Stephen Wolfram, nella quale il nome dell'automa cellulare \u00e8 il numero decimale che, in notazione binaria, ci fornisce la tabella delle regole, con elencati gli 8 vicinati possibili. Per esempio, di seguito sono riportate le tabelle che definiscono le regole \"CA 30\" e \"CA 110\" (dove CA sta per Cellular automaton, cio\u00e8 automa cellulare).\nIn binario 30 e 110 si scrivono rispettivamente 11110 e 1101110. Sotto ogni tabella viene rappresentata graficamente l'evoluzione dell'automa, nel caso in cui lo stato iniziale sia costituito da un'unica cella nera (tutte le altre bianche). Lo 0 corrisponde ad una cella bianca, e l'1 ad una cella nera. La prima riga di ogni figura rappresenta lo stato iniziale, le righe successive gli stati seguenti dell'automa al procedere del tempo lungo l'asse verticale.\nRule 30 cellular automaton\nRule 110 cellular automaton\nDescrizione.\nDefinizione formale.\n\u00c8 possibile definire in modo formale gli automi cellulari tenendo conto di tre caratteristiche fondamentali:\nLa definizione suppone di essere in uno spazio euclideo: si fissa la dimensione dell'ambiente ed il numero degli stati (dev'essere un numero finito pari almeno a due per non cadere in una situazione banale). L'ultima grandezza che dev'essere fissata \u00e8 la distanza massima delle entit\u00e0 da considerare per il cambiamento di stato. Occorre anche fissare una funzione di cambiamento di stato (definisce come cambia lo stato).\nUn automa cellulare \u00e8 definibile come una quadrupla &lt; d, Q, N, f &gt; in cui:\nUtilizzi degli automi cellulari.\nGli automi cellulari sono adatti a rappresentare e simulare l'evoluzione globale di fenomeni che dipendono solo da leggi locali. Esempi di fenomeni di questo tipo sono il comportamento fisico dei gas perfetti, l'evoluzione di una popolazione, un ecosistema (esempio Wa-Tor), il movimento dei filamenti di DNA in una soluzione.\nGli automi cellulari sono usati efficacemente per la generazione di suonerie. Un intero portale web (Wolfram tones) mostra come \u00e8 possibile trasformare una sequenza di passi di un automa cellulare con particolari regole in note musicali, generando musica.\nSono impiegati anche nell'ambito della musica contemporanea. Un esempio dei primi impieghi in questo ambito \u00e8 la composizione \"Horos\" di Iannis Xenakis del 1986, dove gli automi cellulari vengono usati per \"produrre progressioni armoniche e nuove combinazioni timbriche\".\nAutomi cellulari in natura.\nAutomi cellulari sono in genere molto eleganti per descrivere i pattern che si trovano in natura: dalle strisce di una zebra, al manto maculato del ghepardo, alle striature delle dune del deserto.\nUn altro esempio si trova in alcune conchiglie marine, come quelle del genere \"Conus\", la cui colorazione \u00e8 generata da automi cellulari naturali.\nLa classificazione di Wolfram.\nStephen Wolfram, in \"A New Kind of Science\" e in alcune altre pubblicazioni datate alla met\u00e0 degli anni ottanta, defin\u00ec quattro classi nelle quali ogni automa cellulare e alcuni altri semplici modelli computazionali possano essere suddivisi, in base al loro comportamento. Mentre studi precedenti riguardanti gli automi cellulari tendevano a identificare tipi di pattern per regole specifiche, la classificazione di Wolfram fu la prima a tentare la classificazione delle regole stesse. \nIn ordine di complessit\u00e0 le regole sono:\nWolfram ha affermato che molti, se non tutti gli automi di classe 4 sono capaci di computazione universale. Questo \u00e8 stato provato per la regola numero 110 e il gioco della vita di John Conway.\nQueste definizioni sono qualitative nella loro natura e possono lasciare spazio ad interpretazioni. In accordo con quanto Wolfram afferma, \"...con quasi ogni schema di classificazione generale ci sono inevitabilmente casi i quali vengono assegnati a una classe da una delle definizioni e ad un'altra classe da una diversa definizione. E cos\u00ec \u00e8 per gli automi cellulari: ci sono regole occasionali... che mostrano alcune caratteristiche di una classe e alcune altre di altre classi.\"\nReversibilit\u00e0.\nUn automa cellulare \u00e8 detto \"reversibile \"se per ogni configurazione attuale dell'automa esiste una e soltanto una configurazione passata (pre-immagine). Se si pensa ad un automa cellulare come una funzione per mappare configurazioni ad altre configurazioni, la reversibilit\u00e0 implica che suddetta funzione sia biunivoca. Se un automa cellulare \u00e8 reversibile, il suo comportamento a tempo inverso pu\u00f2 essere ancora descritto come un automa cellulare; questo fatto \u00e8 una conseguenza del teorema di Curtis\u2013Hedlund\u2013Lyndon, una caratterizzazione topologica di un automa cellulare. Per automi cellulari che non hanno una pre-immagine per ogni configurazione, suddette configurazioni senza pre-immagine sono chiamate \"Giardino dell'Eden\" pattern.\nPer un automa cellulare uni-dimensionale esistono specifici algoritmi per determinare se una regola \u00e8 reversibile o irreversibile. Comunque, per un automa cellulare di due o pi\u00f9 dimensioni la reversibilit\u00e0 non \u00e8 determinabile; cio\u00e8, non esistono algoritmi che prendono come input una regola per determinare correttamente se un automa \u00e8 reversibile o no. La dimostrazione di Jarko Kari \u00e8 relativa al problema delle piastrelle detto Wang tile.\nGli automi cellulari reversibili sono spesso usati per simulare fenomeni fisici come gas e dinamiche dei fluidi, dal momento che seguono le leggi della termodinamica. Questi automi hanno regole costruite specificamente per essere reversibili. Questi sistemi sono stati studiati da Tommaso Toffoli, Norman Margolus e altri. Alcune tecniche possono essere usate per costruire esplicitamente un automa reversibile con inversi conosciuti a priori. Due tipi ben conosciuti sono l'automa cellulare di secondo ordine e l'automa cellulare a blocchi. Sebbene questi automi non soddisfano strettamente la definizione data sopra, pu\u00f2 essere dimostrato che possono essere emulati da automi cellulari convenzionali con un vicinato e un numero di stati sufficientemente largo e pu\u00f2 perci\u00f2 essere considerato un sottoinsieme di automi cellulari convenzionali. Al contrario \u00e8 stato mostrato che ogni automa reversibile pu\u00f2 essere emulato con un automa cellulare a blocchi.\nAutomi cellulari come modelli fisici.\nCome Andrew Ilachinski sottolinea nella monografia \"Cellular Automata\", molti ricercatori con interessi fondazionali hanno prima o poi sollevato la domanda: 'E se l'Universo fosse un AC?' Ilachinsky sostiene che l'importanza del problema possa essere facilmente apprezzata con un semplice argomento. Si consideri infatti l'evoluzione della Regola 110: se quel mondo fosse una specie di altro universo regolato da una qualche \"fisica aliena\", che descrizione ragionevole potremmo dare degli schemi osservati? Se non conoscessimo come le immagini sono generate - cio\u00e8 con l'uso di semplici regole locali - probabilmente congettureremmo che oggetti simili a \"particelle\" si muovono secondo determinate regole nello spazio (non a caso, il fisico Jim Crutchfield ha creato un modello matematico rigoroso di semplici AC in cui si pu\u00f2 dimostrare l'emergenza statistica di \"particelle\"). Se questo vale per quell'universo, perch\u00e9 il \"nostro\" mondo - attualmente descritto dai fisici attraverso particelle - non potrebbe essere un AC al suo livello pi\u00f9 fondamentale?\nSebbene una teoria completa su queste basi debba ancora essere sviluppata, esplorare le conseguenze di questa ipotesi ha condotto gli scienziati a speculazioni molto interessanti e nuove intuizioni su come possiamo rendere conto dei fenomeni fisici apparentemente continui in un quadro teorico totalmente discreto. Marvin Minsky \u2013 il pioniere di IA \u2013 ha investigato l'interazione tra particelle in un reticolo quadridimensionale Konrad Zuse \u2013 (in pratica ogni sistema fisico reale computabile pu\u00f2 essere modellato da un'appropriata implementazione di un AC) \u2013 ha invece sviluppato un modello con un reticolo irregolare nel tentativo di fornire nuove idee sulla quantit\u00e0 di informazione che dovremmo assumere per particella. Pi\u00f9 recentemente, Edward Fredkin ha esposto e difeso quella che definisce l'\"Ipotesi Natura Finita\", cio\u00e8 l'idea che 'alla fine, ogni quantit\u00e0 fisica, spazio e tempo inclusi, si riveler\u00e0 essere discreta e finita.' Fredkin \u2013 insieme a Stephen Wolfram \u2013 \u00e8 probabilmente il pi\u00f9 importante esponente di una fisica ispirata agli AC: sia dal punto di vista matematico, sia da quello filosofico-teoretico, le idee di Fredkin sull'argomento sono originali e articolate.\nAutomi cellulari in opere di fantasia.\nNel romanzo di fantascienza di Robert J. Sawyer intitolato in Italia \"WWW 1: Risveglio\" l'autore immagina la nascita di una forma di vita \"su internet\" composta da automi cellulari."}
{"id": "16209", "revid": "123464080", "url": "https://it.wikipedia.org/wiki?curid=16209", "title": "Beach rugby", "text": "Il beach rugby \u00e8 una variante del rugby giocato su campi in sabbia con squadre composte da cinque giocatori in azione.\nRegolamento.\nIn questa variante del rugby le regole sono estremamente variabili. Quelle riportate in seguito sono quelle pi\u00f9 comuni in Italia e in Europa.\nIl campo di gioco \u00e8 lungo 31 m, comprese le zone di meta, e largo 25 m.\nOgni squadra \u00e8 composta da 12 giocatori, di cui 5 in campo e 7 in attesa di sostituirli. Le sostituzioni sono illimitate e l'espulsione temporanea dura 2'. L'ingresso in campo avviene esclusivamente a gioco fermo e da centrocampo.\nLa partita dura 10' divisi in 2 tempi da 5' con un intervallo di 3'. In caso di parit\u00e0 si disputa un tempo supplementare ad oltranza sin quando una squadra realizza una meta.\nCome nella versione a 15, il portatore avversario di pallone pu\u00f2 essere placcato dalla linea delle spalle in gi\u00f9. Il giocatore placcato o trattenuto deve passare o lasciare il pallone entro 2 secondi.\nNon esistono mischie ordinate n\u00e9 rimesse laterali.\nIl pallone opzionalmente pu\u00f2 essere calciato all'inizio della partita, ma in molte occasioni si utilizza il \"calcio libero\" anche per incominciare la partita, dopo una meta dalla squadra che ha subito la meta e dopo un fallo laterale. In nessun'altra azione di gioco il pallone pu\u00f2 essere calciato.\nLa realizzazione della meta vale un punto.\nStoria.\nNel 2009 l'International Rugby Board (oggi World Rugby) ha attivato il processo di riconoscimento di tutte le discipline di beach rugby: placcato, al tocco e tag.\nBeach rugby in Italia.\nIl campionato italiano di beach rugby \u00e8 organizzato dalla Lega Italiana Beach Rugby, riconosciuta ufficialmente dalla Federazione Italiana Rugby.\nLa Nazionale italiana maschile ha vinto la prima edizione del campionato europeo di beach rugby."}
{"id": "16210", "revid": "533647", "url": "https://it.wikipedia.org/wiki?curid=16210", "title": "Sperlinga", "text": "Sperlinga (\"Sperr\u00ebnga\" in galloitalico, \"Spillinga\" in siciliano) \u00e8 un comune italiano di abitanti del libero consorzio comunale di Enna in Sicilia.\nIl comune fa parte del circuito dei borghi pi\u00f9 belli d'Italia.\nGeografia fisica.\n\u00c8 situato tra i monti Nebrodi e le Madonie, nel cuore della Sicilia centrale, a 47 chilometri da Enna. Gi\u00e0 definita \"una regale dimora rupestre\" scavata in una gigantesca mole d'arenaria, etimologicamente Sperlinga deriva dal greco e significa \"Spelonca\", grotta.\nIl territorio comunale \u00e8 caratterizzato da numerose grotte scavate nella roccia arenaria.\nStoria.\n. Tra i primi documenti storici in cui \u00e8 citata Sperlinga, si trova un privilegio del Conte Ruggero del 1082. Risale al periodo subito successivo una forte colonizzazione da parte di popolazioni \"lombarde\" venute dal Nord Italia o \"Sicilia lombarda\". Per questo motivo a Sperlinga si parla ancora oggi un dialetto gallo-italico, il gallo-italico di Sicilia, come in altre zone della Sicilia, dovuto a immigrazioni dalle province di Novara, Asti e Alessandria. Gerhard Rohlfs fece una ricerca sul dialetto galloitalico di Sicilia tra il 13 e 14 aprile del 1924 lasciando delle suggestive foto delle grotte di via Valle.\nSperlinga\u00a0\u00e8 attestata come \"castrum\"\u00a0(e quindi\u00a0borgo\u00a0dotato\u00a0di\u00a0strutture castellane) gi\u00e0 in un documento del 1239..\nLa storia di Sperlinga si identifica con la storia delle famiglie che hanno posseduto il castello e i feudi annessi, i Ventimiglia, i Natoli, i Rosso e gli Oneto. \nNel 1408 Giovanni Ventimiglia del castello Maniaci, Signore di Ucria e Pretore di Palermo viene anche investito del titolo di Barone del Castello di Sperlinga.\nIl paese, nato come borgo feudale ai piedi del castello medievale normanno, si \u00e8 espanso dal 1597 in poi, quando il re Filippo II concesse a Giovanni Natoli (Gianforte o Giovanni Forti Natoli), il titolo di principe di Sperlinga, e il privilegio di potervi fabbricare terre.Il principe Natoli fece edificare la Chiesa dedicata a S. Giovanni Battista fuori dalle cinta del Castello, i cui primi atti parrocchiali sono datati 1612 e svilupp\u00f2 tutto il borgo. Il figlio Francesco Natoli Maniaci cedette nel 1658 il castello e la propriet\u00e0 feudale agli Oneto, con il titolo di duchi di Sperlinga, ma i Natoli mantennero sempre il titolo di principi di Sperlinga.\nIn contrada Capostr\u00e0, nel luglio 1943, fu scattata la famosissima foto di Robert Capa che \u00e8 diventata a livello mondiale il simbolo dello sbarco alleato, dopo la sua pubblicazione sulla rivista americana Life.\nSi segnalano le aree di Contrada Rossa, Cicera, Perciata, Grotta Vecchia, e all'interno del centro abitato quella del \"Balzo\" scavate in fila e sovrapposte con antistanti pittoresche stradine che costituiscono nel loro insieme un borgo rupestre, dove, ogni anno, il 16 agosto, si celebra la \"Sagra del Tortone\". Tale manifestazione folcloristica consiste nella distribuzione e degustazione di cibi locali tipici, espressione della migliore e pi\u00f9 genuina tradizione culinaria del luogo. Al centro della proposta alimentare riccamente imbandita il gustosissimo \"Tortone\".\nNei giorni precedenti, i vari rioni del paese, ognuno rappresentato da una Dama, si sfidano in vari giochi. La dama del rione che ha ottenuto il maggior punteggio viene eletta \"Castellana\" di Sperlinga. Il 16 agosto la \"Castellana\", insieme alle altre dei paesi Gallo-Italici, partecipa al corteo storico, composto da molti personaggi, in costume d'epoca, che sfilano lungo le vie del paese. Una giuria elegger\u00e0 la Dama dei paesi Gallo-Italici. La serata in piazza Castello \u00e8 allietata da rappresentazioni di eventi storici, spettacoli pirotecnici, canti e balli.\nMonumenti e luoghi d'interesse.\nIl castello.\nIl castello di Sperlinga \u00e8 un raro esempio di castello rupestre, in parte scavato nella roccia e risalente probabilmente al periodo anteriore ai Siculi pre-greci (XII-VIII secolo a.C.), in parte costruito sulla stessa roccia, intorno all'anno 1080.\n\u00c8 stato sede dei conti Ventimiglia del castello Maniaci fino al 1597, poi dei principi di Sperlinga Natoli (1598 - 1658), e quindi dei duchi di Sperlinga Oneto (1658-1861), l'ultimo dei quali lo concesse in enfiteusi al barone Nunzio Nicosia, i cui discendenti lo donarono al comune di Sperlinga nel 1973.\nVi \u00e8 una scritta in latino scolpita sull'arco a sesto acuto nell'androne del Castello, dal Principe del Castello Giovanni Natoli: \"\", tale scritta postuma si riferisce alle vicende dei Vespri Siciliani (1282) quando una guarnigione francese di angioini si asserragli\u00f2 all'interno del castello e resistette all'assedio per oltre un anno.\nEconomia.\nSperlinga \u00e8 nota per diverse produzioni artigianali, tra cui le cosiddette artistiche \"frazzate\", coloratissimi tappeti tessuti a mano su vecchi telai in legno, connubio tra storia, cultura e tradizioni popolari.\nSperlinga vanta una cospicua produzione di altissima qualit\u00e0 biologica di olive, agrumi ma anche di grano, foraggi e la produzione floricola. \nFiorente \u00e8 l'allevamento biologico locale di bovini e ovini e di tutti i prodotti derivati che si possono gustare in particolare durante la \"Fiera del Bestiame\" che si tiene nei mesi di giugno, agosto e settembre. Tra i dolci tipi la cassata, e il famosissimo Tortone, dolce fatto con la pasta del pane, fritta in olio, e cosparsa di cannella. Tra i piatti tipici locali \u00e8 nota la frasca tela, una particolare polenta di farina di grano duro o di cicerchia, con lardo e broccoletti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "16213", "revid": "339392", "url": "https://it.wikipedia.org/wiki?curid=16213", "title": "Citt\u00e0 stato", "text": ""}
{"id": "16214", "revid": "106456", "url": "https://it.wikipedia.org/wiki?curid=16214", "title": "Baltasar Garz\u00f3n", "text": "Biografia.\nLaureato in Diritto presso l'Universit\u00e0 di Siviglia nel 1979, prima di terminare gli studi, svolse svariate occupazioni come muratore, cameriere e assistette il padre in un distributore di benzina.\nSuper\u00f2 l'esame di stato per diventare giudice nel 1981. Fu dapprima assegnato a Valverde del Camino, in seguito fu spostato alla Corte di prima istanza e istruzione di Villacarrillo. Nel 1983 raggiunse la carica di magistrato, essendo stato destinato alla Corte di prima istanza e istruzione numero 3 di Almer\u00eda. Nel 1987 fu nominato ispettore delegato per Andaluc\u00eda del Consiglio Generale del Potere Giudiziario e nel 1988 prese possesso come magistrato della Corte di istruzione numero 5 dell'Audiencia Nacional. \u00c8 stato inoltre professore di Diritto Penale nell'Universit\u00e0 Complutense di Madrid. Baltasar Garz\u00f3n \u00e8 sposato e padre di tre figli.\nIl suo nome venne alla ribalta delle cronache internazionali quando spicc\u00f2 un mandato di arresto nei confronti dell'ex-dittatore cileno Augusto Pinochet, per la morte e la tortura di alcuni cittadini spagnoli durante il suo mandato e per crimini contro l'umanit\u00e0, basandosi sulla relazione della Commissione Cilena della Verit\u00e0 (1990-1991), e per il caso Carovana della morte, istruito in Cile dal giudice Juan Guzm\u00e1n Tapia.\nFra le altre inchieste cui ha atteso figurano quelle riguardanti l'ETA (soprattutto contro il braccio politico fuorilegge Batasuna), i finanziamenti ai partiti politici in Spagna e presunti fatti illeciti intorno al canale televisivo spagnolo Telecinco. Garz\u00f3n ha anche svolto indagini sul terrorismo mediorientale ed \u00e8 stato, per una legislatura, deputato del PSOE (lo stesso che poi fu al centro delle sue indagini); per lui era stato ventilato anche un ruolo come ministro della Giustizia.\nFra i casi di rilievo internazionale, ha pi\u00f9 volte espresso il desiderio di sottoporre a giudizio l'ex segretario di Stato USA Henry Kissinger, in relazione all'instaurazione delle dittature degli anni settanta in America Latina, la cosiddetta Operazione Condor. Nell'aprile 2001 ha chiesto al Consiglio d'Europa di rimuovere l'immunit\u00e0 di cui gode il presidente del consiglio italiano Silvio Berlusconi, in quanto membro del Consiglio dei Ministri, ma la richiesta \u00e8 stata respinta. Nel 2002 ha aperto un'inchiesta su Telecinco, contestando a Berlusconi i reati di evasione fiscale, falso in bilancio, frode, violazione della legge Antitrust, riferiti agli anni tra il 1989 e il 1997, procedimento conclusosi undici anni dopo con l'assoluzione in Cassazione.\nNel dicembre del 2001, Garz\u00f3n mise in moto un'indagine sui conti all'estero della seconda banca spagnola, la BBVA, per supposti reati di riciclaggio di denaro. Nel gennaio del 2003, il magistrato critic\u00f2 profondamente il governo degli Stati Uniti a causa della detenzione di sospettati di al-Q\u0101\u02bfida nella baia di Guant\u00e1namo, Cuba. Inoltre mosse una intensa campagna contro l'invasione dell'Iraq del 2003. Fu anche colui che emise il mandato di arresto internazionale contro Osama bin Laden, capo presunto della rete terroristica al-Q\u0101\u02bfida. Garz\u00f3n ha portato avanti processi contro 5 detenuti nella Baia di Guant\u00e1namo, fra cui lo spagnolo Abderrahman Ahmad, estradato in Spagna il 14 febbraio 2004.\nGarz\u00f3n ha portato avanti molti processi contro militari dell'Argentina per la scomparsa di cittadini spagnoli durante la dittatura militare del 1976-1983. Alla fine sono stati processati Adolfo Scilingo e Miguel Angel Cavallo. Il 19 aprile 2005 Scilingo \u00e8 stato condannato a 640 anni di detenzione dall'Audiencia Nacional.\nIl 26 luglio 2008 ha fatto arrestare Oscar Alfonso Podlech Michaud (ex Pubblico Ministero di Caut\u00edn e gerente del carcere di Temuco ai tempi del golpe del generale Augusto Pinochet), colpito da mandato di cattura internazionale emesso dal PM romano Giancarlo Capalbo. Immediatamente estradato in Italia, Podlech venne messo sotto processo a Roma per l'arresto, tortura e sparizione nel 1973 di Omar Roberto Venturelli Leonelli (gi\u00e0 sacerdote italo-cileno sospeso dal sacerdozio \"a divinis\" per il proprio impegno a difesa degli indios), dirigente dei Cristiani per il Socialismo e professore di Pedagogia all'Universit\u00e0 cattolica di Temuco. L'11 luglio 2011 la Corte d'Assise di Roma assolse Podlech Michaud dall'accusa di omicidio per non aver commesso il fatto.\nDal settembre del 2008 Garz\u00f3n raccolse informazioni dal governo, dalla Conferenza Episcopale e da varie giunte comunali al fine di elaborare una lista approssimativa dei fucilati, \"desaparecidos\" e sepolti in fosse comuni a partire dal colpo di Stato franchista del 18 luglio 1936. Il 16 ottobre 2008, si dichiar\u00f2 competente per investigare sulle sparizioni registrate durante la guerra civile spagnola e i primi anni della dittatura militare di Franco, e ordin\u00f2 l'apertura di 19 fosse comuni disseminate in tutto il paese, tra cui quella in cui si suppone fosse stato sepolto il poeta Federico Garc\u00eda Lorca. Nonostante ci\u00f2, il 16 novembre 2008, Garz\u00f3n decise di ritirarsi dal caso. Il giudice spieg\u00f2 che la decisione fu presa dal momento che non esistono responsabili ancora in vita contro i quali dirigere un'azione penale, anche se aggiunse che i reati permangono e non possono cadere in prescrizione. Garz\u00f3n disse che da quel momento in poi il caso \u00e8 di competenza delle corti provinciali nelle quali sono state trovate le fosse.\nLa sua inchiesta sui finanziamenti ai partiti politici, la cosiddetta \"tangentopoli iberica\", ha portato alla scoperta del caso Gurtel su casi di corruzione di membri del Partito Popolare (Spagna), tra cui il suo \"leader\" Mariano Rajoy e all'apertura di un processo.\nNel marzo 2009 \u00e8 stato ufficialmente indagato per una presunta evasione fiscale e deve rispondere al Consiglio generale del potere giudiziario spagnolo di una somma di 200.000 US$ non dichiarati nell'anno fiscale 2005-2006 relativi ad un compenso che ha ricevuto per un ciclo di lezioni impartite agli studenti di Legge della New York University. Rischia la sospensione per tre anni. Il 9 febbraio 2012 venne interdetto dal servizio per 11 anni per avere effettuato intercettazioni illegali nel caso Gurtel. Il 25 luglio 2012 decide di assumere la difesa legale di Julian Assange.\nCarriera politica.\nNel 1993, dopo vari contatti con membri rilevanti del PSOE come Jos\u00e9 Bono e Felipe Gonz\u00e1lez (il quale fu presentato a Garz\u00f3n dal primo), Garz\u00f3n prese la decisione di aprire una parentesi nella sua carriera giudiziaria e scendere in politica con l'intenzione di mettere fine alla corruzione, che sembrava essersi installata sotto il mantello del governo socialista. Il suo desiderio di vedersi libero da legami di partito e di vedersi solamente dipendente da chi egli considerava al tempo il principale promotore di questo desiderio di rigenerazione democratica (Felipe Gonz\u00e1lez), per alcuni, o la sua ambizione per altri, lo portarono a richiedere la sua inclusione nelle liste per le elezioni generali del 1993 come numero due per Madrid, giusto dopo il presidente Gonz\u00e1lez.\nIn seguito alla vittoria elettorale del 1993, fu dichiarato capo di un rafforzato Piano nazionale contro le droghe. Nonostante ci\u00f2 e al fatto di essere il numero due del ministro dell'interno, dopo aver constatato la poca predisposizione della \"cupola\" socialista nel prendere misure energiche contro la corruzione, abbandon\u00f2 la politica poco dopo che Juan Alberto Belloch si mise a capo della fusione tra il Ministero dell'Interno e quello della Giustizia.\nOpere.\nOltre a questi libri, ci sono altre distinte opere su Garz\u00f3n, la cui autrice \u00e8 la conosciuta giornalista Pilar Urbano. Il titolo \u00e8: \"Garz\u00f3n: L'uomo che vedeva albeggiare. Biografia autorizzata e motivo di scandalo dal momento che in questa si rivelano segreti di stato\"."}
{"id": "16218", "revid": "15756", "url": "https://it.wikipedia.org/wiki?curid=16218", "title": "Leonardo Fibonacci", "text": "\u00c8 considerato uno dei pi\u00f9 grandi matematici di tutti i tempi. Con altri dell'epoca contribu\u00ec alla rinascita delle scienze esatte dopo la decadenza dell'et\u00e0 tardo-antica e dell'Alto Medioevo. Con lui, in Europa, ci fu l'unione fra i procedimenti della geometria greca euclidea (gli \"Elementi\") e gli strumenti matematici di calcolo elaborati dalla scienza araba (in particolare egli studi\u00f2 per la parte algebrica il \"Liber embadorum\" dello studioso ebreo spagnolo Abraham ibn \u201bEzra).\nBiografia.\nI dati della sua biografia sono scarsi e confusi, e desumibili in gran parte da notizie contenute nelle sue opere, oltre che da due documenti d'archivio. In particolare non sono note n\u00e9 la data di nascita, n\u00e9 quella di morte, collocabili nel decennio 1170-1240.\nAssieme al padre Guglielmo dei Bonacci, facoltoso mercante pisano e rappresentante dei mercanti della Repubblica di Pisa (nell'epistola di dedica a Michele Scoto si legge che il padre era \"publicus scriba pro pisanis mercatoribus\") nella zona di Bugia in Algeria, pass\u00f2 alcuni anni in quella citt\u00e0, dove studi\u00f2 i procedimenti aritmetici che studiosi musulmani stavano diffondendo nelle varie parti del mondo arabo. Qui ebbe anche precoci contatti con il mondo dei mercanti e apprese tecniche matematiche sconosciute in Occidente. Alcuni di tali procedimenti erano stati introdotti per la prima volta dagli indiani, portatori di una cultura diversa da quella occidentale. Proprio per perfezionare queste conoscenze Fibonacci viaggi\u00f2 molto in Egitto, Siria, Sicilia, Grecia arrivando a Costantinopoli, alternando presumibilmente il commercio con gli studi matematici.\nMolto dovette ai trattati di Mu\u1e25ammad ibn M\u016bs\u0101 al-Khw\u0101rizm\u012b, di Abu Kamil e al confronto con i maestri arabi, senza per\u00f2 essere mero diffusore della loro opera. Ritornato in Italia, la sua notoriet\u00e0 giunse anche alla corte dell'imperatore Federico II. Il matematico e l'imperatore si incontreranno a Pisa, presumibilmente nell'estate del 1226. \nLa Repubblica di Pisa gli assegn\u00f2 un vitalizio che gli permise di dedicarsi completamente ai suoi studi:\n\u00abConsiderando l\u2019onore e il profitto della nostra citt\u00e0 e dei cittadini, che derivano loro dalla dottrina e dai diligenti servigi del discreto e sapiente maestro \"Leonardo Bigollo\" nelle stime e ragioni d\u2019abaco necessarie alla citt\u00e0 e ai suoi funzionari, e in altre cose quando occorre, deliberiamo col presente atto che allo stesso Leonardo, per la sua dedizione e scienza e in ricompensa del lavoro che sostiene per studiare e determinare le stime e le ragioni sopraddette, vengano assegnate dal comune e dal tesoro pubblico venti lire a titolo di mercede o salario annuo, oltre ai consueti benefici, e che inoltre lo stesso [Leonardo] serva come al solito il comune pisano e i suoi funzionari nelle pratiche d\u2019abaco\u00bb (trad. di E. Giusti, \"Leonardo Fibonacci e la rinascita della matematica in Occidente\").\nNel documento si legge che Fibonacci era detto \u201cBigollo\u201d (\u201cDiscretus et sapiens magister Leonardo Bigollo\u201d), epiteto che in passato si riteneva essere offensivo, ma che in realt\u00e0 potrebbe significare \u201cbilingue\u201d, oppure \u201cviaggiatore\u201d. Come osserva Pier Daniele Napolitani: \u00abLa delibera si trova nel \"Constitutum pisanum legis et usus\", conservato all\u2019Archivio di Stato di Pisa ed \u00e8 inserita nel volume del 1233 tra le aggiunte datate 1242; le date sono in stile pisano e corrispondono alle nostre 1233 e 1241. Il documento non \u00e8 datato e quindi pu\u00f2 essere relativo a uno qualsiasi degli anni compresi tra questi due. Il 1241 \u00e8 quindi il limite temporale estremo oltre il quale non si hanno pi\u00f9 notizie di Leonardo.\u00bb. Il fatto che il Comune lo incaricasse della tenuta dei bilanci e dell'assistenza ai suoi funzionari nel corso degli anni Trenta spinge a formulare l'ipotesi che la sua nascita debba essere collocata pi\u00f9 avanti del 1170 tradizionalmente accettato.\nA lui Pisa ha intitolato il lungarno che va dal Ponte alla Vittoria al Ponte della Fortezza.\nOpere.\nA Leonardo Fibonacci si devono:\nPare, inoltre, che egli abbia composto anche due trattati andati perduti, uno dei quali potrebbe aver avuto il titolo di \"Liber minoris guise\", o pi\u00f9 semplicemente \"De minore guisa\", mentre l'altro doveva essere un commento al libro X degli \"Elementi\" di Euclide.\nLe sue opere potrebbero aver ispirato il disegno architettonico della porta di Capua ovvero quello del federiciano Castel del Monte.\nInoltre i suoi studi furono cos\u00ec importanti che tutt'oggi esiste una pubblicazione periodica dedicata interamente alla sequenza aritmetica da lui elaborata, il \"Fibonacci Quarterly\". Al matematico \u00e8 stato anche dedicato l'asteroide 6765 Fibonacci.\nL'introduzione dei numeri indo-arabi in Europa.\nNel 1202 e poi successivamente nel 1228 Leonardo Fibonacci pubblic\u00f2 il \"Liber abbaci\", opera in quindici capitoli con la quale introdusse le nove cifre da lui definite \"indiane\", e il segno 0 (gli altri popoli non utilizzavano questo simbolo perch\u00e9 non ne sentivano il bisogno) che in latino \u00e8 chiamato \"zephirus\", adattamento dell'arabo \"sifr\", ripreso a sua volta dal termine sanscrito \"\u015b\u016bnya\", che significa \"vuoto\". \"Zephirus\" in veneziano divenne \"zevero\" ed infine comparve l'italiano \"zero\". Per mostrare \"ad oculum\" l'utilit\u00e0 del nuovo sistema numerico, egli pose sotto gli occhi del lettore una tabella comparativa di numeri scritti nei due sistemi romano e indiano. Fibonacci espose cos\u00ec per la prima volta in Europa la numerazione posizionale indiana, cos\u00ec come l'aveva appresa dai matematici arabi (tale numerazione era stata infatti adottata dagli arabi).\nNel libro present\u00f2 inoltre criteri di divisibilit\u00e0, regole di calcolo di radicali quadratici e cubici ed altro. Introdusse con poco successo anche la barretta delle frazioni, nota al mondo arabo prima di lui. Nel \"Liber abbaci\" sono anche compresi i quesiti matematici che gli furono posti dagli intellettuali del tempo, con la loro soluzione (uno dei capitoli trattava aritmetica commerciale, ragioneria, problemi di cambi, ecc.).\nAll'epoca il mondo occidentale usava i numeri romani e il sistema di numerazione greco, i calcoli si eseguivano con l'abaco. Il nuovo sistema introdotto da Fibonacci stent\u00f2 molto ad essere accettato, tanto che nel 1280 la citt\u00e0 di Firenze proib\u00ec l'uso delle cifre indo-arabe da parte dei banchieri, alcuni dei quali pare falsificassero lo zero a loro vantaggio, modificandolo in 6, 8 o 9. Da allora infatti lo zero, invece che a \"cerchio\" fu rappresentato ad \"uovo\"\nin modo da impedirne la falsificazione. Si riteneva inoltre che lo \"0\" apportasse confusione e venisse impiegato anche per mandare messaggi segreti e, poich\u00e9 questo sistema di numerazione veniva chiamato \"cifra\", da tale denominazione deriva l'espressione \"messaggio cifrato\".\nL'uso delle cifre arabe era in ogni caso gi\u00e0 conosciuto da alcuni dotti dell'epoca. Il primo caso del quale si ha notizia \u00e8 stato quello del monaco Gerberto (poi diventato papa dal 999 al 1003 col nome di Silvestro II): egli propose l'uso di questo sistema in alcuni conventi in cui si scrivevano opere scientifiche, ma il metodo rimase sconosciuto nel mondo esterno. Un esempio pi\u00f9 tardo, dell'epoca di Fibonacci si trova nelle scritture notarili di Notar Raniero, perugino.\nLa prima edizione del \"Liber abbaci,\" del 1202, \u00e8 andata persa, mentre la seconda edizione del 1228, che Fibonacci aveva preparato su richiesta del filosofo scozzese Michele Scoto, si \u00e8 conservata in numerosi manoscritti ed \u00e8 stata ristampata nel 1857 a Roma dalla Tipografia delle scienze matematiche e fisiche, in un'edizione curata da Baldassarre Boncompagni."}
{"id": "16224", "revid": "124723173", "url": "https://it.wikipedia.org/wiki?curid=16224", "title": "Tullio Levi-Civita", "text": "Biografia.\nFiglio di Giacomo Levi Civita e Bice Lattes, si laure\u00f2 presso l'universit\u00e0 di Padova, allievo, tra gli altri, di Gregorio Ricci-Curbastro, con cui in seguito collabor\u00f2 allo sviluppo del calcolo tensoriale, che sarebbe stato alla base della teoria della relativit\u00e0 generale einsteiniana.\nNegli stessi anni ebbe come docente di meccanica razionale il matematico Ernesto Padova.\nNel 1898, a soli ventiquattro anni, divenne titolare a Padova della cattedra di meccanica razionale, disciplina alla quale diede rilevanti contributi e su cui scrisse un grande trattato in collaborazione con Ugo Amaldi. Il 25 giugno 1914, spos\u00f2 la ventiquattrenne Libera Trevisani, una sua allieva. Nel 1918, fu nominato presso l'Universit\u00e0 degli Studi di Roma \"la Sapienza\" ordinario prima di \"analisi superiore\", poi di \"meccanica\": anche qui rest\u00f2 per i successivi vent'anni. Nel 1931 prest\u00f2 il giuramento di fedelt\u00e0 al fascismo, ma come il cugino Alessandro Levi decise di giurare \"con riserva\", ossia scrivendo al rettore che \"in alcun modo avrebbe modificato l'indirizzo del proprio insegnamento\". Nel 1938 fu rimosso dall'ufficio per le discriminazioni razziali (leggi per la difesa della razza) del governo fascista a causa della sua origine ebraica. Pio XI lo nomin\u00f2 membro della prestigiosa Pontificia accademia delle scienze, permettendogli di avere uno stipendio e di continuare i suoi studi in Italia. Mor\u00ec isolato dal mondo scientifico nel suo appartamento di Roma, nel 1941.\nI suoi studi, insieme con Ricci-Curbastro, sul calcolo differenziale assoluto con coordinate, successivamente elaborato in termini geometrici con l'introduzione della derivazione covariante, sono stati un riferimento fondamentale e la base della struttura matematica della teoria della relativit\u00e0 generale di Einstein, che contribu\u00ec a diffondere in Italia.\n\u00c8 stato un grande studioso della matematica pura, e le sue intuizioni geometriche erano particolarmente forti: egli le utilizz\u00f2 per risolvere un gran numero di problemi di matematica applicata. Dotato di grande versatilit\u00e0, poteva spaziare in tutti i campi della matematica, affrontando prevalentemente i problemi caratteristici degli indirizzi considerati, apportando ovunque considerevoli miglioramenti e risultati.\nCalcolo tensoriale e teoria della relativit\u00e0.\nCome gi\u00e0 detto, Levi-Civita \u00e8 noto soprattutto per il suo lavoro sul calcolo differenziale applicato alla teoria della relativit\u00e0. Infatti, pubblic\u00f2 un famoso articolo in cui sviluppava, basandosi su quanto fatto da Elwin Bruno Christoffel, il calcolo tensoriale, inclusa la differenziazione covariante. Nel 1900 pubblic\u00f2 poi, insieme con Ricci, la teoria dei tensori (\"M\u00e9thodes de calcul diff\u00e9rentiel absolu et leurs applications\") in una forma utilizzata da Albert Einstein quindici anni pi\u00f9 tardi nella sua teoria.\nHermann Klaus Hugo Weyl riprese le idee di Levi-Civita in una teoria di unificazione delle forze gravitazionale ed elettromagnetica. Il lavoro di Levi-Civita fu di grandissima importanza nello sviluppo della teoria della relativit\u00e0, producendo una serie di articoli che trattano in maniera elegante il problema di un campo gravitazionale statico.\nAltri studi e onorificenze.\nLa dinamica analitica \u00e8 stato un altro argomento di studio per Levi-Civita: molti dei suoi articoli, infatti, esaminano il problema dei tre corpi, tema su cui lavor\u00f2 anche assieme alla futura moglie. Inoltre scrisse articoli anche sull'idrodinamica e sui sistemi di equazioni differenziali alle derivate parziali. \u00c8 accreditato di aggiunte alle teorie di Cauchy e di Kovalevskaya, da cui deriv\u00f2 un testo datato 1931. Nel 1933 contribu\u00ec alla formulazione delle equazioni di Dirac sulla teoria quantistica.\nLa Royal Society inglese gli confer\u00ec la Medaglia Sylvester nel 1922 e lo elev\u00f2 al rango di membro straniero nel 1930. Fu inoltre membro onorario della London Mathematical Society, della \"Royal Society\" di Edimburgo, e della \"Edinburgh Mathematical Society\", per la quale tenne un seminario a St Andrews.\nFu infine membro dell'Accademia dei Lincei e di quella Pontificia.\nAl pari di Vito Volterra e di molti altri scienziati italiani, fu un forte oppositore del fascismo. Dopo il suo allontanamento dall'universit\u00e0 per le leggi razziali del 1938, la sua salute peggior\u00f2 fino alla morte per infarto.\nGli \u00e8 stato dedicato il cratere Levi-Civita sulla Luna e un asteroide, 12473 Levi-Civita.\nDal novembre 2016 \u00e8 inoltre a lui intitolato il Dipartimento di Matematica dell'Universit\u00e0 di Padova."}
{"id": "16228", "revid": "110240827", "url": "https://it.wikipedia.org/wiki?curid=16228", "title": "Svalutazione", "text": "In economia la svalutazione \u00e8 la perdita di valore di una moneta nei confronti di una o pi\u00f9 monete (in regime di cambi fissi); quando invece ci si trova in regime di cambi variabili si parla di deprezzamento della moneta. Con lo stesso termine si pu\u00f2 intendere anche la diminuzione del valore di una merce nei confronti della moneta, ed \u00e8 considerato un normale processo della commercializzazione.\nDescrizione.\nSvalutazione monetaria.\nIn passato, quando le monete erano composte da metalli preziosi, il valore nominale era uguale al valore del metallo prezioso contenuto. Se i governanti sostituivano parte del metallo prezioso con metallo comune, allo scopo di emettere una maggiore quantit\u00e0 di denaro, la moneta finiva per perdere valore nei confronti delle altre monete. Infatti, una volta fuse, le monete rivelavano il loro vero valore e se questo non fosse coinciso con il valore nominale, la moneta contenente metalli poco nobili sarebbe stata rifiutata. Gli operatori economici avrebbero preferito usare monete il cui valore intrinseco fosse uguale al valore nominale. La moneta cattiva scacciava dunque la moneta buona (legge di Gresham).\nAi nostri giorni non si usano pi\u00f9 monete composte da metalli preziosi e le ragioni della perdita di valore di una moneta sono da attribuirsi all'operare della domanda e dell'offerta delle monete che servono a regolare le transazioni economiche. Tipicamente oggi l'azione svalutativa per eccellenza si ottiene attraverso l'immissione di moneta nel sistema economico da parte di una banca centrale.\nGli effetti economici della svalutazione sono molteplici: da una parte rende pi\u00f9 costose le merci importate (import) e di conseguenza pu\u00f2 avere un parziale effetto sull'inflazione, dall'altra stimola la ripresa del mercato interno e rende pi\u00f9 convenienti i prodotti esportati (export) dal paese svalutato sui mercati esteri con effetti positivi sulla bilancia commerciale e sull'economia interna del paese. Il bilancio complessivo di ricchezza derivante dai due effetti dipende dunque dall'ammontare congiunto dei flussi di import-export.\nSvalutazione di merci.\nNel corso del periodo produttivo le merci vendute svalutano progressivamente nei confronti della moneta. Questo per la legge della domanda/offerta secondo cui tanto pi\u00f9 un prodotto aumenta di quantit\u00e0 nei confronti di un prodotto che rimane uguale, tanto meno quel primo prodotto varr\u00e0 nei confronti del secondo. Secondo questa legge quindi il valore totale (consistente nel totale delle unit\u00e0 prodotte) di quel bene rimane costante a prescindere dalla sua quantit\u00e0 esistente. Ovverosia se in un dato anno la quantit\u00e0 totale esistente di unit\u00e0 di quel prodotto vale una determinata cifra, e l'anno seguente la quantit\u00e0 di unit\u00e0 raddoppia, il valore totale rimane lo stesso mentre il valore della singola unit\u00e0 dimezza. Questo \u00e8 il motivo per cui nonostante la produzione di beni aumenti costantemente il prodotto interno lordo non aumenta di pari passo. In teoria si pu\u00f2 considerare il valore totale di un prodotto corrispondere al valore della totalit\u00e0 delle azioni del produttore nel mercato."}
{"id": "16229", "revid": "88740", "url": "https://it.wikipedia.org/wiki?curid=16229", "title": "Santa Caterina dello Ionio", "text": "Santa Caterina dello Ionio \u00e8 un comune italiano di abitanti della provincia di Catanzaro in Calabria.\nSanta Caterina si affaccia sullo Ionio meridionale catanzarese in Calabria; gli abitanti sono ripartiti fra il centro storico, distante circa 6 chilometri dal mare, e la frazione marina di pi\u00f9 recente urbanizzazione.\nLa data di fondazione di questo comune \u00e8 incerta: di sicuro prima dell'anno 1000, a causa degli assalti dei Saraceni, gli abitanti dei vari villaggi si rifugiarono in luoghi isolati della zona, scegliendo infine il poggio sul quale oggi sorge Santa Caterina dello Ionio, situata a quasi 500\u00a0m di altezza sul livello del mare.\nNel 2015 Santa Caterina dello Ionio si aggiudica, per l'ennesima volta, la Bandiera Verde delle Spiagge, l'autorevole riconoscimento dei pediatri italiani, premia questo comune dal 2008, per la qualit\u00e0 delle spiagge a misura di bambino.\nGeografia fisica.\nIl territorio di Santa Caterina dello Ionio confina a nord con il comune di Badolato, confine che per alcuni tratti coincide con il torrente Ponzo, ad ovest confina con il comune di Brognaturo e a sud con il comune di Guardavalle tale confine coincide per gran parte della sua estensione con l'asse del torrente Munita. Il territorio \u00e8 caratterizzato da una molteplicit\u00e0 di ambienti, tale caratteristica \u00e8 dovuta al suo sviluppo in quota: si passa da 0\u00a0m s.l.m. a oltre 1000\u00a0m s.l.m..\nA livello mare troviamo un suggestivo ambiente costiero, con la presenza di dune stabilizzate sulle quali \u00e8 presente una folta vegetazione arbustiva che trova per\u00f2 difficolt\u00e0 a vegetare a causa della siccit\u00e0 estiva e degli incendi. Inoltre la spiaggia \u00e8 luogo di riproduzione della tartaruga Caretta caretta, specie fortemente a rischio e che qui trova riparo, anche grazie all'aiuto dei ricercatori calabresi. Dopo la spiaggia ci troviamo subito di fronte un paesaggio collinare.\nPaesaggio caratteristico, ondulato e contornato da cocuzzoli che si aggirano tra i 100 e i 200\u00a0m s.l.m. Si citano i nomi di alcune colline (timpe): T.ne Lurtano (158), T.ne Petruso(102), M. Scadenza(222). In collina affiorano delle formazioni argillose, miste a strati di sabbia.\nQuesti depositi sono facilmente erodibili, anche per una serie di fatti morfologici, quali la pendenza e l'esposizione, dando cos\u00ec origine a fenomeni calanchivi.\nProseguendo verso monte (ancora in zona collinare) cambiano gli affioramenti e cambiano anche le morfologie. Passiamo da una morfologia ondulata a versanti a profilo rettilineo caratterizzati da acclivi pendenze, affiorano dei depositi clastici a matrice sabbiosa. Passeggiando sui letti delle fiumare (T.Ponzo e T.Munita), in questi affioramenti, \u00e8 possibile scorgere inaspettati Canion. La vegetazione \u00e8 caratterizzata dalla macchia mediterranea.\nLa zona montana \u00e8 caratterizzata da un cambiamento della geologia, infatti troviamo affioramenti granitici degradati in maniera diffusa. Per quanto riguarda la vegetazione non ci troviamo in una condizione di vera e propria naturalit\u00e0, in quanto l'area \u00e8 stata interessata da rimboschimenti nel periodo 50-70. Tuttavia il rimboschimento ha giovato all'intero territorio dal punto di vista della conservazione del suolo.\nStoria.\nIn origine Santa Caterina dello Jonio era un piccolo villaggio cinto da mura difensive, nelle quali si aprivano quattro porte, di cui una sola - la \"Porta dell'acqua\" - \u00e8 ancora possibile ammirare. Intorno al 1060 faceva parte della contea di Badolato. Il primo signore del paese fu, nel 1272, Rinaldo Conclubet. Nel 1487 la casata d'Arena dei Conclubet, coinvolta nella congiura dei Baroni, fu spodestata e la cittadina venne consegnata al conte Alberico da Barbiano.\nNegli anni seguenti si susseguirono poi diverse casate: dai Cordova ai Galeotta, ai Gallelli di Badolato, dai Gioieni ai Colonna. I Marzano nel XVII secolo la dotarono di un castello. Nel 1799 il possedimento pass\u00f2 ai Di Francia che lo tennero fino all'eversione della feudalit\u00e0 (1807).\nSociet\u00e0.\nIstituzioni, enti e associazioni.\nSanta Caterina dello Ionio fa parte di:\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 112 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nNel territorio comunale sono presenti la Strada statale 106 Jonica e le strade provinciali 137, 138, 139 e 140. Esiste anche una stazione."}
{"id": "16231", "revid": "1805885", "url": "https://it.wikipedia.org/wiki?curid=16231", "title": "Parmenide", "text": "Viene considerato il fondatore dell'ontologia, con cui ha influenzato l'intera storia della filosofia occidentale. Fu il filosofo dell'essere statico e immutabile, in contrasto col divenire di Eraclito, secondo il quale viceversa \u00abtutto cambia\u00bb.\nA lui si deve la nascita della scuola eleatica a cui appartenevano anche Zenone di Elea e Melisso di Samo.\nLa rivalit\u00e0 tra Parmenide ed Eraclito \u00e8 stata reintrodotta negli odierni dibattiti sulla concezione del tempo, e della fisica moderna.\nBiografia.\nParmenide nacque in Magna Grecia, ad Elea (Velia in epoca romana, oggi Ascea), da una famiglia aristocratica. Della sua vita si hanno poche notizie.\nSecondo Speusippo, nipote di Platone, sarebbe stato chiamato dai suoi concittadini a redigere le leggi della sua citt\u00e0. Secondo Sozione fu discepolo del pitagorico Aminia, per altri fu probabilmente discepolo di Senofane di Colofone.\nAd Elea fond\u00f2 inoltre una scuola, insieme al suo discepolo prediletto Zenone. Platone nel \"Parmenide\" riferisce di un viaggio che negli anni della vecchiaia Parmenide intraprese alla volta di Atene, dove conobbe Socrate da giovane col quale ebbe una vivace discussione.\nIl poema \"Sulla natura\".\nL'unica opera di Parmenide \u00e8 il poema in esametri intitolato \"Sulla natura\", di cui alcune parti sono citate da Simplicio in \"De coelo\" e nei suoi commenti alla \"Fisica aristotelica\", da Sesto Empirico e da altri scrittori antichi.\nDi tale poema ci sono giunti ad oggi diciannove frammenti, alcuni dei quali allo stato di puro stralcio, che comprendono un \"Proemio\" e una trattazione in due parti: \"La via della Verit\u00e0\" e \"La via dell'Opinione\"; di quest'ultima abbiamo solo pochi versi.\nL'Essere.\nNel \"Poema sulla natura\" Parmenide sostiene che la molteplicit\u00e0 e i mutamenti del mondo fisico sono illusori, e afferma, contrariamente al senso comune, la realt\u00e0 dell'Essere: immutabile, ingenerato, finito, immortale, unico, omogeneo, immobile, eterno.\nLa narrazione si snoda intorno al percorso intellettuale del filosofo che racconta il suo viaggio immaginario verso la dimora della dea Dike (dea della Giustizia) la quale lo condurr\u00e0 al \u00abcuore inconcusso della ben rotonda verit\u00e0\u00bb.\nLa splendida donna, in quanto tutrice dell'ordine cosmico, sarebbe vista in tal senso anche come garante dell'ordine logico, cio\u00e8 del corretto filosofare. La dea mostra al filosofo la via dell'opinione, che conduce all'apparenza e all'inganno, e la via della verit\u00e0 che conduce alla sapienza e all\"Essere\" (, \"t\u00f2 \u00e8inai\").\nPur non specificando cosa sia questo \"essere\", Parmenide \u00e8 il filosofo che per primo ne mette a tema esplicitamente il concetto; su di esso egli esprime soltanto una lapidaria formula, la pi\u00f9 antica testimonianza in materia, secondo la quale \u00abl'essere \u00e8, e non pu\u00f2 non essere\u00bb, \u00abil non-essere non \u00e8, e non pu\u00f2 essere\u00bb:\nCon queste parole Parmenide intende affermare che niente si crea dal niente (\"ex nihilo nihil fit\"), e nulla pu\u00f2 essere distrutto nel nulla. Gi\u00e0 i primi filosofi greci avevano cercato l'origine (o , \"arch\u00e8\") della mutevolezza dei fenomeni in un principio statico che potesse renderne ragione, non riuscendo a spiegarsi il divenire. Ma i cambiamenti e le trasformazioni a cui \u00e8 soggetta la natura, tali per cui alcune realt\u00e0 nascono, altre scompaiono, secondo Parmenide non hanno semplicemente motivo di esistere, essendo pura illusione. La vera natura del mondo, il vero essere della realt\u00e0, \u00e8 statico e immobile. A tali affermazioni Parmenide giunge promuovendo per la prima volta un pensiero basato non pi\u00f9 su spiegazioni mitologiche del cosmo, ma su un metodo razionale, servendosi in particolare della logica formale di non-contraddizione, da cui si traggono le seguenti conclusioni:\nL'Essere risulta cos\u00ec vincolato dalla \"necessit\u00e0\" (, \"an\u00e0nche\"), che \u00e8 il suo limite ma al contempo il suo fondamento costitutivo: \u00abla dominatrice Necessit\u00e0 lo tiene nelle strettoie del limite che lo rinserra tutto intorno; perch\u00e9 \"bisogna\" che l'essere non sia incompiuto\u00bb.\nParmenide paragona l'Essere a una sfera perfetta, sempre uguale a se stessa nello spazio e nel tempo, chiusa e finita (per gli antichi greci il finito era sinonimo di perfezione). La sfera \u00e8 infatti l'unico solido geometrico che non ha differenze al suo interno, ed \u00e8 uguale dovunque la si guardi; l'ipotesi collima suggestivamente con la teoria della relativit\u00e0 di Albert Einstein che nel 1900 dir\u00e0: \u00abSe prendessimo un binocolo e lo puntassimo nello spazio, vedremmo una linea curva chiusa all'infinito\u00bb in tutte le direzioni dello spazio, ovvero, complessivamente, una sfera (per lo scienziato infatti l'universo \u00e8 finito sebbene illimitato, fatto di uno spazio tondo ripiegato su se stesso).\nFuori dell'Essere non pu\u00f2 esistere nulla, perch\u00e9 il non-essere, secondo logica, \"non \u00e8\", per sua stessa definizione. Il divenire attestato dai sensi, secondo cui gli enti ora sono e ora non sono, \u00e8 una mera illusione (che appare ma in realt\u00e0 non \u00e8). La vera conoscenza dunque non deriva dai sensi, ma nasce dalla ragione. \u00abNon c'\u00e8 nulla di errato nell'intelletto che prima non sia stato negli erranti sensi\u00bb \u00e8 la frase che d'ora in poi sar\u00e0 attribuita a Parmenide. Il pensiero \u00e8 dunque la via maestra per cogliere la verit\u00e0 dell'Essere: \u00abed \u00e8 lo stesso il pensare e pensare che \u00e8. Giacch\u00e9 senza l'essere \u2026 non troverai il pensare\u00bb, a indicare come l'Essere si trovi nel pensiero. Pensare il nulla \u00e8 difatti impossibile, il pensiero \u00e8 necessariamente pensiero dell'essere. Di conseguenza, poich\u00e9 \u00e8 sempre l'essere a muovere il pensiero, la pensabilit\u00e0 di qualcosa dimostra l'esistenza dell'oggetto pensato. Tale identit\u00e0 immediata di essere e pensiero, a cui si giunge scartando tutte le impressioni e i falsi concetti derivanti dai sensi, abbandonando ogni dinamismo del pensiero, accomuna Parmenide alla dimensione mistica delle filosofie apofatiche orientali, come il buddhismo, il taoismo e l'induismo.\nUna volta stabilito che l'Essere \"\u00e8\", e il non-essere \"non \u00e8\", restava tuttavia da spiegare come nascesse l'errore dei sensi, dato che nell'Essere non ci sono imperfezioni, e perch\u00e9 gli uomini tendano a prestare fede al divenire attribuendo l'essere al non-essere. Parmenide si limita ad affermare che gli uomini si lasciano guidare dall'opinione (\u03b4\u03cc\u03be\u03b1, \"doxa\"), anzich\u00e9 dalla verit\u00e0, ossia giudicano la realt\u00e0 in base all'apparenza, secondo procedimenti illogici. L'errore in definitiva \u00e8 una semplice illusione, e dunque, in quanto non esiste, non si pu\u00f2 trovargli una ragione. Compito del filosofo \u00e8 unicamente quello di rivelare la nuda verit\u00e0 dell'Essere nascosta sotto la superficie degli inganni. Il tema sar\u00e0 ripreso da Platone che cercher\u00e0 una soluzione al conflitto tra l'essere e il molteplice; per sciogliere il dramma umano costituito dal senso greco del divenire (per cui tutto muta) che si scontra con una ragione, altra dimensione fondamentale della grecit\u00e0, che \u00e8 portata a negarlo, Platone concepir\u00e0 il non-essere non pi\u00f9 alla maniera di Parmenide staticamente e assolutamente contrapposto all'essere, ma come diverso dall'essere in senso relativo, nel tentativo di dare una spiegazione razionale anche al tempo e al molteplice.\nIl rigore logico di Parmenide gli valse inoltre l'appellativo di \"venerando e terribile\" da parte di Platone. La fiducia di Parmenide in un sapere completamente dedotto dalla ragione, e viceversa la sua totale sfiducia nei confronti dei sensi e di una conoscenza empirica, fa di lui un filosofo profondamente razionalista.\nParmenide e la scuola di Elea.\nParmenide fu il fondatore della scuola di Elea, dove ebbe vari discepoli, il pi\u00f9 importante dei quali fu Zenone. Il metodo usato dagli eleati era la dimostrazione per assurdo, con cui confutavano le tesi degli avversari giungendo a dimostrare la verit\u00e0 dell'Essere, nonch\u00e9 la falsit\u00e0 del divenire e delle impressioni dei sensi, per una \"impossibilit\u00e0 logica di pensare altrimenti\".\nStupiva i contemporanei un ragionamento che scaturiva dalla radicale contrapposizione essere/non-essere e da un'immediata conseguenza del principio di non-contraddittoriet\u00e0 dell'essere e del pensiero, teorizzato in seguito da Aristotele come evidenza prima e indimostrabile alla ragione senza la quale diverrebbe impossibile qualsiasi conoscenza necessaria-filosofica, restando solo il mondo dell'opinione.\nParmenide e gli eleati si contrapponevano soprattutto al pensiero di Eraclito, loro contemporaneo, filosofo del divenire che basava la conoscenza interamente sui sensi. Nella prospettiva della storia della filosofia, sar\u00e0 quindi Hegel a concepire l'essere in maniera radicalmente opposta a Parmenide.\nAnche l'atomismo democriteo intese contrapporsi alla teoria eleatica dell'Essere (che aveva cercato una soluzione al problema dell\"arch\u00e8\" negando alla radice un fondamento originario al divenire), presupponendo gli atomi e uno spazio vuoto, diverso dagli atomi, in cui essi potessero muoversi, ipotizzando in un certo senso una convivenza di essere e non-essere.\nIn seguito furono i sofisti a cercare di confutare il pensiero degli eleati, opponendo al loro sapere certo e indubitabile (\u03b5\u03c0\u03b9\u03c3\u03c4\u03ae\u03bc\u03b7, \"epist\u00e9me\") sia il relativismo di Protagora, sia il nichilismo di Gorgia. Uno dei maggiori problemi sollevati da Parmenide riguardava in particolare l'impossibilit\u00e0 di oggettivare l'Essere, di darne un predicato, di sottrarlo all'astrattezza formale con cui egli l'aveva enunciato, e che sembrava contrastare con la pienezza totale del suo contenuto. Fu seguendo questa strada che Platone, nel tentativo di risolvere il problema, approder\u00e0 al mondo delle idee.\nL'interpretazione della \"doxa\".\nGiovanni Reale ha elencato le diverse interpretazioni contemporanee sullo statuto e il significato dell'opinione ed il suo rapporto con la verit\u00e0. Accanto ad una lettura che le vede contrapporre radicalmente, ne esiste una diversa, che Reale appoggia, secondo cui l'opinione (\u03b4\u03cc\u03be\u03b1, \"doxa\") non \u00e8 da intendersi in Parmenide come negazione assoluta della verit\u00e0, ma come un modo improprio di accostarsi ad essa. Non si tratterebbe cio\u00e8 di puro non-essere, della via dell'errore scartata \"a priori\", ma di una terza possibilit\u00e0 in cui i fenomeni (\u03b4\u03bf\u03ba\u03bf\u1fe6\u03bd\u03c4\u03b1, \"dok\u00f9nta\") sarebbero entit\u00e0 pensabili e quindi plausibili, se non altro come manifestazioni esteriori del fondamento occulto e autentico dell'Essere. Nelle parole della Dea, infatti, Parmenide \u00e8 chiamato a conoscere anche \u00able opinioni dei mortali, in cui non \u00e8 certezza verace; eppure anche questo imparerai: come l'esistenza delle apparenze sia necessario ammetta colui che in tutti i sensi tutto indaga\u00bb.\nSi tratta di un'interpretazione condivisa in varia misura anche da Hans Schwabl, Mario Untersteiner, Giorgio Colli, Luigi Ruggiu, sebbene respinta da altri, che farebbe di Parmenide un anticipatore della futura ontologia platonica, mentre i suoi discepoli avrebbero invece mantenuto una concezione pi\u00f9 rigorosa dell'essere, quella tradizionalmente attribuita agli eleati.\nNeoparmenidismo.\nTra le filosofie volte al recupero del pensiero classico in chiave attuale, in direzione del quale si sono mossi specialmente gli studi di Martin Heidegger e di Gustavo Bontadini, l'opera di Emanuele Severino si segnala come una parziale ripresa della dottrina di Parmenide, e viene perci\u00f2 definita \u00abneoparmenidismo\u00bb. In particolare nel suo scritto \"Ritornare a Parmenide\", Severino intende proporre un'originale reinterpretazione delle categorie fondamentali del pensiero moderno alla luce della rigorosa logica dell'Eleate."}
{"id": "16233", "revid": "171512", "url": "https://it.wikipedia.org/wiki?curid=16233", "title": "Elea", "text": ""}
{"id": "16234", "revid": "1442080", "url": "https://it.wikipedia.org/wiki?curid=16234", "title": "Sulla natura (Parmenide)", "text": "Il poema di Parmenide, indicato dai commentatori posteriori con il titolo di Sulla natura, o Intorno alla natura a seconda delle traduzioni (dal greco \"\u03a0\u03b5\u03c1\u03af \u03a6\u03cd\u03c3\u03b5\u03c9\u03c2\", \"Per\u00ed Physeos\"), pu\u00f2 essere considerato il primo vero e proprio testo filosofico della storia del pensiero occidentale\nL'opera, della quale ci sono giunti diciannove frammenti, per un totale di 154 versi, si compone di un \"Proemio\" (fr. I, 1-32), e di una trattazione in due parti: \"La via della Verit\u00e0\" (fr. II, 8-49) e \"La via dell'Opinione\" (fr. VIII, 50; fr. XIX, 3). Il \"Proemio\" ci \u00e8 pervenuto interamente, la prima parte in larga misura, della seconda restano invece solo alcuni brevi frammenti privi di connessione organica.\nIl \"Poema sulla natura\" ci \u00e8 pervenuto grazie alle citazioni di Simplicio nel \"De coelo\" (\"De c\u0153lo\" 556, 25) e nei suoi commenti alla \"Fisica\" di Aristotele (\"In Aristotelis Physica commentaria\"), di Sesto Empirico in \"Adversus mathematicos\" (libro VII), e di altri scrittori antichi.\nProemio.\nLa cornice narrativa del \"Proemio\", di natura allegorica, \u00e8 un discorso filosofico tratto dal poema \"Sulla Natura\" di Parmenide. Il filosofo, inteso come maestro di verit\u00e0, narra con un linguaggio poetico molto suggestivo il proprio viaggio verso la conoscenza dell'essere. Accompagnato dalle Eliadi su un carro trainato da cavalle, Parmenide si muove verso il basso, ossia verso l'Ade, dove incontrer\u00e0 la dea Giustizia (Dike) che sceglie chi possa varcare la porta che si trova dinnanzi al percorso. Grazie alle Eliadi, che convincono la dea Giustizia ad aprire la porta, Parmenide varca la soglia. Egli incontra qui una dea non meglio descritta (si suppone si tratti della moglie del dio Ade) che gli rivela la differenza tra verit\u00e0 (aletheia) e opinione (doxa), parlando dell'essere mortale, l'uomo, come \"dal doppio cranio\" poich\u00e9 si rivolge all'una e all'altra senza distinguerle. La rivelazione include la teoria parmenidea secondo la quale ci\u00f2 che non pu\u00f2 essere pensato (il non essere) non pu\u00f2 esistere. In questo momento del proemio si mostra dunque la ricerca filosofica di Parmenide, considerato il padre della ricerca ontologica.\nDi seguito l'incipit del proemio nella traduzione di Giovanni Reale\u02d0\nLa via della Verit\u00e0.\nDopo il \"Proemio\" inizia la prima parte del poema, che si occupa della Verit\u00e0 (\"al\u00e9theia)\", e quindi dell'Essere. Questa seconda parte \u00e8 suddivisibile a sua volta in due sezioni. Nella prima il filosofo viene iniziato alla verit\u00e0 attraverso le parole della dea Diche e i ragionamenti che egli fa lo inducono ad escludere i metodi fallaci di pensare che ingannano la mente umana e la allontanano dal vero. Nella sezione successiva si trova la fondazione dell'ontologia parmenidea, con la celebre definizione dell'essere e dei suoi attributi.\nIl tema cardine della prima parte dell'opera \u00e8 l'affermazione che solo l'essere \u00e8, il non-essere non \u00e8. Poich\u00e9 il non-essere non \u00e8 e non pu\u00f2 essere (di fatto non \u00e8 nemmeno pensabile), ne consegue che l'essere \u00e8 ingenerato e imperituro (perch\u00e9 non pu\u00f2 derivare dal o finire nel non-essere). \nInoltre, poich\u00e9 per Parmenide ogni alterit\u00e0 e ogni divenire implicherebbero il non-essere, l'essere \u00e8 uno, indivisibile, immutabile, continuo, immobile, \"simile a una ben rotonda sfera\" (sul fatto che quest'ultima descrizione vada interpretata in senso pi\u00f9 o meno metaforico il dibattito \u00e8 aperto). Questa concezione riduce ovviamente il mondo del divenire a mera apparenza, infatti scrive:\nLa via delle Opinioni.\nNella seconda parte l'autore si sofferma sulle opinioni dei mortali (in greco \u03b4\u1f40\u03be\u03b1, \"d\u00f3xa\") e della loro corretta interpretazione. Qui \u00e8 esposta, in modo frammentario e di difficile comprensione, una \"filosofia della natura\" secondo lo stile della scuola ionica e pitagorica. In essa Parmenide spiega fenomeni e processi naturali tra i quali le origini del cosmo, il fatto che la Luna rifulge di luce non propria ma riflessa, il modo in cui vengono concepiti gli esseri umani. \nParmenide ritorna dunque sul mondo dell'apparenza per darne la corretta interpretazione, nei limiti posti comunque nella prima parte, cio\u00e8 con la consapevolezza che non siamo in ogni caso nell'ambito della verit\u00e0 ma della semplice \"d\u00f3xa\".\nInterpretazione.\nUno dei problemi aperti nell'interpretazione del poema, interpretazione non semplice data la sua incompletezza e il linguaggio a tratti criptico e allegorico, \u00e8 la piena armonizzazione della seconda parte dell'opera con quanto sostenuto nella prima.\nUn tentativo in tal senso \u00e8 rappresentato da una linea di interpretazione seguita ad esempio in una certa misura da Giovanni Reale, per il quale la via dell'opinione non va confusa con quella dell'errore diretta al non-essere: \u00abParmenide ha esposto un'\"opinione plausibile\", oltre a quella fallace, e ha cercato, a suo modo, di dar conto dei fenomeni\u00bb. Un giudizio assai pi\u00f9 marcato \u00e8 quello espresso ancora da Luigi Ruggiu. Secondo quest'ultimo l'opera di Parmenide \u00e8 perfettamente coerente, avendo una struttura di questo tipo:\nSono sorte tuttavia obiezioni che sostengono come questa lettura non sarebbe del tutto coerente con le lapidarie affermazioni esposte nella prima parte dell'opera, affermazioni che avevano infatti generato nei discepoli di Parmenide Zenone e Melisso delle prospettive rigorosamente moniste."}
{"id": "16244", "revid": "125672317", "url": "https://it.wikipedia.org/wiki?curid=16244", "title": "Cadegliano Viconago", "text": "Cadegliano-Viconago (\"Carijan, Viconagh\" in dialetto varesotto) \u00e8 un comune italiano di abitanti della provincia di Varese in Lombardia.\nStoria.\nCadegliano, in epoca romana, era attraversato dalla \"Via Mediolanum-Bilitio\", strada romana che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese). Nel 1893 dal comune di Viconago venne staccata la frazione di Campagna, aggregata al comune di Cremenaga. Nel 1908 dal comune di Viconago si staccarono le frazioni di Cadegliano, Gaggio, Argentera e Doneda, erette in comune autonomo con il nome di Cadegliano. Nel 1928 i comuni di Arbizzo, Cadegliano e Viconago furono soppressi e aggregati nel nuovo comune di Cadegliano-Viconago (R.D. 21 giugno 1928, n. 1721).\nGeografia antropica.\nSecondo lo statuto comunale, il territorio comunale comprende le \"comunit\u00e0 naturali\" di Arbizzo, Cadegliano e Viconago. Secondo l'ISTAT, il territorio comunale comprende i centri abitati di Avigno e Cadegliano Viconago, e i nuclei abitati di Argentera, Pradaccio e Statale.\nIl primo consiglio comunale fu eletto nel 1821.\nIl comune \u00e8 sede operativa della comunit\u00e0 montana del Piambello e fa parte della comunit\u00e0 di lavoro Regio Insubrica, ente di cooperazione transfrontaliera che federa alcune province di Lombardia e Piemonte e il Cantone Ticino svizzero."}
{"id": "16245", "revid": "1305772", "url": "https://it.wikipedia.org/wiki?curid=16245", "title": "OpenNap", "text": "OpenNAP \u00e8 un software libero che replica le funzionalit\u00e0 di un server Napster usando un protocollo di rete simile a Napster con funzionalit\u00e0 estese.\nDescrizione.\nQuesti software possono essere liberamente utilizzati e modificati poich\u00e9 sono rilasciati sotto la GNU General Public License. OpenNAP viene eseguito principalmente sotto sistemi operativi Unix, ma anche su Windows NT e Windows 2000, rendendo questo software estremamente versatile in quanto \u00e8 possibile la sua esecuzione sulla maggior parte dei computer."}
{"id": "16250", "revid": "1160", "url": "https://it.wikipedia.org/wiki?curid=16250", "title": "IRC", "text": ""}
{"id": "16251", "revid": "287204", "url": "https://it.wikipedia.org/wiki?curid=16251", "title": "Isovite", "text": "Lisovite \u00e8 un minerale scoperto lungo il fiume Is dal quale prende il nome che scorre nel distretto dell'Isovski, regione degli Urali in Russia. Chimicamente \u00e8 un carburo di ferro e cromo, analogo alla haxonite.\nMorfologia.\nL'isovite \u00e8 stata trovata sotto forma di granuli o piccoli cristalli fino a 0,2 mm dispersi in una matrice.\nOrigine e giacitura.\nL'isovite si trova nei depositi alluvionali associata ad oro nativo, vari minerali di metalli del gruppo del platino, cinabro e spinello cromifero.\nParticolarit\u00e0.\nL'isovite \u00e8 ferromagnetica."}
{"id": "16253", "revid": "287204", "url": "https://it.wikipedia.org/wiki?curid=16253", "title": "Haxonite", "text": "Lhaxonite \u00e8 un minerale scoperto nella meteorite di Toluca in Messico nel 1971. \u00c8 stato dedicato ad Howard Axon, metallurgista inglese.\nMorfologia.\nL'haxonite si presenta sotto forma di minuscoli cristalli o in masse compatte fino a 40\u03bcm.\nOrigine e giacitura.\nL'haxonite si forma nelle meteoriti ferrose."}
{"id": "16259", "revid": "15756", "url": "https://it.wikipedia.org/wiki?curid=16259", "title": "Minimo comune multiplo", "text": "In matematica, il minimo comune multiplo di due numeri interi formula_1 e formula_2, indicato con formula_3, \u00e8 il pi\u00f9 piccolo numero intero positivo multiplo sia di formula_1 sia di formula_2. Nel caso particolare in cui uno tra formula_1 o formula_2 \u00e8 uguale a zero, allora si definisce formula_3 uguale a zero. \u00c8 possibile calcolare il minimo comune multiplo di pi\u00f9 di due numeri, sostituendo man mano due dei numeri con il loro comune multiplo e proseguendo fino a che non rimane un solo numero che \u00e8 il risultato; si pu\u00f2 dimostrare che il risultato \u00e8 lo stesso qualunque sia l'ordine in cui vengono fatte le sostituzioni.\nCalcolo del minimo comune multiplo.\nPer calcolare il minimo comune multiplo, si possono usare vari procedimenti equivalenti.\nPartendo dal MCD.\nIl minimo comune multiplo \u00e8 utile quando occorre sommare due o pi\u00f9 frazioni. La regola per la somma di frazioni richiede infatti di cominciare con il trasformarle in modo che tutti i denominatori siano uguali; a questo punto si possono sommare i numeratori, e usare il valore comune dei denominatori come denominatore. Il pi\u00f9 piccolo denominatore che si pu\u00f2 usare, detto \"minimo comune denominatore\", \u00e8 proprio il minimo comune multiplo dei denominatori. Il minimo comune multiplo di due numeri formula_1 e formula_2 diversi da zero pu\u00f2 essere calcolato usando il massimo comun divisore (MCD) di formula_1 e formula_2 e la formula seguente:\nPer esempio:\nPer semplificare i conteggi ci si pu\u00f2 ricordare che per costruzione il MCD tra due numeri \u00e8 multiplo di ciascuno di loro; si pu\u00f2 pertanto cominciare a dividere uno dei numeri per il massimo comun divisore e poi moltiplicare il risultato per il secondo numero. In questo esempio abbiamo cos\u00ec &lt;math&gt;"}
{"id": "16264", "revid": "1386897", "url": "https://it.wikipedia.org/wiki?curid=16264", "title": "Internet Explorer", "text": "Internet Explorer (IE o MSIE), noto anche come Windows Internet Explorer (WIE), \u00e8 un browser web grafico proprietario sviluppato da Microsoft e incluso in Microsoft Windows a partire dal 1995. L'ultima versione supportata \u00e8 Internet Explorer 11. \nIl browser \u00e8 stato uno dei protagonisti in entrambe le cosiddette guerre dei browser, nella quale \u00e8 in competizione nella prima principalmente con Netscape Navigator, mentre nella seconda con Mozilla Firefox, Google Chrome, Apple Safari e Opera. Browser predominante nella prima guerra dei browser, con l'arrivo dei suoi principali concorrenti Mozilla Firefox e Google Chrome, ha visto ridurre nel tempo il numero di utenti: la quota di mercato rilevata a marzo 2013 (55,82%) \u00e8 in calo rispetto ad aprile 2005 (85%) e al 2004 (oltre il 90%). Nel dicembre del 2010, in Europa, la quota di mercato di Mozilla Firefox, un prodotto multipiattaforma, ha superato per la prima volta quella di Internet Explorer.\nNel gennaio 2015 Microsoft rivela la realizzazione del browser Microsoft Edge in sostituzione di Internet Explorer. Dal 12 gennaio 2016 Microsoft ha terminato il supporto tecnico per le versioni di Internet Explorer precedenti alla 11. Nell'agosto 2020 Microsoft ha annunciato che a partire dal 17 agosto 2021 le web app della suite Microsoft 365 non avrebbero pi\u00f9 supportato il browser. Il 19 maggio 2021 Microsoft annuncia che a partire dal 15 giugno 2022 il browser non verr\u00e0 pi\u00f9 supportato nelle versioni consumer.\nStoria.\n1992-1994: I primi passi.\nBill Gates si accorse piuttosto tardi delle potenzialit\u00e0 del Web. Prima di aprile 1994, infatti, i dirigenti Microsoft, allora impegnati nel codice del futuro Windows 95, consideravano Internet poco pi\u00f9 di una curiosit\u00e0.\nNelle file pi\u00f9 basse dell'azienda, per\u00f2, iniziava a nascere l'interesse verso questa nuova tecnologia. Gi\u00e0 nel dicembre del 1992, per esempio, Russell Siegelman avvi\u00f2 il progetto Marvel, il nome in codice del futuro servizio \"The Microsoft Network\".\nJames Allard: \"Windows: The Next Killer Application on the Internet\".\nIl primo all'interno di Microsoft a proporre una strategia per Internet fu James Allard.\nEntrato nell'azienda nel 1991, nel 1992 Allard era l'unico programmatore Microsoft operativo nella sezione \"Internet Technologies\": contribu\u00ec alla prima edizione delle specifiche per la Windows Sockets API (Winsock), cre\u00f2 il server www.microsoft.com per sperimentare lo stack TCP/IP all'interno di Microsoft, e nel 1993 lavor\u00f2 a un progetto non autorizzato per creare il primo server Internet di Microsoft.\nFrustrato dalla mancanza di considerazione da parte dei dirigenti Microsoft, e alla vista del crescente successo di Mosaic, il 25 gennaio 1994 Allard scrisse un memorandum di 16 pagine intitolato \"Windows: The Next Killer Application on the Internet\", in cui considerava una priorit\u00e0 l'introduzione delle funzionalit\u00e0 per l'accesso ad Internet in Windows 95, a cui egli assegn\u00f2 il ruolo di unico esploratore del Web.\nDavid Pollon: \"Microsoft and the Internet: Strategic Direction\".\nIl giorno dopo, il 26 gennaio 1994, David Pollon, un giovane product manager, distribu\u00ec un memorandum di 11 pagine intitolato \"Microsoft and the Internet: Strategic Direction\", in cui invit\u00f2 l'azienda a integrare nel sistema operativo un'interfaccia per il Web semplice da utilizzare.\nSteven Sinofsky: \"Cornell is WIRED!\".\nIl memorandum di Allard convinse un gruppo di giovani, pressoch\u00e9 ventenni. Tra questi vi era Steven Sinofsky, l'allora assistente tecnico di Bill Gates: nel febbraio 1994, bloccato all'aeroporto di Ithaca per un ritardo del suo volo, egli decise di far visita al campus della Cornell University, scoprendo che gli studenti inviavano messaggi di posta elettronica e controllavano online gli orari dei corsi.\nEntusiasta della scoperta, Sinofsky invi\u00f2 immediatamente un messaggio di posta elettronica (dal titolo \"Cornell is WIRED!\", letteralmente \"Cornell \u00e8 COLLEGATA!\") a Bill Gates e allo staff tecnico Microsoft.\nBen presto, Allard e Sinofsky fecero amicizia ed iniziarono a collaborare insieme. Sinofsky riusc\u00ec ad installare nel suo ufficio una connessione alla rete e, eccitato, spieg\u00f2 ad alcuni impiegati Microsoft, tra cui lo stesso Bill Gates, le potenzialit\u00e0 di questa nuova tecnologia.\nIl ritiro a Kirkland: la svolta strategica.\nIl 6 aprile 1994, un piccolo gruppo di dipendenti Microsoft, che comprendeva dirigenti, giovani impiegati e anche lo stesso Bill Gates, si rec\u00f2 a Kirkland per partecipare a un ritiro di riflessione, organizzato da Sinofsky e Allard in un residence privato convertito in centro conferenze. Il tema centrale della discussione fu introdotto dalla consegna di un fascicolo di 30 pagine, in cui Sinofsky evidenziava l'importanza di investire nel campo di Internet.\nLa maggior parte della discussione si concentr\u00f2 su possibili progetti di investimento futuri della societ\u00e0 nel mercato di Internet. Anche se non si stabilirono importanti piani concreti per il futuro, diversi partecipanti alla conferenza iniziarono a sostenere l'idea che le successive versioni di Windows, poi denominate Windows 95 e Windows NT 3.5, avrebbero dovuto disporre dell'accesso integrato a Internet tramite il supporto al protocollo TCP/IP. Non \u00e8 chiaro invece se l'idea di sviluppare un vero e proprio browser Web fu avanzata gi\u00e0 in quella occasione, come dichiar\u00f2 Bill Gates, o solo quando Benjamin W. Slivka assunse nell'ottobre 1994 la guida del team del progetto O'Hare, come testimoni\u00f2 Philip Barrett.\nQuesto evento diede definitivamente all'azienda la spinta decisiva verso una nuova strategia. L'appoggio di Bill Gates al progetto venne riconfermato il giorno successivo, quando egli rifer\u00ec personalmente a un gruppo di dirigenti aziendali di voler includere l'accesso ad Internet nella successiva generazione di Windows, e venne infine reso definitivo dal suo memorandum di 16 pagine intitolato \"Internet Strategy and Technical Goals\", nel quale auspicava una posizione di leadership nel mercato del software per Internet.\n1994-1997: Le origini.\nIl progetto di sviluppo di Internet Explorer 1, dal nome in codice \"O'Hare\", fu intrapreso nell'agosto del 1994 da un team composto da cinque o sei persone, guidato inizialmente da Thomas Reardon e, a partire da ottobre 1994, da Benjamin W. Slivka, con Hadi Partovi come program manager del gruppo.\nInternet Explorer 1.\nInternet Explorer 1 fu rilasciato da Microsoft il 17 agosto 1995. Derivava da Spyglass Enhanced Mosaic, un browser Web concettualmente modellato sul browser NCSA Mosaic che Microsoft aveva ottenuto in licenza da Spyglass Inc.\nLa versione 1.0 era disponibile in Microsoft Plus! per Windows 95 e di solito anche nelle versioni OEM di Windows 95. La sua quota di mercato era molto pi\u00f9 bassa rispetto a quella di Netscape Navigator.\nLa versione 1.5 beta fu rilasciata diversi mesi dopo per Windows 3.1 e Windows NT, con il supporto al rendering di base per le tabelle, uno dei primi standard Web.\nInternet Explorer 2.\nInternet Explorer 2 fu rilasciato da Microsoft il 27 novembre 1995 per Windows 95, il 23 aprile 1996 per Apple Mac OS, e il 30 aprile 1996 per Windows 3.1 e Windows NT.Era incluso in Windows 95 OSR1 e NT 4.0, e veniva anche venduto nell'Internet Starter Kit.\nMancavano ancora molte funzionalit\u00e0 che sarebbero divenute comuni nelle versioni successive di Internet Explorer, tra cui la \"e\" blu nel logo, l'integrazione in Esplora risorse, e i programmi integrati. La sua quota di mercato era molto pi\u00f9 bassa rispetto a quella di Netscape Navigator.\nInternet Explorer 3.\nInternet Explorer 3 fu rilasciato da Microsoft il 13 agosto 1996 per Windows e l'8 gennaio 1997 per Apple Mac OS.Venne incluso in Windows 95 OSR2 e in Apple Mac OS 8.1.\nFu il primo browser commerciale a supportare i CSS. Fu introdotto anche il supporto ai controlli ActiveX, alle applet Java e ai contenuti multimediali in linea. Nella versione 3 vennero integrati Internet Mail e News, NetMeeting e una prima versione di Rubrica di Windows.\nIl team di Internet Explorer consisteva di circa 100 persone durante il suo sviluppo di tre mesi. Fu la prima versione sviluppata senza il codice sorgente di Spyglass Mosaic, ma ne utilizzava ancora la tecnologia, cos\u00ec nella documentazione del programma rimasero le informazioni relative alla concessione in licenza da parte di Spyglass.\nEntr\u00f2 in seria concorrenza con Netscape Navigator, seppure rimanendo ancora distante dal superarne la quota di mercato. Nei mesi successivi al suo rilascio, ricercatori e hacker iniziarono a scoprire vulnerabilit\u00e0 di sicurezza e di privacy.\n1997-2001: La guerra dei browser e l'integrazione con Windows.\nInternet Explorer 4.\nInternet Explorer 4 fu rilasciato da Microsoft il 1\u00ba ottobre 1997 per Windows, il 6 gennaio 1998 per Apple Mac OS, e il 24 febbraio 1998 per Solaris e HP-UX.La versione 4.0 venne inclusa in Windows 95 OSR 2.5, e la 4.01 in Windows 98.\nIntrodotto sul mercato con lo slogan \"Il Web come lo vuoi tu\", Internet Explorer 4 introdusse il motore di rendering Trident e il supporto alla navigazione non in linea. Internet Mail e News venne sostituito con Outlook Express, e vennero inoltre inclusi Microsoft Chat e una versione migliorata di NetMeeting.\nEra inoltre disponibile, come componente opzionale per Windows 95 e NT 4.0, l'Aggiornamento desktop di Windows, che modificava la classica shell Windows Explorer in modo da renderla pi\u00f9 simile a Internet Explorer aggiungendo una barra degli indirizzi e i pulsanti di navigazione (Indietro e Avanti). L'aggiornamento desktop di Windows divenne un componente obbligatorio e non disinstallabile con l'arrivo di Windows 98.\nEra uno dei principali partecipanti alla . Super\u00f2 di poco il 60% della quota di mercato entro marzo 1999 al rilascio di Internet Explorer 5. Nell'agosto 2001, al rilascio di Internet Explorer 6, le versioni di Internet Explorer 4.x erano scese al 7% di quota di mercato e Internet Explorer 5 era salito all'80%. La quota di mercato di Internet Explorer 4 scese sotto l'1% nel 2004.I suoi metodi di distribuzione e l'integrazione con Windows vennero coinvolti nel processo United States of America vs. Microsoft.\nInternet Explorer 5.\nInternet Explorer 5 \u00e8 un browser Web grafico pubblicato da Microsoft il 18 marzo 1999 per Windows, Solaris e HP-UX, il 27 marzo 2000 per Apple Mac OS, e il 25 settembre 2001 per Apple Mac OS X.La versione 5.0 (con il motore di rendering Trident II) venne inclusa in Windows 98 SE, la versione 5.01 in Windows 2000, e la versione 5.5 (Trident III) in Windows Me. La versione 5.1.2 per Macintosh (con il motore di rendering Tasman) venne inclusa in Mac OS X 10.1.\nIl rilascio di questa versione provoc\u00f2 un consistente aumento della quota di mercato del browser Microsoft su Netscape Navigator tra il 1999 e il 2001. \u00c8 inoltre compatibile con la pi\u00f9 grande gamma di sistemi operativi rispetto a tutte le versioni di IE. Tuttavia, il supporto per molti sistemi si ridusse rapidamente con le patch, e tutte le versioni successive di Windows non lo supportano.\nInternet Explorer 5 raggiunse oltre il 50% della quota di mercato entro i primi mesi del 2000, assumendo un netto vantaggio rispetto ad altre versioni dei browser (compresi Internet Explorer 4 e Netscape). Le versioni 5.x avevano raggiunto oltre l'80% di quota di mercato alla data del rilascio di Internet Explorer 6 nell'agosto 2001. Le versioni 5.0x e 5.5 furono superate da Internet Explorer 6, scendendo al secondo posto tra i browser pi\u00f9 popolari, con un calo della quota di mercato al 34% entro la met\u00e0 del 2003. Inoltre, entro l'inizio del 2005 Firefox 1 super\u00f2 la sua quota di mercato. La quota di mercato della versione 5.x scese al di sotto dell'1% alla fine del 2006.\nMicrosoft spese oltre 100 milioni di dollari alla fine del 1990, con oltre un migliaio di persone che lavoravano su IE durante lo sviluppo di Internet Explorer 5.\nVenne sostituito da Internet Explorer 6 nel mese di agosto 2001, ma Internet Explorer 5 resta l'ultima versione per Windows 3.1x, Windows NT 3.x e Windows 95.\n2001-2006: La longevit\u00e0 e i problemi di sicurezza.\nLa versione con la quale Internet Explorer raggiungeva una quota di mercato che nel 2004 superava abbondantemente il 90% \u00e8 la 6.0. Microsoft aveva annunciato che questa sarebbe stata l'ultima versione distribuita separatamente da Windows, e che le versioni successive sarebbero state legate alle nuove versioni del sistema operativo.\nTuttavia le innovazioni in Internet Explorer si erano quasi fermate dalla versione 4.0, e sul mercato erano ormai disponibili prodotti concorrenti di qualit\u00e0 superiore. Il rilascio della versione 1.0 di Mozilla Firefox, un browser open source molto semplice e leggero, ma dotato di nuove funzionalit\u00e0, ha portato nel giro di sei mesi la quota di Internet Explorer all'85%.\nLa risposta di Microsoft era un aggiornamento della versione 6.0 in occasione del rilascio del SP2 di Windows XP che migliora alcuni aspetti della sicurezza (leggi, tra le varie cose, il flag HttpOnly per i cookie, utile a mitigare attacchi XSS) ed integra un meccanismo di blocco dei popup.\nData l'ormai obsoleta capacit\u00e0 di protezione durante la navigazione, Microsoft ha deciso di sensibilizzare gli utenti che utilizzano ancora questa versione di passare a quelle pi\u00f9 recenti, evolute e sicure di Internet Explorer 7 o Internet Explorer 8. Sotto questo aspetto il general manager di YouTube, E. Digg, ha comunicato la volont\u00e0 di non voler pi\u00f9 supportare questa versione, incentivando l'uso di browser pi\u00f9 efficienti e moderni.\nDal 2006: La nuova concorrenza.\nWindows Internet Explorer 7.\nLa versione 7.0 di Internet Explorer (ribattezzato per l'occasione \"Windows Internet Explorer\", in quanto le versioni precedenti erano disponibili anche su altri sistemi operativi, come Mac OS X) fu pubblicata, in lingua italiana, il 14 novembre 2006 per Windows XP SP2.\nWindows Internet Explorer 7 \u00e8 gi\u00e0 presente in Windows Vista; la versione per Windows Vista \u00e8 detta IE7+ per distinguerla da quella per Windows XP. Per Windows XP SP2 e SP3 e per Windows Server 2003, si pu\u00f2 scaricare dal sito di Microsoft.\nFino al 25 ottobre 2007, Windows Internet Explorer 7.0 era disponibile solo per le licenze originali di Windows. Come altri aggiornamenti Microsoft, infatti, Windows Internet Explorer 7.0 era protetto dal sistema Windows Genuine Advantage, A partire da quella data, per\u00f2, \u00e8 possibile scaricarlo senza controlli. \u00c8 da tempo possibile inoltre integrare l'installazione di Internet Explorer 7 nel disco di Windows XP tramite programmi come nLite. Al termine dell'installazione infatti, non troveremo pi\u00f9 la versione 6 ma la versione 7 gi\u00e0 pronta ed operativa.\nLe principali novit\u00e0 della nuova versione:\nWindows Internet Explorer 8.\nIl 5 gennaio 2009, viene resa disponibile la versione beta 1. Il 30 gennaio dello stesso anno, \u00e8 resa disponibile la versione Release Candidate 1. Il 19 marzo, viene resa disponibile la versione finale.\n\u00c8 disponibile come aggiornamento gratuito per Windows XP con Service Pack 2 o successivo, Windows Server 2003 con Service Pack 1 o successivo, Windows Vista e Windows Server 2008, ed \u00e8 incluso in Windows 7 e in Windows Server 2008 R2.\nCome Mozilla Firefox, presenta 2 modalit\u00e0 di visualizzazione: \"quirks mode\" (detta \"Emula IE 7\") e \"standard mode\". La prima permette di visualizzare le pagine web scritte non seguendo gli standard HTML e ottimizzate per le versioni precedenti (dalla 5 alla 7), la seconda \u00e8 la modalit\u00e0 nativa di IE8 e pi\u00f9 aderente agli standard (anche se attualmente presenta ancora notevoli problemi).\nUna delle tecnologie introdotte sono le \"WebSlices\". In questo modo il browser \u00e8 in grado di ricaricare (anche automaticamente) solamente una porzione della pagina web visualizzata.\nNella nuova versione vengono riordinati i men\u00f9 e introdotte funzioni di sviluppo tra cui un visualizzatore html interno, in grado di visualizzare il codice sorgente delle pagine con l'evidenziazione della sintassi.Un'altra nuova caratteristica introdotta in Internet Explorer 8 sono le tab (schede) colorate con colori diversi a seconda dell'origine.\nLa 8 \u00e8 la prima versione di \"Internet Explorer\" in grado di superare il test Acid2, ma ottiene un punteggio basso (20/100) nel test Acid3.\nWindows Internet Explorer 9.\nWindows Internet Explorer 9 \u00e8 la nona versione del browser sviluppato da Microsoft per sistemi operativi Windows, da Windows Vista in avanti, annunciata al Professional Developer Conference 2009 (dal 17 al 19 novembre 2009).\nUna prima versione pubblica, denominata Platform Preview, viene pubblicata il 16 marzo 2010 in occasione di MIX 2010, la conferenza annuale Microsoft dedicata al mondo del web, dello sviluppo per Windows Phone e all'Interaction Design. All'inizio del ciclo di sviluppo Microsoft ha affermato che le aree di focalizzazione di questa release di Internet Explorer avrebbero riguardato il miglioramento delle performance del browser, un supporto stabile per i moderni standard come HTML 5 e CSS3, strumenti evoluti per garantire la privacy e la sicurezza degli utenti durante la navigazione, la semplificazione dell'interfaccia del browser e delle modalit\u00e0 di interazione con l'utente.\nA partire da MIX 10 Microsoft vengono rese disponibili per il download una serie di Platform Preview destinate al testing e alla validazione da parte della community degli sviluppatori web e degli esperti del settore. Parallelamente inizia una forte collaborazione con il W3C per: favorire la creazione di una piattaforma di test comune che consenta a produttori di browser web ed utenti di validare il funzionamento dei propri browser in base agli standard da tutti accettati; per collaborare insieme agli altri team di lavoro e agli altri esperti di mercato nella definizione e nella stabilizzazione degli standard web.\nPer quanto riguarda le versioni dedicate non solo agli sviluppatori ma a tutti gli utenti, il 15 settembre 2010 Microsoft rende disponibile la Beta di Internet Explorer 9 per il download pubblico.\nIl percorso verso il rilascio finale del prodotto prosegue il 10 febbraio 2011 con il rilascio della Release Candidate. Complessivamente la Beta e la Release Candidate di Internet Explorer 9 da sole sono state scaricate oltre 33 milioni di volte.\nLa versione finale di Internet Explorer 9 viene pubblicata il 14 marzo 2011 con un annuncio fatto dal team di prodotto che sottolinea l'importanza dei feedback ricevuti durante lo sviluppo del browser appena rilasciato.\nInternet Explorer 10.\nInternet Explorer 10 \u00e8 la decima versione di Internet Explorer sviluppata da Microsoft, che ha sostituito Windows Internet Explorer 9, annunciata per la prima volta il 12 aprile 2011 alla conferenza MIX 11 di Las Vegas, dopo sole quattro settimane dalla pubblicazione di Windows Internet Explorer 9. La versione finale viene pubblicata per la prima volta in Windows Server 2012 il 4 settembre 2012, ed \u00e8 disponibile a un pi\u00f9 vasto pubblico dal 26 ottobre 2012 con Windows 8.\nInternet Explorer 10 introduce una nuova interfaccia grafica nel linguaggio di design Microsoft, appositamente progettata per l'utilizzo sui touch screen dei tablet. La nuova interfaccia \u00e8 disponibile come app di Windows Store nella nuova schermata Start di tipo \"Immersive\" in Windows 8, e si affianca a quella tradizionale desktop.\nL'obiettivo del team di sviluppo di Internet Explorer 10 \u00e8 raggiungere la piena conformit\u00e0 agli standard HTML5, mediante il supporto completo ai CSS 3 e all'accelerazione hardware per la grafica, ridurre il pi\u00f9 possibile il ricorso ai plug-in esterni al browser, e distribuire il lavoro grafico alla GPU e la compilazione in background di JavaScript sui vari core del processore.\nInternet Explorer 10 abbandona il supporto a Windows Vista e a Windows Server 2008, cos\u00ec come la precedente versione di Internet Explorer abbandona il supporto per Windows XP.\nInternet Explorer 11.\nInternet Explorer 11 \u00e8 l'ultima versione, attualmente in versione stabile, del browser sviluppato da Microsoft che sostituisce Internet Explorer 10.Annunciata insieme a Windows 8.1 Preview il 26 giugno 2013, \u00e8 disponibile anche per Windows 7 a partire dal 7 novembre 2013. Pur non presente volutamente nell'elenco delle app integrate ma lanciabile digitando il nome nella casella di ricerca (o ricorrendo a Cortana), \u00e8 presente in Windows 10 come alternativa secondaria a Edge.\nDismissione e migrazione definitiva a Edge.\nIl 19 maggio 2021 Microsoft annuncia nel suo blog ufficiale che \u00abIl futuro di Internet Explorer su Windows 10 \u00e8 su Microsoft Edge\u00bb.\nIl 17 agosto 2021, \u00e8 stato dimesso il supporto di Microsoft 365 nel browser. Dal 15 giugno 2022 l'app Internet Explorer 11 sar\u00e0 ritirata e il supporto terminer\u00e0.\nIl supporto alla \u00abInternet Explorer mode\u00bb su Edge per le aziende che ancora usano strumenti che richiedono IE sar\u00e0 ancora disponibile almeno fino al 2029.\nPanoramica.\nWindows Internet Explorer.\nInternet Explorer (rinominato Windows Internet Explorer a partire dalla versione 7) \u00e8 principalmente sviluppato per la piattaforma Windows.\nInternet Explorer 1 venne pubblicato il 17 agosto 1995, a pagamento con Microsoft Plus! per Windows 95: era basato su Spyglass Enhanced Mosaic.\nInternet Explorer 3, pur essendo ancora basato largamente sul codice acquisito da Spyglass, diede un duro colpo a Netscape Navigator, il browser concorrente nella prima guerra dei browser, sia per quota di mercato sia per funzionalit\u00e0. Questa versione inizi\u00f2 tuttavia ad essere oggetto di numerose critiche riguardo ai suoi problemi di sicurezza.\nInternet Explorer 4 adott\u00f2 il motore di rendering Trident, sviluppato da Microsoft. Questa versione introdusse una stretta integrazione con Windows, che per\u00f2 non fece che aumentare le critiche.\nInternet Explorer 6, introdotto nel 2001 con Windows XP, fu il browser pi\u00f9 longevo e utilizzato, fino all'uscita nel 2006 di Windows Internet Explorer 7, che risult\u00f2 profondamente cambiato rispetto alla versione precedente.\nLa rincorsa, sia in termini di velocit\u00e0 sia di conformit\u00e0 agli standard Web, ai browser concorrenti nella seconda guerra dei browser \u00e8 iniziata nel 2011 con l'uscita di Windows Internet Explorer 9. Ha abbandonato tuttavia il supporto a Windows XP.\nInternet Explorer Macintosh Edition.\nCon Internet Explorer Macintosh Edition (denominato \"Internet Explorer per Macintosh\" fino alla versione 4.0) si intende la serie di Internet Explorer sviluppata per la piattaforma Macintosh.\nLa prima versione di Internet Explorer per Macintosh fu la versione 2.0, pubblicata il 23 aprile 1996. L'ultima fu la versione 5.1.7 Macintosh Edition, rilasciata l'11 luglio 2003.Le prime versioni vennero sviluppate sulla stessa base di codice di Internet Explorer per Windows. La versione 5 includeva il motore di rendering Tasman.Per un accordo quinquennale tra Apple e Microsoft stipulato nel 1997, dal 1998 al 2003 Internet Explorer fu il browser predefinito in Mac OS e Mac OS X.\nInternet Explorer Macintosh Edition disponeva di funzioni particolari che non si trovano spesso nei browser odierni, come la funzione Raccoglitore, la funzione Gestione aste e la barra laterale Contenitore pagine.\nIl 13 giugno 2003, Microsoft annunci\u00f2 di voler cessare lo sviluppo di Internet Explorer Macintosh Edition. Il supporto a Internet Explorer Macintosh Edition termin\u00f2 definitivamente il 31 dicembre 2005.\nInternet Explorer per UNIX.\nCon Internet Explorer per UNIX si intende la serie di Internet Explorer sviluppata per le piattaforme di tipo UNIX, quali Solaris e HP-UX.\nInternet Explorer per UNIX offriva alcune funzionalit\u00e0 assenti nella versione per Windows, come i tasti di scelta rapida in stile Emacs e le associazioni ai programmi esterni.\nLa prima versione di Internet Explorer per UNIX fu la versione 4.0 per Solaris, pubblicata il 24 febbraio 1998. Lo sviluppo termin\u00f2 con Internet Explorer 5.0 Service Pack 1 il 1\u00ba novembre 2001, e il supporto ad Internet Explorer per UNIX cess\u00f2 completamente nel 2002.\nInternet Explorer Mobile.\nInternet Explorer Mobile \u00e8 un browser Web mobile per Windows Phone 7 e Windows CE sviluppato da Microsoft, basato sul motore di rendering Trident (anche se le prime versioni, denominate \"Pocket Internet Explorer\", utilizzavano un altro motore di rendering).\nPocket Internet Explorer 1 fu messo in commercio il 18 novembre 1996.. L'ultima versione \u00e8 Internet Explorer Mobile 11, compresa nell'aggiornamento a Windows Phone 8.1 del 2014.\nInternet Explorer Platform Preview.\nCon Internet Explorer Platform Preview si intende la serie delle versioni di test del motore di rendering Trident in sviluppo per una versione successiva di Internet Explorer, destinate agli sviluppatori Web che intendono vedere in anteprima la successiva tecnologia di piattaforma Web.La prima versione \u00e8 stata la 9 Platform Preview 1, pubblicata il 16 marzo 2010, e l'ultima \u00e8 stata la 10 Platform Preview 6, inclusa in Internet Explorer 10 Release Preview, pubblicato il 31 maggio 2012.\nA partire da Windows Internet Explorer 9, la prima occasione in cui \u00e8 possibile provare una nuova versione di Internet Explorer non \u00e8 pi\u00f9 la pubblicazione delle versioni beta, ma delle \"Platform Preview\"; esse non sono delle versioni complete di Internet Explorer, poich\u00e9 sono progettate per effettuare il testing dell'ultima versione del motore di rendering Trident, e mettono subito a disposizione di sviluppatori, professionisti IT e appassionati di tecnologia le build di anteprima della nuova versione del browser, in modo da dare la possibilit\u00e0 agli sviluppatori Web di partecipare con il proprio feedback al processo di sviluppo e di miglioramento del browser.\nInternet Explorer Platform Preview pu\u00f2 essere eseguito in parallelo con qualsiasi altro browser installato, e presenta un'interfaccia utente minimalista e priva degli elementi standard di un browser Web, come la barra degli indirizzi o i pulsanti di navigazione.\nWindows Internet Explorer 9 Platform Preview \u00e8 stato aggiornato da Microsoft approssimativamente ogni 8 settimane. Internet Explorer 10 Platform Preview \u00e8 stato aggiornato da Microsoft approssimativamente ogni 11 settimane.\nInternet Explorer per Xbox.\nIl 26 luglio 2012 Microsoft ha reso disponibile una beta pubblica di Xbox Live (software di sistema 2.0.16091.0) che include una versione modificata del browser Internet Explorer. Come svelato alla fiera E3 2012 il 4 giugno 2012, Internet Explorer per Xbox supporta la navigazione nel Web tramite la tecnologia SmartGlass e tramite controllo vocale e gesture della tecnologia Kinect.\nCriticit\u00e0 note.\nSicurezza.\nLe principali critiche rivolte ad Internet Explorer riguardano la sicurezza. Sono state accertate e segnalate delle falle che consentivano a un sito malevolo di eseguire codice arbitrario sulla macchina dell'utente. Spesso questi problemi sono legati all'uso della tecnologia ActiveX, che permette ad un sito di caricare sul computer dell'utente un software eseguibile. Sebbene l'installazione di un ActiveX richieda l'esplicita autorizzazione dell'utente, alcune falle di sicurezza ne permettevano l'installazione automatica.\nNel gennaio 2010 l'Autorit\u00e0 federale per la sicurezza nella tecnologia dell'informazione della Germania ha sconsigliato l'uso di Internet Explorer nelle versioni 6, 7 e 8 sui sistemi operativi Windows XP, Windows Vista e Windows 7 per motivi di sicurezza informatica.\nI problemi di sicurezza del browser Microsoft hanno favorito la crescita nel mercato di browser concorrenti quali, ad esempio, Mozilla Firefox, Google Chrome, Opera.\nIntegrazione in Windows.\nFino alla versione 3.0 Internet Explorer era un programma applicativo installabile su piattaforma Windows, dove funzionava in maniera autonoma. Dalla versione 4.0 divenne invece installabile in Windows 95 e in Windows NT 4.0 in modo che si integrasse con la shell Esplora Risorse, rendendo di fatto Internet Explorer ed Esplora Risorse un unico software, sia a livello funzionale che a livello di codice eseguibile.\nInternet Explorer 4 venne poi preinstallato in Windows 98 con l'integrazione della shell attivata di default e non disattivabile. Questa fu una delle cause che lo portarono a divenire in breve tempo il browser pi\u00f9 diffuso: l'utente infatti non aveva pi\u00f9 la necessit\u00e0 di installare un browser di terze parti, in quanto Internet Explorer era gi\u00e0 preinstallato.\nL'integrazione in Microsoft Windows ha sollevato numerose critiche perch\u00e9 ci\u00f2 ha limitato la concorrenza da parte di altre software house che producevano browser. Ne sono scaturite diverse cause legali, in seguito alle quali le autorit\u00e0 antitrust hanno imposto a Microsoft di permettere all'utente la disabilitazione di Internet Explorer.\nPertanto a partire da Windows 2000 (con Service Pack 4) e Windows XP (con Service Pack 1), Internet Explorer pu\u00f2 essere disabilitato selezionando le apposite opzioni nella finestra \"Impostazioni accesso ai programmi\". Esso tuttavia non pu\u00f2 essere disinstallato dal sistema, in quanto inscindibile dal sistema operativo stesso. \u00c8 stato dimostrato che sarebbe possibile rimuoverlo completamente, tuttavia molte applicazioni (anche di terze parti) che si appoggiano al suo motore di rendering Trident non potrebbero pi\u00f9 funzionare. Perci\u00f2 viene solo inibita la possibilit\u00e0 di accedere direttamente al programma, ma i suoi componenti restano installati: \u00e8 infatti possibile eseguire il programma inserendo \"iexplore\" nel comando Esegui.\nNel gennaio del 2009 l'Unione europea ha aperto una nuova causa antitrust contro il programma. Per evitare altre cause, nell'estate dello stesso anno Microsoft propone alla UE l'idea di vendere una versione del futuro OS Windows 7 senza browser. Il 31 luglio invece la stessa Microsoft annunci\u00f2 che la versione destinata all'Europa di Windows 7 non sarebbe stata differente da quella venduta nel resto del mondo, lasciando tuttavia libert\u00e0 agli utenti di scegliere se mantenere Internet Explorer o scaricare un browser concorrente.\nPrivacy.\nIl filtro anti-phishing di Internet Explorer 7, se attivato con l'opzione \"real time Phishing notification\", invia tutti gli URL ai server centrali di Microsoft per la verifica degli stessi. Questo pu\u00f2 essere considerato come una minaccia per la privacy degli utenti, specialmente quando gli URL contengono informazioni riservate come nomi utente e password. Microsoft comunque, attraverso la propria privacy policy, dichiara di garantire la privacy degli utenti.\nA partire da Internet Explorer 10 Release Preview, il segnale \"Do Not Track\" (DNT) viene inviato ai siti Web per impostazione predefinita per garantire un maggiore rispetto della privacy dell'utente. Per disattivare l'impostazione, l'utente deve andare manualmente nelle impostazioni del browser.\nRoy Fielding, uno sviluppatore del server Apache, ha imposto nel codice di Apache di ignorare deliberatamente il segnale \"Do Not Track\" fornito da Internet Explorer 10, accusando Microsoft di \u00abdeliberato abuso di standard aperti\u00bb:\nConformit\u00e0 agli standard.\nInternet Explorer \u00e8 criticato per la scarsa conformit\u00e0 agli standard web definiti dal World Wide Web Consortium (W3C), rendendo cos\u00ec pi\u00f9 difficile la creazione di siti che funzionino correttamente su tutti i browser.\nIl blogger informatico Paul Thurrott, in merito alla conformit\u00e0 agli standard standard, ha scritto:\nLa versione 7 di Internet Explorer non \u00e8 in grado di superare n\u00e9 il test Acid2 n\u00e9 l'Acid3, mettendo in evidenza la poca aderenza di IE agli standard web e pi\u00f9 in generale ai nuovi linguaggi di sviluppo web come CSS3 e DOM 2. Il motore Trident 5 di Internet Explorer 8, anche se presenta ancora problemi di compatibilit\u00e0 con diversi standard web, \u00e8 in grado di renderizzare il test Acid2 ma non il test Acid3. Passi avanti sono stati fatti con Windows Internet Explorer 9 per quanto riguarda per esempio il supporto di HTML5 e CSS3.\nElementi proprietari.\nMicrosoft ha aggiunto a Internet Explorer il supporto per alcune caratteristiche proprietarie, dando la possibilit\u00e0 a chi sviluppa un sito web di rendere disponibili contenuti aggiuntivi rispetto a quanto previsto dagli standard W3C. Tra le aggiunte sono presenti sia alcuni tag HTML, sia alcune funzioni JavaScript. Caratteristiche peculiari sono poi Visual Basic Script e i controlli ActiveX.\nCome conseguenza, la maggior parte dei siti sviluppati con queste tecnologie aggiuntive non possono essere visionati correttamente dagli utenti che utilizzano browser diversi o piattaforme diverse dal sistema operativo Windows; l'uso di queste caratteristiche proprietarie, ha portato molti sviluppatori di siti web a costruire due versioni del sito: una specifica per Internet Explorer e l'altra per conservare la compatibilit\u00e0 con gli standard. \u00c8 stata introdotta anche una blacklist dei siti internet che consente l'accesso alle pagine una sola volta e poi si rifiuta di visualizzarle.\nProblemi legali.\nConcorrenza sleale su Windows RT.\nNel maggio 2012 gli sviluppatori di Mozilla Firefox, sostenuti in un secondo momento anche dagli sviluppatori di Google Chrome, hanno lamentato l'impossibilit\u00e0 per qualsiasi browser Web non Microsoft di competere alla pari con Windows Internet Explorer su Windows RT. In particolare, Asa Dotzler ha spiegato che Microsoft non offre su Windows RT la possibilit\u00e0 alle app di Windows Store di terze parti di accedere alle API Win32 nel modo diretto esclusivo di Windows Internet Explorer, privandole cos\u00ec della capacit\u00e0 di operare al di fuori dell'area protetta riservata all'ambiente nel linguaggio di design Microsoft gestita dalle API WinRT.\nMicrosoft ha replicato che la nuova architettura ARM \u00abha dei nuovi requisiti per la sicurezza e per la gestione del risparmio energetico\u00bb, e che Windows RT \u00abnon \u00e8 pi\u00f9 Windows\u00bb.\nSpyglass Inc..\nIl 16 dicembre 1994, Microsoft ottenne da Spyglass per 2 milioni di dollari la licenza per Spyglass Enhanced Mosaic, da cui sarebbe derivato Internet Explorer 1, con un contratto che prevedeva il pagamento a Spyglass di una tassa di base trimestrale a cui si sarebbe aggiunta di volta in volta una quota derivante dai ricavi di vendita del browser.\nL'accordo stabilito originariamente con Spyglass prevedeva per\u00f2 la compatibilit\u00e0 di Internet Explorer unicamente per Windows 95. Microsoft decise quindi di rinegoziare l'accordo, per estendere la compatibilit\u00e0 ad altri sistemi operativi, tra cui Apple Mac OS e Windows 3.1, facendo salire il totale che Microsoft pag\u00f2 a Spyglass a 13,1 milioni di dollari.\nIl 7 dicembre 1995, Microsoft dichiar\u00f2 che avrebbe incluso Internet Explorer 2 nel successivo Windows 95 OSR1, oltre a venderlo con Microsoft Plus!. Cos\u00ec, Microsoft si limit\u00f2 a pagare solo la tassa trimestrale minima a Spyglass, che le intent\u00f2 causa. Il 22 gennaio 1997, Microsoft concord\u00f2 con Spyglass un risarcimento di 8 milioni di dollari.\nSyNet Inc..\nNell'ottobre 1995 Synet Inc., una piccola societ\u00e0, intent\u00f2 causa a Microsoft per aver utilizzato illegalmente il marchio \"Internet Explorer\", di cui essa aveva richiesto la registrazione allo Stato dell'Illinois e agli Stati Uniti d'America un mese prima della pubblicazione di Microsoft Internet Explorer per un prodotto che aveva introdotto sul mercato alla fine del 1994 e che includeva Netscape Navigator.\nDopo un primo rifiuto, nel 1995, da parte di un giudice federale di un risarcimento da 75.000 $, il 1\u00ba luglio 1998 Microsoft concord\u00f2 con SyNet un risarcimento di 5,4 milioni di dollari, ottenendo i diritti sul marchio registrato."}
{"id": "16265", "revid": "1812835", "url": "https://it.wikipedia.org/wiki?curid=16265", "title": "Derivata parziale", "text": "In analisi matematica, la derivata parziale \u00e8 una prima generalizzazione del concetto di derivata di una funzione reale alle funzioni di pi\u00f9 variabili. Se per funzioni reali la derivata in un punto rappresenta la pendenza del grafico della funzione (una curva contenuta nel piano formula_1), la derivata parziale in un punto rispetto (ad esempio) alla prima variabile di una funzione formula_2 rappresenta la pendenza della retta tangente alla curva ottenuta intersecando il grafico di formula_3 (una superficie contenuta nello spazio formula_4) con un piano passante per il punto parallelo al piano formula_5.\nCome tecnica di calcolo, la derivata parziale di una funzione rispetto a una variabile formula_6 (lo stesso discorso pu\u00f2 ripetersi per le altre variabili formula_7, formula_8 ecc.) in un punto si ottiene derivando la funzione nella sola variabile formula_6, considerando tutte le altre variabili come se fossero costanti.\nDefinizione.\nSia formula_10 una funzione definita su un insieme aperto dello spazio euclideo formula_11\nDette formula_12 e formula_13 le basi canoniche di formula_14 e formula_15 rispettivamente, la funzione pu\u00f2 essere scritta nel seguente modo:\nLa componente formula_17-esima della funzione \u00e8 allora:\nSi definisce derivata parziale di formula_19 rispetto alla variabile formula_20 il limite:\nTale limite \u00e8 a volte chiamato limite del rapporto incrementale di formula_3 nel punto formula_23, e viene denotato anche con formula_24. La derivata parziale di una funzione, o nel caso di funzione vettoriale di una sua componente, si effettua quindi considerando le variabili diverse da quella rispetto a cui si vuole derivare come costanti e calcolandone il rapporto incrementale.\nSe una funzione \u00e8 differenziabile in formula_23, allora tutte le derivate parziali esistono in formula_23, e determinano completamente l'applicazione lineare formula_27 che permette di approssimare la funzione nel punto:\ndove formula_29 si annulla all'annullarsi dell'incremento formula_30.\nLa trasformazione formula_31 \u00e8 rappresentata nella base canonica dalla matrice jacobiana, ed \u00e8 chiamata derivata della funzione in formula_23.\nIl calcolo delle derivate parziali pu\u00f2 essere svolto tramite il calcolo di derivate ordinarie. Supponendo di voler calcolare formula_33, si definisce formula_34. Allora:\nLa derivata parziale di formula_3 in formula_6 rispetto a formula_38 \u00e8 la derivata che si ottiene considerando la funzione come funzione della sola formula_38 e considerando costanti le rimanenti.\nDerivate parziali in R2.\nSi consideri una funzione formula_3 con dominio in formula_41, insieme formato da tutte le coppie ordinate formula_42 con formula_43 e con valori in formula_44 Tale funzione in ogni punto formula_45 del proprio dominio pu\u00f2 essere derivata sia rispetto a formula_6:\nsia rispetto a formula_7:\nSe entrambi i limiti esistono finiti, allora la funzione formula_3 si dice derivabile in formula_51. Il vettore che ha per componenti formula_52 e formula_53 \u00e8 detto gradiente della funzione formula_54 in formula_55 e si indica\nformula_56\nDerivata direzionale.\nLa derivata parziale \u00e8 un caso particolare di derivata direzionale. Usando questo concetto si pu\u00f2 definire la derivata parziale come:\ncon formula_58, ovvero il versore formula_59-esimo, cio\u00e8 quel vettore, di modulo unitario, che ha tutte le componenti nulle tranne la formula_59-esima che \u00e8 uguale a formula_61.\nNotazioni.\nLa notazione pi\u00f9 comune fa uso del simbolo formula_62 simile alla formula_63 usata nella notazione di Leibniz per la derivata di funzioni di una variabile. Altre notazioni per indicare la derivata di formula_2 rispetto alla prima variabile (formula_6) sono:\ndove l'ultima notazione fa uso dei cosiddetti multiindici.\nDerivate parziali di ordine superiore.\nLe operazioni di derivazione possono essere applicate anche alle funzioni ottenute come derivate parziali di una data funzione. Si possono definire quindi derivate parziali di ordine superiore al primo.\nSi distingue a questo punto tra derivate parziali \"pure\", quelle ottenute derivando ripetutamente sempre rispetto alla stessa variabile, e derivate parziali \"miste\", cio\u00e8 quelle in cui le variabili di derivazione non sono sempre le stesse. Un importante risultato, noto come teorema di Schwarz, afferma che se le derivate miste di second'ordine sono continue allora l'ordine di derivazione \u00e8 ininfluente (cio\u00e8 derivare prima rispetto formula_67 e poi rispetto formula_20 porta allo stesso risultato di derivare prima rispetto a formula_20 e poi rispetto formula_67).\nContinuit\u00e0 delle derivate parziali.\nSe una funzione formula_71 ha le derivate parziali prime continue nel suo dominio in formula_72, si dice che \u00e8 una funzione di classe formula_73 (si legge funzione di classe C uno in formula_74).\nIn generale per un qualsiasi intero positivo formula_75 se tutte le derivate parziali di ordine minore o uguale a formula_75 della funzione sono continue nell'insieme di definizione formula_74, si dice che formula_3 \u00e8 di classe formula_79\nUn punto formula_80 di una superficie di equazione formula_81, si dice punto semplice se le tre derivate parziali della funzione sono continue e non nulle. Se invece le derivate rispetto alle tre variabili sono nulle, oppure una non esiste, il punto si dice singolare."}
{"id": "16266", "revid": "30610", "url": "https://it.wikipedia.org/wiki?curid=16266", "title": "Gradiente (funzione)", "text": "Nel calcolo differenziale vettoriale, il gradiente di una funzione a valori reali (ovvero di un campo scalare) \u00e8 una funzione vettoriale. Il gradiente di una funzione \u00e8 spesso definito come il vettore che ha come componenti le derivate parziali della funzione, anche se questo vale solo se si utilizzano coordinate cartesiane \"ortonormali\". In generale, il gradiente di una funzione formula_1, denotato con formula_2 (il simbolo formula_3 si legge \"nabla\"), \u00e8 definito in ciascun punto dalla seguente relazione: per un qualunque vettore formula_4, il prodotto scalare formula_5 d\u00e0 il valore della derivata direzionale di formula_1 rispetto a formula_4.\nIn fisica, il gradiente di una grandezza scalare si usa per descrivere come quest'ultima vari in funzione dei suoi diversi parametri. Ad esempio, si parla di gradiente termico per esprimere la variazione della temperatura lungo una direzione scelta, o di gradiente di pressione, analogamente, per esprimere la variazione della pressione lungo una particolare direzione.\nDefinizione.\nSolitamente si definisce l'operatore gradiente per funzioni scalari di tre variabili formula_8, anche se la definizione pu\u00f2 essere estesa a funzioni in uno spazio euclideo di dimensione arbitraria. Il gradiente di formula_1 \u00e8 un campo vettoriale che in ogni punto dello spazio consente di calcolare la derivata direzionale di formula_1 nella direzione di un generico vettore formula_11 tramite il prodotto scalare tra formula_11 e il gradiente della funzione nel punto.\nNel caso di un sistema di riferimento cartesiano ortonormale il gradiente di formula_13 \u00e8 il vettore che ha per componenti le derivate parziali prime calcolate nel punto:\ndove formula_15, formula_16 e formula_17 sono i versori lungo gli assi.\nDal momento che l'operatore gradiente associa a un punto dello spazio un vettore, il gradiente di una funzione differenziabile scalare formula_18 su formula_19 \u00e8 un campo vettoriale che associa a ogni formula_20 il vettore formula_21.\nUn campo gradiente \u00e8 conservativo, cio\u00e8 non si ha dissipazione di energia (il lavoro compiuto lungo una linea chiusa \u00e8 sempre nullo). Infatti, se si calcola l'integrale di linea lungo una qualunque curva formula_22 che sia chiusa, cio\u00e8 tale che formula_23 si ottiene:\nInoltre, le linee di flusso di un campo gradiente associato a una funzione scalare formula_1 sono ovunque ortogonali alle superfici di livello di formula_1, cio\u00e8 alle ipersuperfici date dall'equazione cartesiana formula_27 al variare di formula_28. Infatti, i vettori tangenti alle linee di flusso sono dati da formula_2: si consideri allora un generico vettore formula_30 tangente a una superficie di livello in un punto formula_31, e sia formula_32 una curva tale che formula_33, che giace interamente su una superficie di livello e tale che il vettore tangente alla curva in formula_34 \u00e8 formula_35. Dato che formula_36 \u00e8 su una superficie di livello allora formula_37, cio\u00e8 derivando si ha formula_38.\nI vettori formula_30 e formula_40 sono allora ortogonali e l'affermazione da verificare segue per l'arbitrariet\u00e0 di formula_34 e formula_30. La derivata direzionale di una funzione in un dato punto di formula_1 rappresenta poi il valore numerico dato dal limite del rapporto fra la variazione che essa subisce a partire dal punto per uno spostamento lungo la direzione e verso individuata dal versore rispetto a cui si deriva e lo spostamento medesimo al tendere a zero di quest'ultimo e risulta perci\u00f2 positiva se formula_1 \u00e8 crescente lungo tale verso a partire da punto considerato, negativa o nulla in caso contrario; d'altra parte la derivata direzionale del gradiente, proprio per il suo legame col prodotto scalare, \u00e8 massima (e positiva) lungo il versore che lo individua (proprio come il prodotto scalare di un vettore per un versore \u00e8 massimo e positivo quando il versore ha la direzione e verso del vettore). Il gradiente \u00e8 dunque normale alle superfici di livello e diretto nel verso dei livelli crescenti; esso risulta irrotazionale anche se non sempre vale il viceversa a meno che l'insieme su cui il campo \u00e8 definito sia semplicemente connesso.\nVariet\u00e0 riemanniane.\nPer una funzione liscia formula_1 definita su una variet\u00e0 riemanniana formula_46 il gradiente \u00e8 il campo vettoriale formula_2 tale che per un qualsiasi campo vettoriale formula_48 si ha:\ndove formula_50 indica il prodotto interno (definito dalla metrica formula_51) tra vettori tangenti la variet\u00e0 nel punto formula_34, mentre formula_53 \u00e8 la funzione che a ogni punto formula_54 associa la derivata direzionale di formula_1 nella direzione formula_48 valutata in formula_34.\nIn modo equivalente, data una carta formula_36 definita su un aperto in formula_59 a valori in formula_60, la funzione formula_61 \u00e8 data da:\ndove formula_63 \u00e8 la j-esima componente di formula_48 nella carta considerata. Quindi la forma locale del gradiente \u00e8:\nGeneralizzando il caso formula_66, il gradiente di una funzione si relaziona con la sua derivata esterna nel seguente modo:\nSi tratta di un caso particolare (quello in cui la metrica formula_51 \u00e8 quella \"piatta\" data dal prodotto interno) della seguente definizione. Il gradiente formula_2 \u00e8 il campo vettoriale associato alla 1-forma differenziale formula_70 usando l'isomorfismo musicale:\ndefinito dalla metrica formula_51.\nApprossimazione lineare di una funzione.\nIl gradiente di una funzione formula_73 in ogni punto formula_74 caratterizza la miglior approssimazione lineare di formula_1 nel punto:\nper formula_34 vicino a formula_78, con formula_79 il gradiente di formula_1 calcolato in formula_78. Tale espressione \u00e8 equivalente all'espansione in serie di Taylor di una funzione di pi\u00f9 variabili in formula_78.\nLa migliore approssimazione lineare a una funzione formula_83 in formula_78 \u00e8 una mappa lineare da formula_60 in formula_86 detta \"differenziale\" o derivata totale di formula_1 in formula_78, e denotata con formula_89. Il gradiente \u00e8 legato al differenziale dalla relazione:\nLa funzione formula_70 che mappa formula_34 in formula_93 \u00e8 anche detta differenziale o derivata esterna, e si tratta di una 1-forma differenziale.\nGradiente in diversi sistemi di coordinate.\nCoordinate polari.\nIn formula_94 si possono introdurre altri sistemi di riferimento, come quello polare:\ndove formula_96 rappresenta la coordinata radiale e formula_97 la coordinata angolare. Per calcolare il gradiente di una funzione formula_98 \u00e8 sufficiente eseguire la trasformazione:\nRicordando che:\nsi ottengono le seguenti derivate:\nscrivendo i vettori della base cartesiana come:\ne sostituendo le espressioni trovate nell'equazione del gradiente si ha:\nPerci\u00f2, semplificando, il gradiente in coordinate polari diventa il vettore:\nCoordinate sferiche.\nIn formula_109 si possono utilizzare le coordinate sferiche:\nSeguendo il procedimento introdotto per le coordinate polari piane, il gradiente in coordinate sferiche diventa il vettore:\nGradiente in coordinate cilindriche.\nIn coordinate cilindriche:\nseguendo il procedimento introdotto per le coordinate polari piane, il gradiente diventa il vettore:\nCoordinate curvilinee.\nIn coordinate curvilinee ortogonali, quando la metrica \u00e8 data da formula_114, il gradiente formula_2 di formula_1 in un punto \u00e8 il vettore:\ndove formula_118 e con formula_119 si indica il versore della direzione formula_120-esima (con tutti gli elementi nulli tranne l'formula_120-esimo che vale 1).\nSe il sistema \u00e8 \"bidimensionale\" e le coordinate sono \"curvilinee qualunque\" formula_122, il gradiente della funzione formula_123 diventa:\ndove formula_125, formula_126 e formula_127 sono le entrate del tensore metrico formula_128. Infatti, siccome il gradiente pu\u00f2 essere espresso come formula_129 (con formula_130 e formula_131 da determinare), il differenziale della funzione in tale sistema diventa \nRisolvendo quindi il sistema\ne ricordando che formula_134 (con formula_135 angolo tra le due direzioni), risulta dimostrato l'asserto iniziale."}
{"id": "16267", "revid": "104458", "url": "https://it.wikipedia.org/wiki?curid=16267", "title": "Canton Lucerna", "text": "Il Canton Lucerna (tedesco \"Luzern\", francese \"Lucerne\") \u00e8 un cantone della Svizzera, e uno dei quattro Waldst\u00e4tte (cantoni forestali), assieme a: Uri, Untervaldo e Svitto. \u00c8 situato al centro della nazione. La capitale cantonale \u00e8 Lucerna.\nGeografia fisica.\nIl Canton Lucerna si trova nella Svizzera centrale. \u00c8 attraversato dal fiume Reuss e dal Kleine Emme. Parte del territorio si affaccia sul Lago dei Quattro Cantoni. Il territorio del cantone giace sulle colline pedemontane settentrionali delle Alpi svizzere. Il territorio del cantone confina con il Canton Argovia a nord, con il Canton Zugo e il Canton Svitto a est, con il Canton Nidvaldo e il Canton Obvaldo a sud e con il Canton Berna a ovest. La vetta pi\u00f9 alta del Canton Lucerna \u00e8 il Brienzer Rothorn con 2350\u00a0m. La superficie del cantone \u00e8 di 1493\u00a0km\u00b2.\nUna particolarit\u00e0 del territorio del Cantone di Lucerna \u00e8 la divisione su tre sponde del Lago dei Quattro Cantoni, apparentemente non contigue.\nStoria.\nIl Canton Lucerna era composto da territori acquisiti dalla sua capitale, Lucerna. Il cantone fu parte della Repubblica Elvetica dal 1798 al 1803. Dopo questo periodo il cantone riacquist\u00f2 la sua indipendenza all'interno della Confederazione Svizzera. Il cantone in un primo tempo persegu\u00ec una politica di separazione, ma venne sconfitto dalle truppe della Confederazione. Il Canton Lucerna si riun\u00ec alla Confederazione nel 1848 come membro a pieno titolo. Dopo la riforma il cantone rimase sempre cattolico; per questo motivo qui venivano reclutate le guardie svizzere destinate a servire la Repubblica di Lucca. Ancor oggi le guardie svizzere del Vaticano vengono reclutate in questo cantone.\nEconomia.\nCirca nove decimi della superficie totale sono composti da terre produttive. L'agricoltura \u00e8 la pi\u00f9 importante delle fonti di entrate, ma anche l'industria \u00e8 sviluppata. I principali prodotti agricoli sono cereali, frutta e allevamento del bestiame. L'industria si concentra su tessile, meccanica, carta, legno, tabacco e metallurgia.\nIl turismo \u00e8 di grande importanza. Il Canton Lucerna \u00e8 un punto di passaggio per le localit\u00e0 di villeggiatura delle vicine Alpi, e gran parte del traffico di passaggio tra Germania e Italia attraversa il cantone.\nSociet\u00e0.\nEvoluzione demografica.\nLa popolazione \u00e8 principalmente di lingua tedesca e la vasta maggioranza \u00e8 di religione cattolica romana.\nDistretti.\nIl Canton Lucerna \u00e8 diviso in sei \"Wahlkreise\", unit\u00e0 elettorali e statistiche che dal 2013 hanno sostituito i precedenti cinque \"\u00c4mter\" (i quali gi\u00e0 nel 2007 avevano perso ogni valore amministrativo)\",\" ricalcandone tendenzialmente i confini, con qualche eccezione, la pi\u00f9 rilevante delle quali \u00e8 stata l'inserimento di Lucerna in un distretto a s\u00e9 stante. A differenza degli \"\u00c4mter\", solo due \"Wahlkreise\" hanno ancora un proprio capoluogo:"}
{"id": "16269", "revid": "104458", "url": "https://it.wikipedia.org/wiki?curid=16269", "title": "Canton Zurigo", "text": "Il Canton Zurigo (tedesco \"Kanton Z\u00fcrich\") \u00e8 un cantone della Svizzera. Ha una popolazione di 1 539 275 abitanti. Si trova nella parte nord-orientale della Svizzera e Zurigo \u00e8 la sua capitale. La lingua ufficiale \u00e8 il tedesco, ma la popolazione parla il locale dialetto Svizzero-tedesco, chiamato \"Z\u00fcrit\u00fc\u00fctsch\".\nGeografia fisica.\nIl Canton Zurigo \u00e8 situato a nord delle Alpi. I suoi cantoni confinanti sono Sciaffusa a nord, Argovia ad ovest, i cantoni di Zugo e Svitto a sud e quelli di Turgovia e San Gallo ad est. Il cantone confina anche con la Germania a nord (Land Baden-W\u00fcrttemberg). Gran parte del Lago di Zurigo si trova all'interno del cantone.\nL'area del Canton Zurigo \u00e8 di 1 729\u00a0km\u00b2. Circa l'80% della terra \u00e8 considerata produttiva. Le foreste coprono 505\u00a0km\u00b2, mentre i laghi occupano 73\u00a0km\u00b2. I laghi principali sono il Lago di Zurigo, il Greifensee e il Pf\u00e4ffikersee.\nLa maggior parte del cantone consiste di strette vallate fluviali che vanno verso il Reno, a nord del cantone. Nella parte nord-ovest e sud-est del cantone ci sono zone pi\u00f9 montagnose. La valle del fiume Linth si apre sul Lago di Zurigo. La Linth ne esce con il nome di Limmat; \u00e8 questa la valle pi\u00f9 importante del Canton Zurigo. La valle del fiume Glatt origina dal Greifensee ed \u00e8 separata dal Limmat da crinali. La valle del fiume T\u00f6ss \u00e8 simile a una gola. \u00c8 posizionata nella parte est del cantone ed \u00e8 separata dall'area del Toggenburg, nel Canton San Gallo da un'area montagnosa. L\"H\u00f6rnli\" (1133\u00a0m) \u00e8 il punto pi\u00f9 alto di questo crinale. La valle del fiume Sihl si trova nella parte ovest del cantone. Confluisce con la Limmat nella citt\u00e0 di Zurigo. Il fiume Sihl \u00e8 separato dal Lago di Zurigo dalla catena dell'Albis. L'\"Albishorn\" (915\u00a0m) \u00e8 la vetta pi\u00f9 alta di questa catena. La vetta pi\u00f9 alta del cantone \u00e8 l\"H\u00f6hrohnen\" nella parte sud-est del cantone.\nL\"\u00dcetliberg\" fa parte della Catena dell'Albis. \u00c8 una montagna popolare tra gli abitanti di Zurigo come meta di gite. Esiste una ferrovia che ferma poco sotto la cima dell'\u00dcetliberg.\nStoria.\nIl Canton Zurigo consiste di territori acquisiti dalla capitale, Zurigo fino al 1803. Il Canton Zurigo si un\u00ec alla Confederazione Elvetica nel 1351. La parte pi\u00f9 bassa del cantone venne aggiunta ai territori di Zurigo nel 1362. La parte settentrionale fino al Reno entr\u00f2 a far parte del cantone dopo che la citt\u00e0 di Zurigo acquist\u00f2 Winterthur dagli Asburgo nel 1467. La costituzione del cantone venne stilata nel 1869.\nStruttura politica.\nPotere legislativo ed esecutivo.\nIl parlamento cantonale ha 180 rappresentanti eletti ogni quattro anni.\nIl cantone \u00e8 governato da un consiglio con sette membri (\"Regierungsrat\").\nSuddivisione politica e amministrativa.\nDistretti.\nIl Canton Zurigo \u00e8 diviso in 12 distretti (\"Bezirke\"), i quali comprendono in genere vari comuni.\nComuni.\nLa seguente \u00e8 una lista delle municipalit\u00e0 del cantone (\"Politische Gemeinden\").\nEconomia.\nIl Cantone di Zurigo \u00e8 la regione economicamente pi\u00f9 forte della Svizzera. Intorno alla citt\u00e0 di Zurigo, che si estende oltre i confini cantonali, si \u00e8 sviluppato un agglomerato con oltre un milione di abitanti. Zurigo \u00e8 il centro svizzero dei mass media e dell'industria creativa ed \u00e8 di importanza internazionale nei settori dell'informatica, della finanza e dei trasporti. Aziende come ABB, Credit Suisse, UBS, Migros e Swiss Re hanno la loro sede centrale a Zurigo, mentre importanti gruppi stranieri come Google, IBM e Microsoft hanno un'importante sede di sviluppo.\nGran parte del territorio \u00e8 coltivata, ma il Canton Zurigo non \u00e8 considerato una zona agricola. I territori a nord e a est sono pi\u00f9 agricoli, ma in ogni parte del cantone la manifattura \u00e8 predominante. Il Canton Zurigo \u00e8 noto per i macchinari. Le tessiture di seta e cotone sono state molto importanti in passato, ma non hanno cessato di essere rilevanti. \u00c8 presente l'industria della carta. Le piccole e medie imprese sono importanti contributori all'economia del cantone. \nInfrastrutture e trasporti.\nLe ferrovie attraversano tutte le principali vallate del cantone, integrate nel sistema della rete celere di Zurigo. Il nodo centrale \u00e8 la stazione di Z\u00fcrich Hauptbahnhof, una delle pi\u00f9 impegnate del mondo, se si conta il numero di treni che vi transitano. Zurigo \u00e8 ben collegata alle altre citt\u00e0 europee attraverso le ferrovie. I principali treni ICE, TGV e Cisalpino sono collegati a Zurigo.\nLa prima ferrovia svizzera corse nella valle della Limmat nel 1847, collegando Zurigo a Baden.\nIl principale aeroporto svizzero \u00e8 quello di Zurigo-Kloten, a soli 12 chilometri dal centro di Zurigo. \u00c8 la sede della compagnia di bandiera svizzera."}
{"id": "16275", "revid": "119955612", "url": "https://it.wikipedia.org/wiki?curid=16275", "title": "Capoluogo", "text": "Il capoluogo \u00e8 la citt\u00e0 sede di organi di governo regionali o locali. Informalmente il termine indica anche l'insediamento principale di una qualunque macro-area geografica. In diversi altri paesi le sedi di istituzioni amministrative, anche minori, assumono la denominazione di \"capitali\" (ad es. in Spagna si usa \"capital\" per le regioni e le province) o altre denominazioni specifiche.\nNel mondo.\nItalia.\nIn Italia il termine capoluogo viene usualmente utilizzato per designare i comuni che sono sedi di regione, di provincia o di citt\u00e0 metropolitana, ma anche le localit\u00e0 abitate sedi di comune. Per quel che concerne i comuni, le province e le citt\u00e0 metropolitane, nella maggioranza dei casi, ma non sempre, il nome del capoluogo della circoscrizione amministrativa coincide con quello dell'istituzione stessa.\nFrancia.\nIn Francia il termine capoluogo (in francese \"chef-lieu\") viene utilizzato per designare i centri urbani sede di regione (ufficialmente \"pr\u00e9fecture de r\u00e9gion\"), di dipartimento (detti anche \"pr\u00e9fectures\"), di arrondissement (detti anche \"sous-pr\u00e9fectures\"), di cantone, e di comune. Gli arrondissement, i cantoni ed i comuni assumono normalmente la denominazione del centro capoluogo mentre le regioni e i dipartimenti hanno tradizionalmente una denominazione geografica.\nSvizzera.\nIn Svizzera il termine capoluogo (in tedesco \"Hauptort\", in francese \"chef-lieu\") viene utilizzato per designare le sedi dei distretti. A volte viene anche erroneamente utilizzato per i centri urbani sede di cantone, pi\u00f9 propriamente definiti capitali.\nThailandia.\nIn Thailandia, la suddivisione amministrativa di primo livello \u00e8 la provincia, che a sua volta si suddivide in distretti, chiamati in lingua thai \"amphoe\" (\u0e2d\u0e33\u0e40\u0e20\u0e2d). Il capoluogo provinciale viene chiamato \"amphoe mueang\" (\u0e2d\u0e33\u0e40\u0e20\u0e2d\u0e40\u0e21\u0e37\u0e2d\u0e07) ed \u00e8 il distretto dove si trova la citt\u00e0 in cui hanno sede gli uffici principali della provincia, detti \"thi wa kan amphoe\" (\u0e17\u0e35\u0e48\u0e27\u0e48\u0e32\u0e01\u0e32\u0e23\u0e2d\u0e33\u0e40\u0e20\u0e2d). Tale citt\u00e0 d\u00e0 il nome sia alla provincia che al distretto capoluogo ed \u00e8, salvo rari casi, il centro abitato pi\u00f9 popoloso della provincia. Ogni \"amphoe\" e ogni \"amphoe mueang\" comprende diversi centri abitati ed aree rurali."}
{"id": "16282", "revid": "1652635", "url": "https://it.wikipedia.org/wiki?curid=16282", "title": "Nascita di Venere", "text": "La Nascita di Venere \u00e8 un dipinto a tempera su tela di lino di Sandro Botticelli. Realizzata per la villa medicea di Castello, l'opera \u00e8 attualmente conservata nella Galleria degli Uffizi a Firenze.\nOpera iconica del Rinascimento italiano, spesso assunta come simbolo della stessa Firenze e della sua arte, faceva forse anticamente collegamento con l'altrettanto celebre \"Primavera\" sempre di Botticelli, con cui condivide la provenienza storica, il formato e alcuni riferimenti filosofici. Rappresenta una delle creazioni pi\u00f9 elevate dell'estetica del pittore fiorentino, oltre che un ideale universale di bellezza femminile.\nLa \"Nascita di Venere\" \u00e8 da sempre considerata l'idea perfetta di bellezza femminile nell'arte, cos\u00ec come il David \u00e8 considerato il canone di bellezza maschile. Poich\u00e9 entrambe le opere sono conservate a Firenze, i fiorentini si vantano di possedere i canoni delle bellezze artistiche all'interno delle mura cittadine.\nStoria.\nLa ricostruzione storica delle vicende legate alla \"Nascita di Venere\", ricostruite da Horne nel 1908, ha molte analogie con quella della \"Primavera\".\nVasari, nel 1550, cit\u00f2 il dipinto assieme alla \"Primavera\" nella villa di Castello, che all'epoca di Botticelli era di propriet\u00e0 dei fratelli Giovanni e Lorenzo de' Medici \"Popolani\", cugini pi\u00f9 giovani di Lorenzo il Magnifico. Ci\u00f2 ha fatto spesso supporre che il committente fosse Lorenzo il Popolano, che si era fatto dipingere la \"Primavera\", e che i due dipinti facessero parte di un medesimo ciclo mitologico di cui faceva parte anche la \"Pallade e il centauro\", sempre agli Uffizi, e \"Venere e Marte\" nella National Gallery di Londra. In realt\u00e0 nessuna opera in cui sia riconoscibile la \"nascita di Venere\" \u00e8 elencata negli inventari della villa del 1498, 1503 e 1516, per cui venne sicuramente l\u00ec trasportata in un secondo momento prima della visita di Vasari. Al tempo del riferimento vasariano l'edificio era di propriet\u00e0 di Cosimo I de' Medici, che aveva s\u00ec potuto ereditare il dipinto dai suoi antenati del ramo \"Popolano\", ma anche averlo acquistato per conto personale o averlo sottratto durante una confisca di stato. La prima menzione in un inventario della villa risale al 1598.\nLa \"Nascita di Venere\" \u00e8 in genere considerata opera anteriore alla \"Primavera\". Secondo alcuni entrambe le opere risalgono a un periodo vicino, dopo il ritorno del pittore da Roma per affrescare alcune scene nella cappella Sistina (1482) o immediatamente prima del viaggio (1478 per Crowe e Cavalcaselle). Secondo altri la \"Primavera\" sarebbe stata dipinta prima e la \"Nascita di Venere\" dopo il viaggio. La Yashiro indic\u00f2 il 1487, Salvini il 1484; la critica moderna propende oggi invece per il 1486.\nEsistono alcune repliche di bottega del soggetto, databili entro la fine del secolo. Di queste repliche ne sono sopravvissute tre: una conservata alla Gem\u00e4ldegalerie di Berlino, un'altra alla Galleria Sabauda di Torino e la terza che si trova in una collezione privata a Ginevra.\nNel corso dei secoli questo dipinto \u00e8 diventato una delle icone della cultura italiana universalmente conosciute. Anche grazie a questo, un particolare della \"Nascita di Venere\" (il volto della dea) \u00e8 utilizzato nella moneta euro italiana del valore di dieci centesimi.\nDescrizione.\nLa fonte del mito fu quasi sicuramente una delle \"Stanze\" del Poliziano, a sua volta ispirata a Ovidio, alla \"Teogonia\" di Esiodo, al \"De rerum natura\" di Lucrezio e a un inno omerico. Contrariamente al titolo con cui l'opera \u00e8 nota, essa non raffigura la nascita della dea, ma il suo approdo sull'isola di Cipro.\nVenere avanza leggera fluttuando su una conchiglia lungo la superficie del mare increspata dalle onde, in tutta la sua grazia e ineguagliabile bellezza, nuda e distante come una splendida statua antica. Viene sospinta e riscaldata dal soffio di Zefiro, il vento fecondatore, abbracciato a un personaggio femminile con cui simboleggia la fisicit\u00e0 dell'atto d'amore, che muove Venere col vento della passione. Forse la figura femminile \u00e8 la ninfa Clori, forse il vento Aura o Bora.\nSulla riva una fanciulla, una delle Ore che presiede al mutare delle stagioni, in particolare la Primavera, porge alla dea un magnifico manto rosa ricamato di fiori per proteggerla (mirti, primule e rose). Essa rappresenta la casta ancella di Venere ed ha un vestito setoso riccamente decorato con fiori e ghirlande di rose e fiordalisi, i fiori che la dea Flora trov\u00f2 vicino al corpo dell'amato Cyanus.\nLa posa della dea, con l'equilibrato bilanciamento del \"contrapposto\", deriva dal modello classico della \"Venus pudica\" (cio\u00e8 che si copre con le braccia il seno e il basso ventre) e \"Anadiomene\" (cio\u00e8 \"emergente\" o nascente dalla spuma marina), di cui i Medici possedevano una statua classica fin dal 1375 citata da Benvenuto Rambaldi (non si tratta per\u00f2 della celebre Venere de' Medici, giunta in citt\u00e0 solo nel 1677). Il volto pare che si ispirasse alle fattezze di Simonetta Vespucci, la donna dalla breve esistenza (mor\u00ec a soli 23 anni) e dalla bellezza \"senza paragoni\" cantata da artisti e da poeti fiorentini mentre lo sfondo sembrerebbe ispirarsi al Golfo dei Poeti dove il pittore avrebbe conosciuto la sua musa ispiratrice.\nInterpretazione.\nL'opera nasconde un'allegoria neoplatonica basata sul concetto di amore come energia vivificatrice, come forza motrice della natura.\nSicuramente la nudit\u00e0 della dea non rappresentava per i contemporanei una pagana esaltazione della bellezza femminile, ma piuttosto il concetto di \"Humanitas\", intesa come bellezza spirituale che rappresenta la purezza, la semplicit\u00e0 e la nobilt\u00e0 dell'anima. Non a caso \u00e8 stato fatto un parallelismo tra Venere e l'anima cristiana, che nasce dalle acque del battesimo. Sarebbe dunque un'allegoria dell'amore inteso come forza motrice della Natura e la figura della dea e la posa di \"Venus pudica\" (ossia mentre copre la sua nudit\u00e0 con le mani ed i lunghi capelli rossi) rappresenterebbe la personificazione della \"Venere celeste\", simbolo di purezza, semplicit\u00e0 e bellezza disadorna dell'anima.\nUn\u2019altra interpretazione associa il quadro alla necessit\u00e0 di rappresentare la nascita di una Medici appena nata: Maria Margherita.\nTra le varie interpretazioni recenti, sta emergendo l'idea che la rappresentazione sia interpretabile attraverso canoni cristiani con evidenti contaminazioni neoplatoniche derivate dall'influente accademia fiorentina, che rimanderebbero ad un pensiero di matrice geografica, che a sua volta, si collega agli avvenimenti preparatori della scoperta-disvelamento del Nuovo Mondo. (Claudio Piani, Diego Baratono 2011, Ilaria Sabbatini 2013, Sandra Marraghini 2015).\nQuesto era del resto uno dei concetti fondamentali dell'umanesimo neoplatonico, che ritorna sotto diversi aspetti anche negli altri dipinti a soggetto mitologico realizzati dal Botticelli all'incirca nello stesso periodo.\nAnche Giulio Carlo Argan evidenzia, tra i significati impliciti del dipinto, la corrispondenza fra il mito della nascita di Venere dall'acqua marina e l'idea cristiana della nascita dell'anima dall'acqua del battesimo. La nudit\u00e0 di Venere significa semplicit\u00e0, bellezza, purezza: \u00e8 un bello spirituale. La natura \u00e8 espressa nei suoi elementi (acqua, aria, terra); simbolica \u00e8 anche la conchiglia. Il ritmo che permea l'opera \u00e8 governato dal d\u00e8mone platonico, il \"furor\" che Marsilio Ficino chiamava \"malinconicus\", in quanto generato dall'aspirazione a qualcosa che non si ha o dalla nostalgia di qualcosa che si \u00e8 perduto.\nTecnica.\nBotticelli us\u00f2 per quest'opera il supporto della tela, estremamente insolito nella Firenze del Quattrocento. Due teli di lino vennero cuciti tra loro e in seguito venne aggiunta un'imprimitura a base di gesso tinto con un po' di blu, in modo da dare il particolare tono azzurrato a tutto il dipinto.\nLa pittura usa la tecnica della tempera magra, cio\u00e8 dei colori sciolti in colle animali e vegetali come leganti, che diede una straordinaria luminosit\u00e0 avvicinandosi alla resa dell'affresco. Abbondante \u00e8 l'uso dell'oro per le lumeggiature, steso essenzialmente con due tecniche: a \"pennello\", come nei capelli di Venere, e a \"missione\", cio\u00e8 con l'aggiunta di mordente, sui tronchi e sulle foglie.\nStile.\nNell'opera sono leggibili alcune caratteristiche stilistiche tipiche dell'arte di Botticelli, come ad esempio la ricerca di una bellezza e d'un'armonia ideale che porta ad una rappresentazione inesatta dell'anatomia della Venere; un esempio evidente n'\u00e8 il suo lungo collo. Sacrificare anatomia in cambio di bellezza ed armonia sar\u00e0, infatti, un concetto basilare dell'Umanesimo.\nComposizione.\nLa composizione \u00e8 estremamente bilanciata e simmetrica: il soffio vitale offerto dai due venti e la ninfa sono i due lati ideali di un triangolo al vertice del quale si pone Venere che diviene quindi l'elemento mediano dell'intera scena. Ci\u00f2 pu\u00f2 anche sottintendere la necessit\u00e0 di equilibrio nell'esperienza amorosa, tra passione fisica e purezza spirituale, tra esaltazione dei sensi e elevazione dell'animo. Le figure ai lati di Venere compiono infatti azioni contrapposte, ma equilibrate nell'insieme.\nBotticelli, seguendo probabilmente le istruzioni del \"De pictura\" di Leon Battista Alberti, limit\u00f2 il numero delle figure e rese autonomi tutti gli elementi della composizione, quasi come semplicemente giustapposti.\nDisegno e linee.\nIl disegno \u00e8 armonico, delicato; le linee sono elegantissime e creano, nelle onde appena increspate, nel gonfiarsi delle vesti, nel fluire armonico dei capelli della dea e nello stesso profilo della spiaggia, dei giochi decorativi sinuosi e aggraziati. Innegabile \u00e8 la ricerca di bellezza ideale e armonia, che si attua nel ricorso in via preferenziale al disegno e alla linea di contorno (derivato dall'esempio di Filippo Lippi). Le forme sono nette, raffinatissime e trovano la loro sublimazione nel nudo statuario della dea, in cui le qualit\u00e0 morali e spirituali, secondo la dottrina neoplatonica, coincidono con la sua bellezza fisica. Tipica dell'artista \u00e8 la vena leggermente malinconica, ma serena, che serpeggia negli sguardi.\nSpazialit\u00e0.\nLa spazialit\u00e0 sostanzialmente \u00e8 piatta o comunque poco accennata e dimostra l'allora nascente crisi degli ideali prospettici e razionali del primo Quattrocento, che ebbe il suo culmine in epoca savonaroliana (1492-1498) ed ebbe radicali sviluppi nell'arte del XVI secolo.\nVolume e colore.\nIn ogni caso l'attenzione al disegno non si risolve mai in effetti puramente decorativi, ma mantiene un riguardo verso la volumetria e la resa veritiera dei vari materiali, soprattutto nelle leggerissime vesti. Il colore chiaro e nitido, derivato dalla particolare tecnica, intride di luce le figure, facendone risaltare la purezza penetrante della bellezza.\nLa forte plasticit\u00e0 dei singoli corpi bilancia gli appiattimenti dello sfondo e dei giochi lineari, generando anche un'originale rappresentazione del movimento: a ben guardare esso nasce infatti dalle linee, mentre le figure sembrano magicamente ferme e sospese. L'apparente distacco dalla sfera dei sensi unito a un'intesa emozione intellettuale sta alla base di alcune delle ragioni del fascino dell'opera."}
{"id": "16284", "revid": "154639", "url": "https://it.wikipedia.org/wiki?curid=16284", "title": "Edmund Husserl", "text": "La corrente filosofica della fenomenologia ha influenzato gran parte della cultura del Novecento europeo e non solo. Oltre a Max Scheler, ebbe un profondo influsso sull'esistenzialismo di Martin Heidegger, ma indirettamente il suo pensiero ha influito anche sulle scienze cognitive e sulla filosofia della mente odierne (secondo Hubert Dreyfus, Husserl \u00e8 da considerarsi il \"padre delle ricerche contemporanee nella psicologia cognitiva e intelligenza artificiale\").\nVita e opere.\nGli studi (1876-1887).\nHusserl nacque a Pro\u00dfnitz (allora nell'Impero austriaco, oggi Prost\u011bjov nella Repubblica Ceca) come secondogenito di una famiglia ebrea \"liberale e indifferente alla religione\" di mercanti tessili. Nel 1876 consegu\u00ec la maturit\u00e0 a Olm\u00fctz (Olomouc) e nello stesso anno inizi\u00f2 gli studi di matematica, fisica, astronomia e filosofia (con Wilhelm Wundt) all'Universit\u00e0 di Lipsia. Nel 1878 continu\u00f2 gli studi matematici a Berlino con matematici del calibro di Karl Weierstrass e Leopold Kronecker.\nNel 1881 si rec\u00f2 a Vienna per studiare con Leo K\u00f6nigsberger (un allievo di Weierstrass) e nel 1883 ottenne il dottorato con il lavoro \"Beitr\u00e4ge zur Variationsrechnung\" (\"Contributi al calcolo delle variazioni\").\nSolo nel 1884 a Vienna inizi\u00f2 a seguire le lezioni di Franz Brentano, in psicologia e in filosofia. Brentano fece una tale impressione sul giovane Husserl che da allora in poi decise di dedicare la sua vita alla filosofia. Husserl studi\u00f2 brevemente con lui e poi nel 1886 and\u00f2 all'Universit\u00e0 \"Martin Lutero\" di Halle-Wittenberg per ottenere la sua \"Habilitation\" (abilitazione all'insegnamento universitario) nel 1887 con Carl Stumpf, un ex-studente di Brentano. Nello stesso anno Husserl e Malvine Steinschneider si fecero battezzare e si sposarono nella chiesa evangelica luterana protestante.\nHalle (1887-1901).\nSotto la supervisione di Stumpf, a Halle scrisse \"\u00dcber den Begriff der Zahl\" (\"Sul concetto di numero\"; 1887) che in seguito serv\u00ec come base per la sua prima opera maggiore, la \"Philosophie der Arithmetik\" (\"Filosofia dell'aritmetica\"; 1891).\nIn queste primissime opere, Husserl tent\u00f2 di combinare matematica, psicologia e filosofia con l'intenzione di fornire alla matematica un fondamento solido. Husserl analizz\u00f2 il procedimento psicologico necessario per ottenere il concetto di numero e poi costruire una teoria sistematica su di esso. Per riuscire in questo proposito utilizz\u00f2 alcuni metodi e concetti presi dai suoi maestri. Da Weierstrass deriv\u00f2 l'idea che il concetto di numero sia generato attraverso il procedimento di contare una certa collezione di oggetti.\nAlmeno fino al 1894 Husserl fu intenzionato a scrivere il secondo volume della \"Filosofia dell'aritmetica\", che avrebbe dovuto trattare l'aritmetica generale dei numeri cardinali e l'uso degli algoritmi aritmetici in altri campi, quindi temi pi\u00f9 generali e astratti del primo volume. Oltre a questo, era prevista un'appendice sulla semiotica. Nel periodo 1891-1894 Husserl produsse vari manoscritti legati a questi temi, seguendo anche spunti ripresi dalla teoria degli insiemi sviluppata da Georg Cantor, suo collega a Halle e, come Husserl, allievo di Weierstrass.\nIn occasione del giubileo dell'Universit\u00e0 di Halle-Wittemberg, il 1\u00ba agosto 1894 Husserl ottenne il titolo (ma non una cattedra o stipendio) di \"professore\".\nAvendo abbandonato il piano di completare il secondo volume della \"Filosofia dell'aritmetica\", Husserl si concentr\u00f2 sempre pi\u00f9 sulla logica intesa come \"teoria delle teorie\" ed epistemologia generale. Importante in questo senso fu la sua lettura e reazione allo scritto \"\u00dcber Inhalt und Gegenstand der Vorstellungen\" di Kazimierz Twardowski. Grazie allo stimolo dato da Twardowski, Husserl gi\u00e0 nel 1894 elabor\u00f2 una teoria della conoscenza e dell'intenzionalit\u00e0 pi\u00f9 complessa e ricca di quella brentaniana. Infatti, dove Brentano e i suoi seguaci pi\u00f9 ortodossi prevedevano solo la presenza di un atto mentale e del suo oggetto, Twardowski e Husserl distinsero tra \"atto\", \"contenuto\" e \"oggetto\". Questa evoluzione era necessaria per poter far fronte al paradosso posto dal fatto che (per Brentano) ogni atto mentale fosse una presentazione di un oggetto o ne contenesse una, mentre ci sono innumerevoli esempi (centauri, cerchi quadrati, ecc.) di \"oggetti inesistenti\". Grazie alla lettura di Twardowski, Husserl si avvicin\u00f2 di pi\u00f9 alle teorie di Bernard Bolzano, che appunto contemplava anche cosiddette \"Gegenstandslose Vorstellungen\", cio\u00e8 \"rappresentazioni prive di oggetto\". Cos\u00ec si pu\u00f2 risolvere il paradosso, perch\u00e9, come vuole Brentano, tutte le rappresentazioni \"hanno\" un oggetto (\"interno\", ovvero un contenuto, un senso), mentre non a tutte le rappresentazioni \"corrisponde\" un oggetto (\"esterno\", ovvero indipendentemente esistente).\nContinuando i suoi studi logici negli anni 1890, nel 1896 Husserl tenne un importante ciclo di lezioni sulla logica che effettivamente furono una prima stesura dei \"Prolegomeni per una Logica Pura\", il primo volume delle \"Ricerche logiche\".\nIl 31 dicembre 1896 Husserl prese la nazionalit\u00e0 prussiana.\nGottinga (1901-1916).\nDal 1901 al 1916 Husserl fu professore all'Universit\u00e0 di Gottinga, dove tenne un'orazione inaugurale riguardo all'uso di concetti \"impossibili\" o \"immaginari\" in matematica (nota anche come \"Doppelvortrag\").\nInizialmente fu solo professore straordinario, dal 1906 ordinario.\nNegli anni successivi alla pubblicazione della sua opera principale, le \"Logische Untersuchungen\" Ricerche logiche (prima edizione 1900-1901), Husserl fece alcune scoperte essenziali per la fenomenologia, che lo portarono alla distinzione tra l'\"atto mentale\" (\"noesis\") e il \"fenomeno\" a cui tale atto \u00e8 diretto (\"noema\"), e al nuovo metodo della riduzione trascendentale. Questa procedura \u00e8 anche chiamata \"epoch\u00e9\" (pu\u00f2 essere anche indicata come \"solipsismo metodologico\"), e somiglia a certi esperimenti mentali di Hobbes e Cartesio. La conoscenza di essenze, o idee pure, sarebbe possibile solo eliminando tutte le assunzioni riguardo all'esistenza del mondo come esterno e indipendente. L'egologia \u00e8 il punto finale dell\"epoch\u00e9\", l'ego assoluto, al quale si approda quando viene eliminato ogni rinvio ad altre soggettivit\u00e0 o oggettivit\u00e0 trascendenti.\nQueste nuove scoperte furono preannunciate in un articolo programmatico, \"La filosofia come scienza rigorosa\" del 1911, e formarono la base delle \"Idee\" del 1913. Questo motiv\u00f2 Husserl a intraprendere una seconda edizione delle \"Ricerche logiche\".\nDalle \"Idee\" in poi Husserl si concentr\u00f2 sempre pi\u00f9 sulle strutture ideali ed essenziali della coscienza. Volendo escludere ipotesi sull'esistenza di oggetti esterni, utilizz\u00f2 il metodo di riduzione fenomenologica per eliminarli. Ci\u00f2 che rimane \u00e8 l'ego trascendentale, opposto all'ego empirico, concreto nel qui e ora. Ora la fenomenologia trascendentale \u00e8 lo studio delle strutture essenziali che rimangono rivelate nella coscienza pura: in pratica questo \u00e8 lo studio dei \"noemata\".\nFriburgo (1916-1928).\nNel 1916 Husserl fu chiamato a Friburgo come successore del neokantiano Heinrich Rickert. La sua orazione riguard\u00f2 \"La fenomenologia pura, il suo campo di ricerca e il suo metodo\" (\"Die reine Ph\u00e4nomenologie, ihr Forschungsgebiet und ihre Methode\").\nNegli anni 1924-1925 anche Rudolf Carnap frequent\u00f2 alcune lezioni di Husserl, e successivamente dichiar\u00f2 che il metodo della riduzione transcendentale di Husserl fosse molto simile alla propria \"autopsicologia\" e \"solipsismo metodologico\".\nNel marzo del 1928 Husserl divenne \"professore emerito\", anche se continu\u00f2 a mantenere la cattedra di filosofia a Friburgo \"ad interim\" durante il semestre estivo, fino all'ottobre dello stesso anno, quando gli successe il suo allievo Martin Heidegger.\nProfessore emerito (1928-1938).\nDopo il suo ritiro volontario dalla cattedra, Husserl continu\u00f2 comunque a tenere lezioni. A causa delle leggi razziali promulgate dal governo nazista, gli fu tolto il diritto d'insegnare e fu mandato in \"vacanza\" permanentemente il 6 aprile 1933. Husserl per\u00f2 il 20 luglio dello stesso anno venne esonerato e pot\u00e9 tornare al lavoro. La diceria che Husserl fu mandato in pensione forzatamente dal suo allievo Heidegger non troverebbe quindi riscontro.\nNegli ultimi anni Husserl si avvicin\u00f2 ancor di pi\u00f9 a una posizione espressamente idealista, come \u00e8 formulata nelle sue \"Meditazioni cartesiane\" (1931).\nL'accentuazione del tema dell'ego puro conduce a una riformulazione della fenomenologia come egologia e conseguentemente al problema del solipsismo:\nL'esistenza di un altro ego non solo come trascendente ma come trascendentale apparentemente sarebbe fuori dalla portata del metodo fenomenologico e quindi renderebbe impossibile una trattazione dell'intersoggettivit\u00e0. Un \"alter ego\" non potrebbe mai essere percepito come una oggettivit\u00e0 naturale. Di fatto, come risoluzione del problema, Husserl indica che un \"alter ego\", mentre non pu\u00f2 mai essere percepito, viene appercepito. Mentre percepisco il corpo (\"K\u00f6rper\") dell'altro come un oggetto naturale, lo concepisco come corpo animato (\"Leib\") e per accoppiamento (\"Paarung\") analogico con la mia costituzione come organismo animato psicofisico, appercepisco il suo ego come \"alter\" ego. Questa appercezione \u00e8 una appercezione rappresentativa e non rappresentativa, perch\u00e9 non pu\u00f2 mai essere soddisfatta da una presentazione di un altro ego come oggetto. L'altro viene costituito in me e da me come altro ego trascendentale, il che porta alla concezione di una intersoggettivit\u00e0 trascendentale.\nLa fenomenologia.\nPresentazioni e rappresentazioni.\nDa Brentano e Stumpf riprende la distinzione tra il modo \"proprio\" e \"improprio\" di presentare (\"Vorstellen\"). Husserl spiega questa distinzione con un esempio: se uno si trova di fronte a una casa, egli ha una presentazione propria e diretta di questa casa nell'intuizione (\"Anschauung\"), ma se uno la stesse cercando e avesse solo una descrizione (la casa all'angolo tra le strade tale e tale), allora questa descrizione sarebbe una presentazione indiretta e impropria della casa.\nIn altre parole, una presentazione propria \u00e8 possibile solo quando si ha accesso all'oggetto presentato in maniera diretta, quando \u00e8 attualmente presente. Una presentazione impropria si ha quando questo non \u00e8 possibile, e bisogna ricorrere a maniere indirette, come segni, simboli, descrizioni, ecc., i quali costituiscono una presentazione indiretta e impropria.\nUn ulteriore elemento importante che Husserl riprese da Brentano \u00e8 quello dell'intenzionalit\u00e0, l'idea che la coscienza sia sempre intenzionale, cio\u00e8 che sia diretta a un oggetto, che abbia un contenuto. Brentano defin\u00ec l'intenzionalit\u00e0 come la caratteristica principale dei \"fenomeni psichici\" (o mentali), tramite cui essi possono essere distinti dai \"fenomeni fisici\".\nOgni fenomeno mentale, ogni atto psicologico ha un contenuto, \u00e8 diretto a qualche cosa (l\"oggetto intenzionale\"). Ogni credere, desiderare, ecc. ha un oggetto: il creduto, il desiderato.\nLa riduzione fenomenologica.\nHusserl introduce il concetto di riduzione nelle sue lezioni del 1906-1907 (\"Introduzione alla Logica ed Epistemologia\"), e nel 1907 nelle sue cinque lezioni introduttive sull'idea della fenomenologia. In questi due cicli di lezioni Husserl pone la domanda di come sia possibile una conoscenza vera e distingue tra conoscenza scientifica e conoscenza filosofica; la prima \u00e8 ingenua e acritica perch\u00e9 assume come vero ed esistente a priori la realt\u00e0 esterna, non ponendosi il problema della \"possibilit\u00e0 della conoscenza in assoluto\" ovvero del fondamento della conoscenza stessa. A questo obiettivo fondamentale e fondante si dedica interamente la conoscenza filosofica che \u00e8 in ultima analisi la fenomenologia stessa, e per fare ci\u00f2 la fenomenologia dev'essere \"purificata\" da assunzioni e pregiudizi superflui e fuorvianti.\nRiprendendo Cartesio, Husserl propone di \"mettere tra parentesi\" (ovvero sospendere il giudizio, atto da lui definito in greco epoch\u00e9) tutto ci\u00f2 che si conosce, arrivando a non poter mettere tra parentesi s\u00e9 stessi come coscienza. La coscienza husserliana non \u00e8 fine a s\u00e9 stessa ma \u00e8 sempre diretta, tramite un atto di \"puro guardare\", a pensieri o percezioni definiti \"cogitationes\". Le cogitationes sono puri fenomeni di conoscenza assolutamente slegati dall'esistenza. Husserl insiste sulla distinzione tra esistenza ed essenza: la prima consiste nel fatto che l'oggetto di una cogitatio esista realmente al di fuori della coscienza del soggetto pensante, mentre la seconda \u00e8 il senso oggettivo e immanente nella coscienza che viene intenzionalmente attribuito alla cogitatio (ad esempio l'idea di rosso).\nLa fenomenologia si configura quindi come uno studio degli eventi intrapsichici (non psicologicamente parlando; lo psicologismo \u00e8 stato messo tra parentesi come conoscenza pregressa e pregiudicante) presi come assoluti in quanto trascendenti la realt\u00e0 esterna, cosa che ha fatto parlare i critici di un \"platonismo husserliano\". Ripulita dalla presunzione dell'esistenza di una realt\u00e0 esterna, la coscienza pu\u00f2 quindi accostarsi alla pura contemplazione dei suoi fenomeni interni, e in questo consiste in ultima analisi la fenomenologia. La riduzione fenomenologica (o riduzione eidetica, dal greco eidos, cio\u00e8 forma) serve proprio a questo, e il suo ruolo epistemologico viene indicato chiaramente anche dal fatto che all'inizio Husserl parlasse proprio di una \"riduzione epistemologica\" (\"Erkenntnistheoretische Reduktion\").\nHusserl e Frege.\nIl rapporto tra Husserl e Frege \u00e8 stato oggetto di lunghi e accesi dibattiti nella letteratura secondaria sui due autori. Questo non \u00e8 affatto una sorpresa, visto che sono stati considerati tra i padri fondatori delle due correnti filosofiche principali del XX secolo: la filosofia continentale e la filosofia analitica. Husserl e Frege hanno tenuto una corrispondenza breve, ma molto franca e amichevole, e la \"Grundlagen der Arithmetik\" di Frege \u00e8 l'opera pi\u00f9 citata nella \"Filosofia dell'aritmetica\" di Husserl. Questo rende particolarmente interessante il rapporto tra i due negli anni novanta del XIX secolo.\nNel 1894 Frege pubblic\u00f2 una recensione molto critica della \"Filosofia dell'aritmetica\" di Husserl, in cui lo accusava di far diventare tutto mera \"Vorstellung\", rappresentazione mentale, e quindi di far cadere la logica e la matematica vittima dello psicologismo. Una nota linea interpretativa poi insiste su questa recensione come l'origine dell'antipsicologismo di Husserl, espresso chiaro e forte nei \"Prolegomeni\", prima parte delle \"Ricerche logiche\" (1900). Frege effettivamente avrebbe \"curato\" il giovane Husserl dal suo psicologismo. Questa linea interpretativa \u00e8 stata per\u00f2 ripetutamente rifiutata.\nHusserl, gi\u00e0 anni prima della pubblicazione della \"Filosofia dell'aritmetica\", formula chiaramente la sua posizione sulla distinzione dei numeri come entit\u00e0 ideali e oggettive dalla rappresentazione mentale che noi ne possiamo avere tramite i simboli delle scienze formali. Husserl, gi\u00e0 fin dalla sua \"Habilitationsschrift\" (1887), inizia a muoversi oltre la posizione di Brentano e Stumpf, separando nettamente il contenuto logico e psicologico delle rappresentazioni. La critica di Frege manca per molti versi il segno, e dal 1894 Husserl verr\u00e0 influenzato molto pi\u00f9 fortemente dalla lettura dalla lettura delle opere di Bolzano e Twardowski che non da Frege. Infatti Husserl dichiar\u00f2 di essere debitore soprattutto a Leibniz, Bolzano, Hume e Lotze per lo sviluppo della sua posizione sulle scienze formali e sull'idealismo.\nInoltre, per molti versi la critica di Frege si dirige alla posizione nella filosofia della matematica della scuola di Berlino di Karl Weierstrass e non propriamente a Husserl stesso. Negli stessi anni Frege polemizz\u00f2 abbastanza duramente anche con un altro prominente studente di Weierstrass, e amico e collega di Husserl a Halle: Georg Cantor. Anche se Cantor e Husserl non erano proprio tra i rappresentanti ortodossi della corrente di Weierstrass, gli attacchi di Frege sembrano trattarli come tali. Frege fu piuttosto influenzato dalla scuola di Bernhard Riemann, e le sue critiche a Husserl e Cantor sono da vedersi forse piuttosto come dirette genericamente al campo di Weierstrass.\nInfluenza e rilevanza odierna.\nFilosofia della mente.\nWilfrid Sellars, personaggio influente nella cosiddetta \"scuola di Pittsburg\" (Robert Brandom, John McDowell) \u00e8 stato uno studente di Marvin Farber, allievo di Husserl e tramite lui fu influenzato dalla fenomenologia.\nFilosofia del linguaggio.\nLe analisi del linguaggio presentate nelle \"Ricerche Logiche\" influenzarono notevolmente Adolf Reinach, allievo e collega di Husserl a Gottinga, che fu il primo a formulare una teoria degli atti linguistici.\nL'analisi formale del linguaggio data da Husserl ispir\u00f2 anche Stanis\u0142aw Le\u015bniewski e Kazimierz Ajdukiewicz nello sviluppo della grammatica categoriale.\nIntelligenza artificiale.\nHubert L. Dreyfus collega certe proposte di Marvin Minsky, sull'uso di \"\"frames\" e \"scripts\"\" per formalizzare i possibili orizzonti di esperienza, alle ricerche Husserliane su questi temi; ovvero, su come gli oggetti appaiano in un orizzonte di esperienze possibili e anticipate, e come questo influenzi la nostra percezione e interazione con il mondo.\nSecondo Dieter M\u00fcnch, il giovane Husserl gi\u00e0 anticipa il paradigma dell'intelligenza artificiale \"classica\", come poi esposta da Allen Newell e Herbert Simon al celebre congresso sull IA a Dartmouth nel 1956, e quindi da loro pubblicata in \"Computer Science as Empirical Inquiry: Symbols and Search\"."}
{"id": "16285", "revid": "337", "url": "https://it.wikipedia.org/wiki?curid=16285", "title": "Husserl", "text": ""}
{"id": "16286", "revid": "125606465", "url": "https://it.wikipedia.org/wiki?curid=16286", "title": "Ora legale", "text": "L'ora legale \u00e8 la convenzione di spostare avanti di un'ora le lancette degli orologi di uno Stato per sfruttare meglio l'irradiazione del sole durante il periodo estivo.\nDi converso, il termine ora solare si riferisce all'orario statale usato durante il periodo invernale, quando esso coincide con quello del meridiano del fuso orario di riferimento, chiamato anche \u00abora civile convenzionale\u00bb. Si badi bene tuttavia come tale riferimento valga a livello nazionale, dato che invece l'ora locale sarebbe tecnicamente diversa in ogni punto del globo terrestre, in quanto riferita alla posizione della Terra rispetto al Sole.\nPer ragioni politiche, inoltre, in alcuni paesi l'ora solare \u00e8 di fatto sospesa, e si adotta l'ora legale per tutto l'anno. In molti paesi dunque, si utilizza una terminologia pi\u00f9 diretta per designare l'ora legale, ovvero \u00aborario estivo\u00bb. Una denominazione pi\u00f9 precisa perch\u00e9 riferita allo scopo del cambiamento d'orario e quindi slegata dal riferimento alla stagione estiva, \u00e8 quella di \u00aborario di risparmio della luce diurna\u00bb (dall'inglese: \"daylight saving time\", DST).\nNei paesi dell'Unione europea l'ora legale ha inizio l'ultima domenica di marzo e termina l'ultima domenica di ottobre. Anche il Liechtenstein, Andorra, Monaco, San Marino, Svizzera, Norvegia e Citt\u00e0 del Vaticano seguono le stesse regole.\nUn discorso separato va fatto per il Regno Unito che fino al 31 gennaio 2020 ha fatto parte dell'Unione europea, seguendone le regole anche in termini di adozione dell'ora legale.\nPer il 2021 seguir\u00e0 ancora le stesse date e modalit\u00e0, dovendo ancora sciogliere il \"nodo Irlanda del Nord\" in merito ad essa. La scelta di come procedere negli anni a seguire sar\u00e0 certamente influenzata dalla decisione, comunque ancora da prendere, relativa all'abolizione dei cambi di orario nell'Unione europea.\nStoria.\nNelle societ\u00e0 antiche e prima della diffusione degli orologi, l'organizzazione delle civilt\u00e0 agricole non si basava su bioritmi fissi come nelle moderne civilt\u00e0 industrializzate. I contadini, che costituivano la grande maggioranza della popolazione, si alzavano sempre all'alba seguendone inconsciamente il progressivo anticipo in primavera o ritardo in autunno: nell'impero romano la cosiddetta \"ora prima\" era sempre quella che seguiva il sorgere del sole, indipendentemente dall'istante in cui questo evento astronomico si verificasse. Nell'et\u00e0 contemporanea l'espediente dell'ora legale non fa che riprodurre almeno in parte questo antico spostamento dei bioritmi umani a seconda delle stagioni.\nGi\u00e0 nel 1784, Benjamin Franklin, l'inventore del parafulmine, pubblic\u00f2 un'idea sul quotidiano francese Journal de Paris. In queste riflessioni, Franklin si poneva l'obiettivo di risparmiare sulla spesa in candele ma, per la stravaganza delle proposte (come mettere un cannone in ogni via, che spari un colpo per svegliare gli abitanti), non trovarono seguito. Sostanzialmente Franklin non propose di spostare il tempo, bens\u00ec di obbligare, esercitando varie forme di pressione (tassazione delle persiane, razionamento candele, divieto di circolazione notturna, ed una sveglia rumorosa all'alba), a forzare la popolazione ad alzarsi ad orari pi\u00f9 mattinieri. La proposta di spingere la popolazione ad alzarsi prima modificando il riferimento orario, origina da un lavoro dell'entomologo neozelandese George Vernon Hudson. Nel 1895, egli present\u00f2 un documento alla Societ\u00e0 Filosofica di Wellington, proponendo uno spostamento in avanti degli orologi di due ore. L'idea venne ripresa pochi anni dopo, dal costruttore britannico William Willett, e questa volta trov\u00f2 terreno fertile nel quadro delle esigenze economiche provocate dalla Prima guerra mondiale: nel 1916 la Camera dei Comuni diede il via libera al \"British Summer Time\", che implicava lo spostamento delle lancette un'ora in avanti durante l'estate. Molti paesi imitarono il Regno Unito in quanto in tempo di guerra il risparmio energetico era una priorit\u00e0.\nVantaggi e svantaggi.\nLo scopo dell'ora legale \u00e8 quello di consentire un risparmio energetico grazie al minore utilizzo dell'illuminazione elettrica. L'ora legale non pu\u00f2 ovviamente aumentare le ore di luce disponibili, ma solo indurre un maggior sfruttamento delle ore di luce che sono solitamente \"sprecate\" a causa delle abitudini di orario.\nSi consideri ad esempio una persona che dorma ogni giorno dalle 23 alle 7: d'estate il sole sorge ben prima delle 7, e quindi utilizzando l'ora legale \u00e8 possibile sfruttare l'ora di luce dalle 6 alle 7 e ritardare di un'ora l'accensione della luce elettrica alla sera.\nTerna, la societ\u00e0 responsabile in Italia della gestione dei flussi di energia elettrica sulla rete ad alta tensione, ogni anno stima il risparmio consentito dall'adozione dell'ora legale. La tabella seguente riporta questi dati per alcuni anni.\nPer il periodo compreso tra il 2004 e il 2012 ha permesso un risparmio di oltre 6 miliardi di kilowattora con una minore spesa pari a novecento milioni di euro.\nDa notare che per il 2011 il risparmio \u00e8 stato di 647 milioni di chilowattora a fronte di un fabbisogno energetico totale del paese di 334.640\u00a0GWh pari allo 0,19% nel 2011; e di 613 milioni di kWh a fronte di un fabbisogno energetico totale del paese di 328.220\u00a0GWh pari di nuovo allo 0,19% nel 2012.\nIn base a queste considerazioni si avrebbe un analogo risparmio energetico con l'adozione di un ipotetico stile di vita che abbia orari \"centrati\" rispetto al mezzogiorno (cio\u00e8 dormire dalle 20 alle 4 anzich\u00e9 dalle 23 alle 7), perch\u00e9 si sfrutterebbero cos\u00ec interamente le ore di luce. Su questi argomenti si innescano per\u00f2 considerazioni psicologiche che non sono sotto il controllo dell'amministrazione.\nNei giorni immediatamente successivi al \"cambio dell'ora\" (ossia al passaggio da ora solare a legale e viceversa), alcune persone lamentano disturbi dovuti all'alterazione del ciclo sonno-veglia. Si tratta dello stesso fenomeno che si riscontra nelle persone che viaggiano in aereo tra paesi separati da diversi fusi orari (il cosiddetto jet lag); in questo caso per\u00f2 l'effetto \u00e8 minore perch\u00e9 il cambiamento di orario \u00e8 di una sola ora e altre persone non avvertono alcun disturbo. Una ricerca di svariati cardiologi americani afferma che l'ora di sonno persa il giorno dopo l'entrata in vigore dell'orario estivo incrementa del 25% la probabilit\u00e0 di subire un infarto cardiaco. Questo rischio cala del 21% il giorno in cui l'ora di sonno persa viene recuperata.\nAltri studi certificano il forte aumento di incidenti ed infortuni sul lavoro nel giorno successivo all'entrata in vigore dell'ora legale.\nIpotesi di abolizione del cambio in Europa.\nL'abolizione dell'ora solare comporterebbe l'utilizzo dell'ora legale tutto l'anno, con il problema che d'inverno, con meno ore di luce a disposizione, uno slittamento in avanti di alba e tramonto potrebbe fornire s\u00ec un'ora di luce in pi\u00f9 alla sera, ma anche una in meno ogni mattina, mentre le attivit\u00e0 umane continuerebbero a svolgersi con lo stesso orario.\nLa questione \u00e8 di competenza dell'Unione europea, in base alla direttiva 2000/84/CE. La Commissione europea sta valutando se abolire il cambio fra estate e inverno. Si tratta di scegliere se tenere costantemente l'ora invernale, oppure l'ora estiva, oppure ancora una media fra le due, per cui ad esempio l'ora dell'Europa Centrale diventerebbe UTC + 1.30. A Milano il Sole sorgerebbe d'inverno alle 8.30 e tramonterebbe d'estate alle 20.45.\nTra il 4 luglio 2018 e il 16 agosto 2018 sul sito della Commissione europea si \u00e8 svolta una consultazione pubblica aperta sulle disposizioni relative all'ora legale, in cui, tra le domande, nel caso di abolizione del cambio orario veniva posta l'alternativa tra il mantenere sempre l'ora solare o il mantenere sempre l'ora legale. La consultazione ha ottenuto 4,6 milioni di risposte \u2013 il numero pi\u00f9 alto mai ricevuto da una consultazione pubblica UE.\nAdozione dell'ora legale.\nEuropa.\nDal 1996 tutti i paesi dell'Unione europea, pi\u00f9 la Svizzera e i paesi dell'est Europa, adottano lo stesso calendario per l'ora legale, nonostante le polemiche di alcuni stati membri. Fino all'ottobre 2011 anche la Russia era agganciata a questo sistema di cambio ora, poi \u00e8 passata a sperimentare l'ora legale permanente, arrivando infine a ripristinare invece l'ora solare quale orario di riferimento per tutto l'anno (ora solare permanente).\nIl protocollo che regolamenta l'ora legale in Europa stabilisce che per i tre fusi orari Europei \u2013 Western European Time \"WET\": UTC+0 per l'Europa occidentale (Regno Unito, Irlanda e Portogallo, etc.), Central European Time \"CET\": UTC+1 per l'Europa centrale (quello a cui appartiene l'Italia insieme a Spagna, Francia, Svizzera, Germania, Polonia, etc.), ed Eastern European Time \"EET\": UTC+2 per l'Europa orientale (Grecia, Finlandia, Romania, Bulgaria, Estonia, Lituania, Lettonia, Ucraina, Moldavia ecc.), il cambio dell'ora avvenga l'ultima domenica di marzo e l'ultima domenica di ottobre allo scoccare delle ore 1:00 UTC, cio\u00e8 dalle ore 1:00/2:00/3:00 alle ore 2:00/3:00/4:00 in marzo, e viceversa in ottobre.\nPer i paesi che adottano il fuso orario dell'Europa centrale (CET, UTC+1), tra cui l'Italia, quando scattano le ore 2:00 antimeridiane dell'ultima domenica di marzo gli orologi vengono spostati avanti di un'ora (ora solare CET+1, UTC+2), quindi l'ora che incomincerebbe alle 2:00 e terminerebbe alle 3:00 viene soppressa. Nel passaggio inverso (che avviene l'ultima domenica di ottobre), quando scattano le ore 3:00 antimeridiane si riporta l'orologio indietro di un'ora (torna l'ora solare CET, UTC+1), cio\u00e8 l'ora che incomincia alle 2:00 e termina alle 3:00 viene ripetuta due volte.\nQuesti orari sono stati scelti perch\u00e9 sono quelli in cui la circolazione dei treni e degli altri mezzi pubblici \u00e8 ridotta al minimo e quindi si minimizzano i disallineamenti rispetto agli orari giornalieri programmati. Si noti come l'ora legale scatti contemporaneamente in tutta l'Unione: se il cambio avviene dunque fra le 2 e le 3 nell'Europa centrale, avviene fra l'una e le 2 in Portogallo, e fra le 3 e le 4 in Grecia.\nItalia.\nIn Italia l'ora legale nacque come misura di guerra nel 1916, tramite il decreto legislativo luogotenenziale n. 631 del 25 maggio che and\u00f2 a modificare il precedente Regio Decreto n. 490 del 10 agosto 1893 relativo al meccanismo di calcolo dell'ora in vigore nel paese, rimanendo in uso fino al 1920.\nDal 1940 al 1948 fu abolita e ripristinata diverse volte a causa della seconda guerra mondiale. In tale occasione si ebbe il periodo di massima durata dell'ora legale: dal 14 giugno 1940 al 2 novembre 1942. La creazione della Repubblica Sociale comport\u00f2 per due anni la sfasatura dell'applicazione dell'ora legale fra il Nord e il Sud del paese. Durante l'occupazione jugoslava di Trieste l'esercito titino la viet\u00f2 per allineare l'orario della citt\u00e0 a quello della Jugoslavia. L'ora legale venne adottata definitivamente con la legge 503 del 1965.\nL'ora legale stabilita da tale legge, applicata per la prima volta nel 1966, durava quattro mesi, dall'ultima domenica di maggio all'ultima domenica di settembre; in quell'anno specifico rest\u00f2 in vigore dal 22 maggio al 24 settembre. Tale durata venne estesa a sei mesi nel 1980 anticipando l'inizio alla prima domenica di aprile e poi dal 1981 all'ultima domenica di marzo. Un ulteriore prolungamento di un mese \u00e8 stato introdotto nel 1996, insieme con il resto dell'Europa quando la fine fu spostata all'ultima domenica di ottobre.\nLa legge n. 1144/1966 deleg\u00f2 ad un decreto del Presidente della Repubblica il compito di decidere annualmente inizio e fine dell'ora legale rispettivamente nel periodo 31 marzo \u2013 10 giugno e 20 settembre-31 ottobre. Nel 1980 il decreto-legge n. 270 modific\u00f2 tali periodi anticipando il possibile inizio al 28 marzo. Due anni dopo si anticip\u00f2 il potenziale periodo di avvio dell'ora legale al 15 marzo.\nSolo nel 2010 l'Italia con l'art. 22 della legge n. 96, recependo la direttiva 2000/84/CE del Parlamento europeo (direttiva a firma del presidente N. FONTAINE), fiss\u00f2 l'inizio dell'ora legale alle ore 2:00 del mattino dell'ultima domenica di marzo e il termine alle 3:00 del mattino dell'ultima domenica di ottobre, pratica comunque gi\u00e0 di fatto in vigore in Italia fin dal 1996.\nSvizzera.\nIn Svizzera l'ora legale \u00e8 stata adottata per la prima volta nel 1981. Dal 1996 segue il calendario dell'Unione europea.\nPaesi equatoriali.\nIn generale, i Paesi della fascia tropicale non adottano l'ora legale, in quanto la variazione delle ore di luce durante l'arco dell'anno \u00e8 minima e non consente di avere ore di luce sufficienti la mattina per giustificare uno spostamento di lancette in avanti di un'ora per aggiungere luce alla sera.\nEmisfero australe.\nNell'emisfero australe, essendo le stagioni invertite rispetto all'emisfero boreale, anche l'ora legale segue un calendario invertito: in Australia \u00e8 in vigore da ottobre a fine marzo o inizio aprile, con possibili variazioni da stato a stato, mentre in Brasile si va dalla terza domenica di ottobre alla terza domenica di febbraio.\nAltri paesi.\nIn Africa l'ora legale \u00e8 scarsamente usata e, in paesi come la Tunisia, viene applicata soltanto negli anni in cui il Ramadan cade in periodo di ora solare, in modo tale che non vengano artificialmente allungate le ore (diurne) di digiuno dei fedeli musulmani, precedenti il tramonto. In Russia dal 2011 ad ottobre 2014, a seguito di una decisione presa da Dmitrij Medvedev, \u00e8 stata adottata per tutto l'anno l'ora legale (ovvero l'orario estivo, cio\u00e8 con gli orologi posti un'ora avanti rispetto al fuso orario). Da ottobre 2014, dopo l'approvazione di una proposta parlamentare, l'ora legale \u00e8 stata abolita ed \u00e8 tornata in vigore l'ora solare per tutto l'anno. La Bielorussia, vista la vicinanza politica alla Russia, ha deciso di adottare il suo stesso sistema orario. In Ucraina inizialmente si \u00e8 pensato di adottare il sistema russo, ma si \u00e8 poi preferito mantenere lo stesso sistema dell'Unione Europea."}
{"id": "16287", "revid": "1162175", "url": "https://it.wikipedia.org/wiki?curid=16287", "title": "Scuola di Brentano", "text": "Con il termine Scuola di Brentano si fa riferimento ai filosofi e psicologi che studiarono con Franz Brentano e furono essenzialmente influenzati da lui. Anche se non fu una scuola vera e propria, Brentano cerc\u00f2 di mantenere una certa ortodossia e coesione tra i suoi studenti. \u00c8 notevole il fatto che i suoi studenti pi\u00f9 famosi (Edmund Husserl e Alexius Meinong) furono proprio quelli che andarono pi\u00f9 radicalmente oltre le sue teorie. Molti tra gli allievi di Brentano furono a loro volta maestri di una scuola o una corrente di pensiero: si pensi alla fenomenologia (Husserl), l'idea di Gestalt (von Ehrenfels), etc.\nEsponenti.\nTra i membri della scuola di Brentano si annoverano i seguenti (tra parentesi universit\u00e0 e anni di studio con Brentano):\nDiffusione.\nI discepoli di Brentano furono a loro volta fondatori di scuole e movimenti:\nAnche studiosi quali Bertrand Russell, Roderick Chisholm, George Edward Moore, Gilbert Ryle, John Searle, Barry Smith, Kevin Mulligan, Peter Simons, Jan Wolenski hanno propagato l'influenza di Brentano nella filosofia analitica attraverso le loro ricerche, edizioni e pubblicazioni.\nInfluenza.\nAttraverso le opere e gli insegnamenti dei suoi discepoli, la filosofia di Brentano si \u00e8 diffusa in tutto il mondo e ha influenzato moltissime discussioni e ricerche nella filosofia, nelle scienze cognitive e nella filosofia della mente contemporanee."}
{"id": "16289", "revid": "536103", "url": "https://it.wikipedia.org/wiki?curid=16289", "title": "Canton Glarona", "text": "Il Canton Glarona (in tedesco: \"Kanton Glarus\"; in francese: \"Canton de Glaris\"; in romancio: \"Chantun Glaruna\") \u00e8 un cantone della Svizzera centro-orientale. La sua capitale \u00e8 Glarona. Ci sono 3 municipalit\u00e0 nel cantone. La lingua ufficiale \u00e8 il tedesco.\nGeografia fisica.\nIl territorio del cantone confina con il Canton San Gallo (distretti di See-Gaster e di Sarganserland) a est, con il Canton Grigioni (distretti di Imboden e Surselva) a sud e con il Canton Uri e il Canton Svitto (distretti di Svitto e di March) a ovest.\nIl Canton Glarona \u00e8 dominato dalla profonda vallata del fiume Linth. Gran parte dell'area \u00e8 montagnosa. Il picco pi\u00f9 alto, nelle Alpi Glaronesi, \u00e8 il T\u00f6di con 3614 m. Altre montagne comprendono l'Hausstock (3158 m) e il Gl\u00e4rnisch (2910 m). Il cantone \u00e8 lambito a settentrione dal Lago di Walenstadt. La superficie totale del Canton Glarona \u00e8 di 685\u00a0km\u00b2, dei quali circa la met\u00e0 \u00e8 considerato produttivo. La silvicoltura \u00e8 un settore importante dell'economia del cantone.\nStoria.\nLa storia di questo cantone \u00e8 dominata dalla religione. Gli abitanti della valle del Linth furono convertiti al Cristianesimo nel VI secolo dal monaco irlandese San Fridolino, che \u00e8 ancor oggi raffigurato nello stemma del cantone. Egli fond\u00f2 il convento di S\u00e4ckingen, vicino a Basilea. A partire dal IX secolo, l'area attorno a Glarona era di propriet\u00e0 del convento. Entro il 1288, gli Asburgo reclamarono pezzo per pezzo tutti i diritti del convento. Questo provoc\u00f2 l'unione della gente di Glarona alla Confederazione Svizzera nel 1352.\nTra il 1506 e il 1516 il riformatore Ulrico Zwingli era sacerdote a Glarona, ma per il 1564 tutti i seguaci di Zwingli vennero eliminati. Questo, comunque, non mise fine alla lotta tra Protestanti e Cattolici nell'area. Per assicurare la pace, nel 1623, venne deciso che ogni partito avrebbe avuto la sua assemblea (\"Landsgemeinde\") e successivamente, nel 1683, a ognuna delle parti venne dato il diritto di avere dei tribunali propri. Tra il 1798 e il 1803 Glarona fece parte del Canton Linth come deciso da Napoleone. Nel 1836 la costituzione venne adattata per unire le assemblee e stabilire un'unica \"Landsgemeinde\".\nEconomia.\nLa geografia del cantone favor\u00ec l'insediamento di fabbriche per la produzioen di tegole nel XVII secolo. Anche le montagne circostanti furono un vantaggio per l'industrializzazione. Le filande di cotone assunsero importanza nel XVIII secolo, andando ad affiancare le tradizionali filature della lana. L'industrializzazione port\u00f2 anche la stampa del cotone, gli impianti idroelettrici, e in seguito le fabbriche di metalli e macchinari, oltre alle cartiere.\nL'allevamento bovino per la produzione casearia e per la riproduzione non vennero rimpiazzati dall'avanzata industriale. Il bestiame pascola sulle montagne, e queste attivit\u00e0 sono ancora importanti.\nMunicipalit\u00e0.\nI 3 comuni del Canton Glarona sono:"}
{"id": "16293", "revid": "125232739", "url": "https://it.wikipedia.org/wiki?curid=16293", "title": "Scuola eleatica", "text": "La scuola eleatica \u00e8 un'antica scuola presocratica di filosofia attiva ad Elea, colonia greca dell'antica Lucania, il cui esponente principale fu Parmenide. \nAltri membri della scuola erano Zenone di Elea, Melisso di Samo, e Senofane di Colofone, che viene da alcuni storici considerato come suo fondatore, ma questa posizione, probabilmente basata sull'apparente contiguit\u00e0 fra la polemica contro la molteplicit\u00e0 degli dei antropomorfi, propria di Senofane e il concetto dell'unit\u00e0 propria dell'essere, elaborato da Parmenide, \u00e8 discussa. Le conoscenze su questa antica scuola, come per tutte le altre scuole presocratiche, sono indirette e si basano su testimonianze certe e testi di autori dell'epoca parmenidea.\nStoria.\nLa scuola prese il suo nome da Elea, Velia per i Romani, oggi nel comune di Ascea (Salerno), citt\u00e0 greca sulle coste del Cilento, patria dei suoi pi\u00f9 importanti esponenti: Parmenide e Zenone. La sua fondazione \u00e8 spesso attribuita a Senofane di Colofone, ma, sebbene nella sua dottrina ci siano molti elementi che faranno parte integrante della speculazione della scuola eleatica, \u00e8 probabilmente pi\u00f9 corretto guardare a Parmenide come suo fondatore.\nSenofane di Colofone fu il primo a muovere all'attacco della mitologia della Grecia arcaica, alla met\u00e0 del VI secolo a.C., scagliandosi contro l'intero sistema antropomorfico sancito dai poemi di Omero ed Esiodo. Nelle mani di Parmenide questo spirito di libero pensiero si svilupp\u00f2 in senso ontologico. In seguito, o perch\u00e9 le sue speculazioni risultavano offensive per i contemporanei cittadini di Elea, o a causa della mancanza di una salda guida, la scuola degener\u00f2 concentrandosi su temi eristici e retorici, mentre i migliori frutti di questa corrente furono assorbiti dalla metafisica platonica.\nFilosofia.\nGli Eleati rifiutano la validit\u00e0 epistemologica dell'esperienza dei sensi ed assumono invece parametri razionali di chiarezza e necessit\u00e0 come criteri della verit\u00e0. Dei diversi esponenti, Parmenide e Melisso partono da premesse tautologiche ed evidenti da cui sviluppano argomentazioni dedotte in maniera perfettamente logica e coerente, mentre Zenone adopera principalmente il metodo dialettico della \"reductio ad absurdum\", cercando cio\u00e8 di distruggere gli argomenti degli avversari mostrando che le loro premesse li portano a contraddirsi.\nLe principali dottrine degli Eleati furono sviluppate in opposizione con i primi filosofi naturalisti della scuola di Mileto, che spiegavano ogni forma di esistenza riconducendola agli elementi primari del cosmo, e con la teoria di Eraclito, che vedeva in tutte le realt\u00e0 un perpetuo cambiamento. Gli Eleati asserivano che la vera spiegazione delle cose si trova nella concezione dell'universale unit\u00e0 dell'essere. Conformemente a questa dottrina, i sensi non possono aver cognizione di questa unit\u00e0, perch\u00e9 le loro impressioni sono inconsistenti: \u00e8 solo tramite il pensiero che \u00e8 possibile superare le false apparenze dei sensi (la \"doxa\") e giungere alla conoscenza dell'essere e alla fondamentale verit\u00e0 che Tutto \u00e8 Uno. L'Essere inoltre \u00e8 immobile, increato ed eterno, perch\u00e9 non pu\u00f2 scaturire dal non-essere, n\u00e9 potr\u00e0 mai terminare in esso, altrimenti ad un certo momento \"non sarebbe\". Essi argomentano che gli errori su questo punto derivano comunemente dall'uso ambiguo del verbo essere, che pu\u00f2 significare \u00abesistere\u00bb, oppure essere mera copula che connette soggetto e predicato.\nSebbene le conclusioni degli Eleati fossero rifiutate dai pi\u00f9 tardi presocratici e da Aristotele i loro argomenti vennero presi sul serio, e viene loro generalmente riconosciuto di aver notevolmente migliorato i parametri dell'argomentazione filosofica nella loro epoca, iniziando a formalizzare i concetti base della logica occidentale. La loro influenza fu similmente durevole, Gorgia, un sofista, argomenta secondo lo stile degli Eleati nella sua opera \"Sulla natura o ci\u00f2 che non \u00e8\", mentre Platone ne riconobbe l'importanza nei dialoghi del \"Parmenide\", del \"Sofista\" e del \"Politico\". Inoltre, molti dei metodi e dei principi stabiliti per primi dagli Eleati furono presi a prestito dalle filosofie pi\u00f9 tarde.\nNella cultura di massa.\n\u00abEinstein trasse ispirazione per la sua teoria della relativit\u00e0 dal paradosso di Achille e la tartaruga del filosofo Zenone, che visse ad Elea, citt\u00e0 della Magna Grecia (l\u2019attuale Cilento) fondata nel VI secolo A.C., poi ribattezzata Velia dai romani e infine Ascea. E non \u00e8 certo casuale che, in onore dell\u2019antica citt\u00e0, Adriano Olivetti abbia voluto denominare Elea la generazione di supercomputer sviluppati negli anni 50 del Novecento, il cui modello Elea 9003 fu il primo supercomputer commerciale interamente a transistor della storia dell\u2019informatica\u00bb."}
{"id": "16294", "revid": "228587", "url": "https://it.wikipedia.org/wiki?curid=16294", "title": "Filosofia antica", "text": " \nQuesta pagina contiene un elenco di collegamenti relativi alla filosofia antica.\nI filosofi.\nLa filosofia occidentale nasce nelle colonie marinare fondate dai Greci nel loro moto di espansione verso l'Asia Minore e l'Italia meridionale.\nVI secolo a.C.\nV secolo a.C.\nIV secolo a.C.\nIII secolo a.C.\nII secolo a.C.\nI secolo a.C.\nI secolo\nII secolo\nIII secolo\nIV secolo\nV secolo"}
{"id": "16295", "revid": "554814", "url": "https://it.wikipedia.org/wiki?curid=16295", "title": "Presidente", "text": " \nIl titolo di presidente (dal latino \"prae sedere\", 'sedersi prima', abbreviato \"pres.\") \u00e8 attribuito a una persona che abbia un ruolo di primo piano all'interno di un organo, generalmente collegiale.\nCaratteri generali.\nIl termine pu\u00f2 essere riferito a:\nCerte lingue, a differenza dell'italiano, hanno termini diversi per indicare i due ruoli sopra descritti: ad esempio, l'inglese usa \"president\" nel primo significato e \"chairman\" nel secondo. D'altra parte, non \u00e8 raro che i due ruoli siano uniti nella stessa persona, infatti in molte organizzazioni il presidente dell'organizzazione presiede anche l'organo collegiale di governo della stessa: si pensi ai presidenti delle regioni e province italiane, che sono anche membri e presidenti delle rispettive giunte.\nIl presidente \u00e8 di solito elettivo e la sua carica quasi sempre di durata limitata. Pu\u00f2 essere affiancato da uno o pi\u00f9 \"vicepresidenti\", che lo sostituiscono in caso di assenza o impedimento e, in certi casi, lo coadiuvano nelle esercizio delle sue funzioni. In alcune organizzazioni c'\u00e8 anche la figura del \"presidente onorario\", che riveste la carica a titolo puramente onorifico e non ne esercita effettivamente le funzioni.\nIn alcuni ampi collegi, come le assemblee parlamentari, il presidente, i vicepresidenti ed eventualmente altri membri degli stessi compongono un collegio ristretto denominato \"ufficio di presidenza\" o \"praesidium\".\nPresidente della repubblica.\nLa quasi totalit\u00e0 delle odierne repubbliche utilizza il titolo \"presidente della repubblica\" (o \"presidente federale\" o, in alcuni ordinamenti, semplicemente \"presidente\") per designare il capo dello Stato (attualmente le uniche eccezioni sono la Repubblica di San Marino, ove i due capi dello stato hanno il titolo di \"capitani reggenti\", e le repubbliche che, come la Svizzera, hanno un capo di Stato collegiale). Il titolo \u00e8 usato anche in molti regimi dittatoriali odierni, nei quali il dittatore cerca di mantenere una parvenza di legalit\u00e0 utilizzando una denominazione propria degli stati democratici.\nSecondo la forma di governo adottata, il presidente pu\u00f2 essere solo capo dello stato, con funzioni di garanzia e rappresentanza, come avviene nelle \"repubbliche parlamentari\", oppure unire al ruolo di capo dello stato quello di capo del governo, come avviene nelle \"repubbliche presidenziali\"; quanto alle \"repubbliche semipresidenziali\", capo del governo e capo dello stato sono distinti, ma il governo deve godere della fiducia del presidente (oltre a quella del parlamento); inoltre, nel modello rappresentato dalla Quinta Repubblica francese, il presidente ha anche funzioni dirette di governo in alcune materie, soprattutto riguardo a politica estera e difesa, e pu\u00f2 presiedere il consiglio dei ministri. Il diverso ruolo si riflette sulle modalit\u00e0 di elezione del presidente: le repubbliche parlamentari tendono a prevedere l'elezione da parte del parlamento (eventualmente integrato da rappresentanti degli enti territoriali), mentre le repubbliche presidenziali e semipresidenziali l'elezione da parte del popolo, direttamente o per il tramite di un collegio di grandi elettori a loro volta eletti dal popolo.\nIl primo paese a usare il titolo di presidente per il capo dello stato furono gli Stati Uniti d'America nel 1789 con George Washington. Il titolo fu ripreso da quello del Presidente del Congresso Continentale, usato a partire dal 1774; questo, peraltro, non era a capo del potere esecutivo, limitandosi a presiedere tale organo; gi\u00e0 in precedenza alcune delle Tredici Colonie (per prima la Virginia nel 1608) avevano utilizzato il titolo di \"presidente del consiglio\" (in alternativa a \"luogotenente governatore\") per chi presiedeva l'organo collegiale che affiancava il governatore. In America il titolo di presidente fu adottato da Haiti quando divenne indipendente nel 1807 e, in seguito, dagli stati latinoamericani che conseguirono l'indipendenza dalla Spagna. In Europa il titolo fu usato per la prima volta dalla Seconda Repubblica francese nel 1848; la carica fu attribuita a Luigi Napoleone Bonaparte che nel 1852 diverr\u00e0 imperatore con il nome di Napoleone III. Il primo presidente africano fu quello della Liberia nel 1848, mentre il primo presidente asiatico fu quello della Cina nel 1912.\nPresidenti delle Camere.\nCiascuna camera di un parlamento ha un \"presidente\" che nei paesi anglosassoni, in particolar modo nelle camere basse, \u00e8 di solito denominato \"speaker\" (portavoce). Il presidente \u00e8 di solito eletto dalla Camera tra i suoi membri; tuttavia, nelle camere non elettive \u00e8 solitamente nominato dal capo dello stato. Negli Stati Uniti, cos\u00ec come in altre repubbliche presidenziali, soprattutto latinoamericane, che hanno seguito il modello statunitense, presidente di diritto della camera alta \u00e8 il vicepresidente della repubblica o, a livello statale, il luogotenente governatore.\nIn molti ordinamenti - ma non in quelli anglosassoni - il presidente \u00e8 affiancato da \"vicepresidenti\" ed eventualmente da \"segretari\" e, in alcuni ordinamenti, tra cui quello francese e quello italiano, da \"questori\", anch'essi eletti dalla camera tra i propri membri, che assieme al presidente costituiscono l\"'ufficio di presidenza\" o \"praesidium\".\nIl presidente convoca le sedute della camera e ne dirige lo svolgimento, anche con poteri disciplinari e di polizia, assicurando, in particolare, l'ordinato svolgimento dei dibattiti e delle votazioni, di cui proclama il risultato. Tali funzioni dovrebbero essere svolte in modo imparziale nei confronti di maggioranza e opposizione, a prescindere dalla parte politica nella quale il presidente si riconosce; di fatto, mentre in certi sistemi (ad esempio quello britannico) \u00e8 richiesta al presidente una rigorosa imparzialit\u00e0, in altri (come quello statunitense) gli \u00e8 concesso un ruolo pi\u00f9 partigiano.\nIn vari ordinamenti il presidente, oltre alle funzioni quale organo interno della camera, ne ha altre proprie, ad esempio quella di nominare i titolari di alcuni organi di cui si vuole assicurare l'imparzialit\u00e0 (come le autorit\u00e0 indipendenti). Negli ordinamenti repubblicani i presidenti delle camere hanno funzioni vicarie del presidente della repubblica in mancanza del vicepresidente; in questo caso, se il parlamento \u00e8 bicamerale, primo in ordine di successione \u00e8 di solito il presidente della camera alta (cos\u00ec in Italia, ma in Polonia \u00e8 invece il \"maresciallo\", ossia il presidente, della camera bassa).\nPresidente di societ\u00e0.\nLe societ\u00e0 per azioni e le aziende organizzate in modo analogo hanno un \"presidente del consiglio di amministrazione\" che, specie nelle societ\u00e0 pi\u00f9 piccole, pu\u00f2 essere anche capo azienda, sebbene sia ritenuta pi\u00f9 opportuna la separazione tra i due ruoli. Negli ordinamenti che, sul modello tedesco, adottano il sistema dualistico di governo d'impresa, scindendo il consiglio di amministrazione in due organi collegiali, il consiglio di sorveglianza e il consiglio di gestione, ciascuno di questi ha un proprio presidente e le due cariche devono essere ricoperte da persone diverse.\nNelle societ\u00e0 statunitensi il presidente (\"chairman\") del consiglio di amministrazione pu\u00f2 essere diverso dal presidente (\"president\") della societ\u00e0; quest'ultima carica pu\u00f2 essere attribuita al \"chief executive officer\" (CEO), l'amministratore delegato (AD) oppure, specie nelle societ\u00e0 pi\u00f9 grandi, a un manager direttamente subordinato al CEO, il \"chief operating officer\" (COO), figura assimilabile al direttore generale delle societ\u00e0 italiane. Negli Stati Uniti, inoltre, \u00e8 prassi attribuire la carica di vicepresidente (\"vice president\") della societ\u00e0 a manager subordinati al CEO; vi possono essere numerosi vicepresidenti e tra essi alcuni possono portare il titolo di \"senior vice president\" (SVP) o \"executive vice president\" (EVP) che denotano una posizione di preminenza (l'EVP anche rispetto al SVP).\nIn Giappone si distingue il \"shach\u014d\" (\u793e\u9577), traducibile con presidente della societ\u00e0, dall'eventuale \"kaich\u014d\" (\u4f1a\u9577), traducibile con presidente del consiglio di amministrazione: il primo \u00e8 il capo azienda, il secondo \u00e8 tradizionalmente un \"shach\u014d\" ormai ritiratosi, talora il fondatore della societ\u00e0, che pu\u00f2 mantenere una notevole influenza, pur senza poteri formali.\nSignificati storici.\nIn passato il titolo di \"presidente\" \u00e8 stato utilizzato anche con il significato di governatore: ad esempio, nello Stato Pontificio era attribuito ai governatori della Romagna e delle Marche.\nNella Repubblica di Venezia il titolo era attribuito ad alcuni magistrati: ad esempio, il \"presidente alle vendite\" era incaricato di vendere all'incanto pubblici uffici per procurare entrate allo stato.\nOrdinamento italiano.\nNell'ordinamento italiano il titolo di presidente \u00e8 attribuito, tra gli altri:\nCollegamenti esterni.\n "}
{"id": "16296", "revid": "1543377", "url": "https://it.wikipedia.org/wiki?curid=16296", "title": "Ennio De Giorgi", "text": "Biografia e carriera.\nNipote di Cosimo De Giorgi, rimase orfano di padre a 2 anni. Dopo il conseguimento della maturit\u00e0 classica presso il Liceo Classico Giuseppe Palmieri di Lecce nel 1946, intraprese gli studi di Ingegneria a Roma, ma gi\u00e0 l'anno dopo fu incoraggiato da Mauro Picone a iscriversi al corso di laurea in Matematica dello stesso ateneo, che segu\u00ec fino alla laurea nel 1950. L'anno successivo vinse una borsa di studio dell'Istituto per le applicazioni del calcolo (IAC) e venne nominato assistente di Picone all'Istituto di Matematica dell'universit\u00e0.\nDivenne noto nel mondo scientifico quando, nel 1957, risolse il 19\u00ba problema di Hilbert (risolto in modo indipendente e con altro metodo anche da John Nash), alla cui soluzione si erano dedicati per oltre mezzo secolo numerosi studiosi di matematica.\nNel 1958 fu vincitore di una cattedra di analisi matematica presso l'Universit\u00e0 degli Studi di Messina, ma l'anno successivo fu chiamato, per volere di Alessandro Faedo, a insegnare presso la Scuola Normale Superiore di Pisa, ove rest\u00f2 per tutta la vita.\nCon la sua opera scientifica, dalle ricerche sulle equazioni alle derivate parziali, al calcolo delle variazioni, alla teoria geometrica della misura, fino agli ultimi studi di logica e fondamenti della scienza, apr\u00ec prospettive prima inimmaginabili alla matematica mondiale.\nRicevette numerosi e prestigiosi premi e riconoscimenti tra i quali, nel 1960 il Premio Caccioppoli dell'Unione Matematica Italiana, nel 1973, il Premio Presidente della Repubblica dall'Accademia dei Lincei e, nel 1990, a Tel Aviv, il Premio Wolf, assegnato dalla Fondazione Wolf a scienziati e artisti.\nFu socio, tra le altre, dell'Accademia Nazionale dei Lincei, della Pontificia Accademia delle Scienze e, dal 1995, dell\"'Acad\u00e9mie des Sciences\" e della \"National Academy of Sciences\" degli Stati Uniti.\nOltre che un grande matematico, alla cui scuola si formarono numerosi allievi, fu un uomo di grande umanit\u00e0 e impegno civile. Grande era la sua disponibilit\u00e0 nei confronti di chiunque avesse bisogno dei suoi consigli, del suo tempo o del suo denaro. Dalla fede profonda, riflett\u00e9 molto sul rapporto tra scienza e fede. Sostenitore della responsabilit\u00e0 degli uomini di cultura nel promuovere l'amicizia e la comprensione tra i popoli, e nel prevenire le guerre, riteneva la Dichiarazione Universale dei Diritti dell'Uomo un documento internazionale di notevolissima importanza.\nDedic\u00f2 notevole impegno alla difesa dei diritti dell'uomo (molti dei suoi appelli e interventi sono raccolti in \"Ennio De Giorgi, Anche la scienza ha bisogno di sognare\", a cura di Franco Bassani, Antonio Marino, Carlo Sbordone, Pisa, 2001). Quale socio di Amnesty International fin dai primi anni settanta, si adoper\u00f2 attivamente per la liberazione di altri matematici quali il russo Leonid Plyushch e l'uruguaiano Jos\u00e9 Luis Massera.\nAi suoi funerali partecip\u00f2 John Nash, che con Gianfranco Gambarelli aveva instaurato un rapporto d'amicizia. Gli \u00e8 stata dedicata una via nella frazione pisana di Ospedaletto."}
{"id": "16297", "revid": "125632049", "url": "https://it.wikipedia.org/wiki?curid=16297", "title": "Enrico Bombieri", "text": "Biografia.\nDotato di un talento precocissimo, pubblic\u00f2 il suo primo articolo scientifico a soli 17 anni, nel 1957. Laureato all'Universit\u00e0 degli Studi di Milano con una tesi della quale era relatore Giovanni Ricci, perfezion\u00f2 la propria preparazione presso il Trinity College di Cambridge sotto la guida di Harold Davenport.\nHa insegnato all'Universit\u00e0 degli Studi di Cagliari e all'Universit\u00e0 di Pisa, prima di emigrare negli Stati Uniti, dove vive da tempo; attualmente \u00e8 professore emerito nella \"School of Mathematics\" presso l'Institute for Advanced Study a Princeton, nel New Jersey.\nNel 1969 Bombieri, Ennio De Giorgi ed Enrico Giusti risolsero il problema di Bernstein.\nDal 1996 membro della United States National Academy of Sciences, membro dell'Accademia delle scienze francese dal 1980, Bombieri si \u00e8 distinto nei pi\u00f9 svariati campi, dalla teoria dei numeri alla geometria algebrica passando per la teoria dei gruppi finiti e per l'analisi matematica.\n\u00c8 membro dell'Accademia Nazionale dei Lincei.\nAttivit\u00e0 scientifica.\nPur avendo come principale interesse la teoria dei numeri, ha offerto contributi in molti altri settori, in particolare alle teorie delle funzioni univalenti, delle funzioni di pi\u00f9 variabili complesse, delle equazioni a derivate parziali e superfici minime, specialmente per quanto riguarda il problema di Bernstein negli spazi di dimensione superiore a 7.\nL'ipotesi di Riemann.\nBombieri \u00e8 stato anche designato per la descrizione ufficiale di uno dei sette problemi del millennio, l'ipotesi di Riemann."}
{"id": "16298", "revid": "110157", "url": "https://it.wikipedia.org/wiki?curid=16298", "title": "Paul Cohen (matematico)", "text": "Biografia.\nDiplomato nel 1950 presso la Stuyvesant High School di New York, prosegu\u00ec gli studi presso il Brooklyn College dal 1950 al 1953 e ottenne il \"Master of Science\" dall'Universit\u00e0 di Chicago nel 1954 dove, nel 1958, complet\u00f2 il PhD in matematica.\nNel 1963 dimostr\u00f2 uno dei pi\u00f9 spettacolari risultati della matematica contemporanea, l'indipendenza dell'ipotesi del continuo dagli assiomi della teoria degli insiemi di Zermelo-Fraenkel. In altre parole, questo sistema assiomatico (adottato come sistema \"standard\" per la teoria degli insiemi e quindi per tutta la matematica), se coerente, resta coerente con l'aggiunta della negazione dell'ipotesi del continuo. Poich\u00e9, in precedenza, Kurt G\u00f6del aveva gi\u00e0 dimostrato la coerenza dell'ipotesi del continuo con gli assiomi ZF, l'unione dei risultati di G\u00f6del e di Cohen divenne un esempio, in matematica, di quelle proposizioni indecidibili la cui esistenza era stata dimostrata dal primo teorema d'incompletezza di G\u00f6del, in quest'ultimo caso con una discussione da un punto di vista logico. \nPer il suo risultato di indipendenza, Cohen ricevette nel 1966 la Medaglia Fields."}
{"id": "16301", "revid": "287204", "url": "https://it.wikipedia.org/wiki?curid=16301", "title": "Eugenio Calabi", "text": "Biografia.\nCalabi si \u00e8 laureato presso il MIT nel 1946 e ha conseguito il dottorato di ricerca all'Universit\u00e0 di Princeton nel 1950, sotto la supervisione di Salomon Bochner, celebre per aver introdotto l'integrale che porta il suo nome. Successivamente \u00e8 stato professore presso l'Universit\u00e0 del Minnesota.\nNel 1958/59 ha lavorato all'Institute for Advanced Study di Princeton e nel 1967 \u00e8 succeduto al celebre matematico Hans Rademacher come titolare della cattedra di matematica dell'Universit\u00e0 della Pennsylvania, che nel 1994 gli ha attribuito il titolo di professore emerito.\nCalabi \u00e8 noto soprattutto per aver esplorato la geometria delle variet\u00e0 dotate di uno spinore armonico mai nullo, oggi utilizzate nella teoria delle stringhe. Tali spazi, studiati anche dal matematico Shing-Tung Yau, sono noti come spazi di Calabi-Yau. Si sviluppano in 10 dimensioni: le 4 spazio-temporali classiche pi\u00f9 6 che formano uno spazio compatto di Calabi-Yau.\nNel 1991 ha ottenuto il Premio Steele della American Mathematical Society per i risultati ottenuti nella geometria differenziale."}
{"id": "16302", "revid": "471", "url": "https://it.wikipedia.org/wiki?curid=16302", "title": "Leonardo Pisano", "text": ""}
{"id": "16303", "revid": "1904508", "url": "https://it.wikipedia.org/wiki?curid=16303", "title": "Duca di Braganza", "text": "Il titolo di duchi di Braganza (in portoghese \"duque de Bragan\u00e7a\") \u00e8 uno dei pi\u00f9 importanti titoli nobiliari al capo della famiglia reale portoghese. Sin dall'accesso al trono della dinastia di Braganza nel 1640 l'erede al trono riceveva questo titolo e la tradizione continu\u00f2 anche dopo la nascita della Repubblica, il 5 ottobre del 1910, assieme o in alternativa, al titolo di principe di Beira. Dopo la creazione della Repubblica Portoghese il tradizionale titolo di duca di Braganza \u00e8 stato portato da svariati pretendenti al trono per ribadire e rimarcare le proprie pretese.\nStoria.\nPeriodo feudale.\nIl ducato di Braganza fu creato nel 1442 dal re Alfonso V di Portogallo per lo zio Alfonso conte di Barcelos, figlio naturale del re Giovanni I. Insieme ai ducati di Coimbra e di Viseu, creati da questo re per i suoi figli Dom Pedro e Dom Henrique, dopo la loro Battaglia di Ceuta nel 1415 \u00e8 uno dei primi ducati del paese.\nPresto la dinastia di Braganza divenne la pi\u00f9 potente del regno, in conseguenza delle politiche di arricchimento del primo duca, Alfonso, che godette sempre del favore regio sotto i regni di suo padre e del suo fratello minore, il re Duarte. Quando a sei anni divenne re il figlio di quest'ultimo con il nome di Alfonso V, egli fu uno dei pi\u00f9 ascoltati consiglieri, venendo in contrasto con il proprio fratello Dom Pedro, duca di Coimbra, contrasto da cui nacque una vera e propria guerra civile. Dom Pedro fu sconfitto e ucciso nella battaglia di Alfarrobeira nel 1449.\nNella successiva generazione il potere della casata fu contenuto dal re Giovanni II che aveva un alto concetto del potere regio e non poteva accettare lo sviluppo di un potere in grado di competere con questo entro i propri stessi confini. Il terzo duca, Ferdinando II, fu giustiziato per tradimento, a causa di una lettera scritta al re di Castiglia. Pi\u00f9 tardi il re si impadron\u00ec delle terre e delle ricchezze della casata e ne esili\u00f2 l'erede, Jaime in Castiglia. Il suo successore, il re Manuele I era zio di Jaime e nel 1550 richiam\u00f2 il nipote in patria, restituendogli il titolo e parte delle terre. Il duca Jaime fece costruire un monumentale palazzo a Vila Vi\u00e7osa, che diverr\u00e0 nel XVII secolo palazzo reale.\nIl sesto duca, Giovanni I spos\u00f2 la principessa Caterina di Portogallo e il suo successore Teodosio combatt\u00e9 a soli dieci anni nella battaglia di Alcacer Quibir nel 1578.\nNel frattempo il regno portoghese era entrato in crisi. Il re Sebastiano I scomparve in Africa nel 1578 senza lasciare figli e la corona pass\u00f2 al prozio Enrico I, anziano cardinale e dunque anch'egli senza figli. Alla sua morte nel 1580 divenne re di Portogallo Filippo II di Spagna con il nome di Filippo I di Portogallo, e il paese perse la propria indipendenza.\nLa saggia politica iniziale dur\u00f2 poco e il paese fu oberato dalle tasse e i territori d'oltremare venivano lasciati sguarniti. Il re di Spagna Filippo IV (Filippo III di Portogallo) perdette dunque il supporto della maggioranza della nobilt\u00e0 portoghese e della potente gilda dei mercanti. Il Portogallo era sull'orlo della ribellione e si cerc\u00f2 un re portoghese che fu scelto nella figura dell'ottavo duca di Braganza, Giovanni II, che poteva rivendicare il regno da parte della nonna, la principessa Caterina e per via della sua discendenza dal quarto duca, nipote del re Manuele I. Il duca era tuttavia uomo privo di ambizioni e la leggenda racconta che fu forzato ad accettare dalla moglie, Eleonora Guzman, figlia del duca di Medina-Sid\u00f3nia, che sosteneva: \"Preferisco essere regina per un giorno che duchessa tutta la vita\". Il duca accett\u00f2 quindi di mettersi a capo della rivolta e quando questa termin\u00f2 vittoriosamente fu proclamato re di Portogallo con il nome di Giovanni IV il 1\u00ba dicembre del 1640.\nPeriodo regio.\nDopo l'accesso della casata al trono portoghese, il ducato fu legato alla corona e il titolo di duca di Braganza divenne quello tradizionalmente assegnato all'erede al trono (come il titolo di Principe di Galles per l'erede al trono di Inghilterra). Quando l'ottavo duca divenne re, e nomin\u00f2 suo figlio Teodosio Principe del Brasile, assegn\u00f2 il ducato di Braganza a suo fratello l'infante Dom Duarte, che sarebbe poi morto nel 1649 nelle carceri spagnole. Il titolo quindi pass\u00f2 al secondogenito del re, il futuro Alfonso VI del Portogallo.\nDa questo momento in avanti, il titolo fu sempre appannaggio dell'erede al trono: se l'altro titolo, quello di Principe del Brasile, veniva assegnato di tanto in tanto anche ad eredi di sesso femminile, il titolo di Duca di Braganza fu sempre e soltanto per l'erede maschio, tranne due creazioni straordinarie, nel 1683 e nel 1711 (queste due creazioni sono ritenute non valide da alcuni legislatori, che di conseguenza numerano i duchi nel modo che l'ultimo di loro durante il periodo monarchico, Luigi Filippo, sia il ventunesimo duca).\nQuando l'imperatore Pietro I del Brasile abdic\u00f2 al trono brasiliano nel 1831, mantenne il titolo di duca di Braganza, che poi pass\u00f2 a suo nipote, Pietro alla sua nascita nel 1837. Tuttavia, nel 1889 il figlio ed erede di Pietro I, l'imperatore deposto Pietro II del Brasile, port\u00f2 questo titolo e cos\u00ec, per i due anni successivi, ci furono due duchi: l'imperatore deposto Pietro II chi viveva in Francia e il neonato Luigi Filippo di Braganza (1887-1908), principe ereditario del Portogallo, a Lisbona.\nIl 1\u00ba febbraio del 1908 il re Carlo I fu assassinato insieme al proprio figlio maggiore ed erede al trono Luigi Filippo, duca di Braganza. Gli successe Manuele II, ma dopo poco tempo, il 5 dicembre del 1910 fu istituita la repubblica e il re venne deposto ed esiliato.\nManuele port\u00f2 questo titolo fino alla morte, senza figli, nel 1932. Successivamente lo port\u00f2 il pretendente Duarte Nuno di Braganza, suo lontano cugino, discendente del re Michele del Portogallo: egli e la sua famiglia si considerarono pretendenti alla corona dal 1932 e ad essi fu permesso di tornare a vivere in Portogallo, da cui erano stati banditi nel 1836, nel 1950.\nNel 1957 Maria Pia di Sassonia Coburgo Braganza rivendic\u00f2 il titolo ducale sostenendo di essere l'unica figlia del defunto re Carlo I di Portogallo; nel 1987 pass\u00f2 le pretese sul titolo a Rosario Poidimani, imprenditore italiano.\nBench\u00e9 attualmente alcuni stati europei come la Grecia mantengano l'esilio per i propri ex sovrani, il Portogallo repubblicano si \u00e8 pienamente riconciliato con la sua ex casa regnante: al matrimonio di Duarte Pio di Braganza, cui \u00e8 comunemente riconosciuto il titolo ducale, celebrato dal Primate di Portogallo, erano presenti sia il Presidente della Repubblica Portoghese che il Primo Ministro.\nElenco dei duchi di Braganza.\nDopo la morte dell'ultimo re di Portogallo Manuele II di Portogallo nel 1932 il titolo ricadde per successione ai discendenti di Anna del Ges\u00f9 di Braganza, principessa Reale del Portogallo, figlia pi\u00f9 giovane di re Giovanni IV di Portogallo e di suo marito Nuno Jos\u00e9 Severo de Mendo\u00e7a Rolim de Moura Barreto, primo Duca di Loul\u00e8. Nel 1932 il successore di Manuele II di Portogallo e rappresentante della linea louleiana era Costan\u00e7a da Camara de Mendo\u00e7a (nata nel 1889 e morta nel 1965). Dal 1932 titolo fu portato da:\nNonostante l'espulsione dalla casa reale del Portogallo i discendenti di re Michele I continuarono a portare dall'esilio questo titolo, titolo portato contemporaneamente anche dai vari Re che si succedettero sul trono del Portogallo. \nHanno tuttavia rivendicato la successione anche:"}
{"id": "16305", "revid": "396099", "url": "https://it.wikipedia.org/wiki?curid=16305", "title": "Test di Kolmogorov-Smirnov", "text": "Il test di Kolmogorov-Smirnov \u00e8 un test non parametrico sviluppato da Smirnov nel 1939, sulla base delle considerazioni di Kolmogorov, che verifica la forma delle distribuzioni campionarie. Pu\u00f2 essere utilizzato per confrontare un campione con una distribuzione di riferimento oppure per confrontare due campioni.\nLa statistica del test a una coda \u00e8 calcolata come la distanza tra la funzione di ripartizione di riferimento e la funzione di ripartizione empirica del campione. La statistica del test a due code \u00e8 calcolata come la distanza tra le funzioni di ripartizione empiriche dei due campioni; \u00e8 applicabile a dati per lo meno ordinali. Nella sua formulazione esatta prevede che le variabili siano continue. Non richiede di per s\u00e9 alcuna ipotesi sulla distribuzione campionaria (salvo nel caso a un campione, in cui viene testata una distribuzione a propria scelta).\nDescrizione del test a due code - un campione.\nSia formula_1 una variabile casuale generatrice continua, con funzione di ripartizione formula_2. Un problema che spesso ricorre nella pratica \u00e8 quello di verificare che la variabile casuale formula_1 abbia funzione di ripartizione uguale ad una data formula_4. In simboli, il problema di ipotesi \u00e8 del tipo:\nQuesto significa che l'ipotesi non si riferisce soltanto ad un parametro della variabile casuale X (come accade nel test dei segni), ma all'intera sua funzione di ripartizione. \nSia allora formula_7 un campione casuale di ampiezza formula_8 della variabile casuale formula_1. Sulla base di esso si vuole costruire un test per il problema di ipotesi. Poich\u00e9 tale problema riguarda la funzione di ripartizione della variabile casuale formula_1, \u00e8 intuitivo basare la statistica test sulla funzione di ripartizione empirica. Dette quindi formula_11 le formula_8 variabili casuali campionarie ordinate, la funzione di ripartizione empirica \u00e8 definita come:\nformula_13\no equivalentemente in forma pi\u00f9 compatta:\nformula_14\ndove formula_15 \u00e8 la funzione indicatrice.\nLa formula_16 \u00e8 una \"stima campionaria\" della \"vera\" funzione di ripartizione formula_2 della variabile casuale formula_1. Anzi, siamo in presenza di uno stimatore consistente, poich\u00e9 si pu\u00f2 dimostrare che, come conseguenza della legge debole dei grandi numeri, qualunque sia formula_19 la formula_16 tende in probabilit\u00e0, per formula_21, a formula_2.\nPoich\u00e9 formula_16 stima la \"vera\" funzione di ripartizione formula_2, \u00e8 logico basarsi su una qualche \"distanza\" tra formula_16 e formula_4. Se formula_16 e formula_4 sono \"vicine\", cio\u00e8 sufficientemente \"simili\", non si rifiuta l'ipotesi nulla, mentre la si rifiuta se formula_16 e formula_4 sono \"lontane\", cio\u00e8 se \"molto dissimili\".\nCome \"distanza\" si usa la seguente:\nformula_31\ndove formula_32 \u00e8 l'estremo superiore dell'insieme delle distanze, cio\u00e8 la massima differenza in valore assoluto tra la funzione di ripartizione empirica formula_16 e la funzione di ripartizione teorica formula_4 ipotizzata come vera. Per valori \"grandi\" di formula_35 si rifiuta l'ipotesi nulla, mentre non la si rifiuta per valori \"piccoli\" di formula_35 (vedasi variabile casuale test di Kolmogorov-Smirnov).\nDunque, il \"senso\" della statistica formula_35 \u00e8 intuitivamente evidente. Molto complicato invece \u00e8 il calcolo della sua distribuzione di probabilit\u00e0 (sotto l'ipotesi nulla). Si pu\u00f2 comunque dimostrare che sotto l'ipotesi nulla la distribuzione di probabilit\u00e0 della statistica test formula_35 non dipende dalla particolare forma funzionale di formula_4.\nQuesti risultati sono validi per le variabili casuali che hanno funzione di ripartizione continua. Se invece formula_1 \u00e8 una variabile casuale discreta e la sua funzione di ripartizione \u00e8 quindi discontinua, la distribuzione di probabilit\u00e0 della variabile casuale formula_35 dipende proprio dalla discontinuit\u00e0 della funzione di ripartizione di formula_1.\nStoria.\nNel 1933 Andrej Nikolaevi\u010d Kolmogorov introdusse la statistica formula_43, e nel 1939 Nikolaj Vasil'evi\u010d Smirnov la utilizz\u00f2 per ricavare quello che oggi \u00e8 noto come test di Kolmogorov-Smirnov.\nTest alternativi.\n\u00c8 per certi versi l'alternativa non parametrica al test t di Student.\nQuando tale test \u00e8 applicabile (ipotesi parametrica di distribuzione gaussiana) e si sceglie lo stesso il test K-S, allora l'efficienza -potenza \u00e8 pari a circa il 95% per piccoli campioni e diminuisce leggermente per campioni grandi.\nRispetto ai non parametrici test della mediana e test del chi quadrato\n(applicato a dati ordinali) \u00e8 pi\u00f9 potente e dunque da preferire.\nSi ritiene che per campioni molto piccoli il test K-S sia da preferire al test di Wilcoxon-Mann-Whitney\nmentre per campioni grandi quest'ultimo \u00e8 da preferire."}
{"id": "16306", "revid": "201640", "url": "https://it.wikipedia.org/wiki?curid=16306", "title": "Densit\u00e0 di popolazione", "text": "La densit\u00e0 di popolazione \u00e8 una misura del numero di persone che abitano in una determinata area (che pu\u00f2 includere o meno le superfici delle acque interne). In senso pi\u00f9 esteso la densit\u00e0 di popolazione non si riferisce solo agli esseri umani, ma pu\u00f2 essere estesa con riferimento a popolazioni di qualsiasi organismo vivente.\nDescrizione.\nNormalmente si misura in \"abitanti per chilometro quadrato\" (ab./km\u00b2). Il valore si ottiene semplicemente dividendo il numero di abitanti di un determinato territorio per la superficie del territorio stesso (espressa in km\u00b2).\n\u00c8 un dato indicato generalmente per le citt\u00e0, le province, le regioni, gli stati e il mondo intero. Nelle voci sugli stati la densit\u00e0 si riferisce alle sole terre emerse, mentre nella lista degli Stati per densit\u00e0 di popolazione si riferisce alla superficie totale comprese le acque interne.\nGli agglomerati del mondo con le maggiori densit\u00e0 di popolazione sono Macao, Monaco, Taiwan, Hong Kong, Singapore e Gibilterra: sono nazioni piccole, che quasi coincidono con la citt\u00e0 loro capitale, e hanno per questo un alto livello di urbanizzazione. Lo Stato del mondo che ha la maggior densit\u00e0 di popolazione pur non essendo piccolo \u00e8 il Bangladesh, dove 153 milioni di abitanti popolano i fertili terreni coltivabili della pianura del bacino del fiume Gange, con una densit\u00e0 di abitanti per chilometro quadrato. Lo Stato con minore densit\u00e0 di popolazione \u00e8 invece la Groenlandia con una densit\u00e0 abitativa di 0,03 abitanti per chilometro quadrato.\nDensit\u00e0 di popolazione mondiale.\nLa densit\u00e0 di popolazione media del mondo \u00e8 attualmente di 52 persone per chilometro quadrato. Attualmente la popolazione mondiale ammonta a persone. \nLa superficie terrestre \u00e8 di 510 milioni di chilometri quadrati, di cui 149 sono di terraferma. Molti dei territori pi\u00f9 densamente popolati al mondo sono citt\u00e0-stato, microstati, o dipendenze. Questi territori hanno un'area relativamente piccola e un alto livello di urbanizzazione."}
{"id": "16308", "revid": "88812", "url": "https://it.wikipedia.org/wiki?curid=16308", "title": "Storia della filosofia", "text": ""}
{"id": "16319", "revid": "125341350", "url": "https://it.wikipedia.org/wiki?curid=16319", "title": "Fenomenologia", "text": "La fenomenologia \u00e8 una disciplina filosofica fondata da Edmund Husserl (1859-1938), membro della Scuola di Brentano, che designa altres\u00ec lo studio dei fenomeni in ambito filosofico per come questi si manifestano, nella loro apparenza, alla coscienza intenzionale del soggetto, indipendentemente dalla realt\u00e0 fisica esterna, il cui valore di esistenza viene messo per cos\u00ec dire \u00abtra parentesi\u00bb.\nLa fenomenologia ha avuto una profonda influenza sull'esistenzialismo in Germania e Francia, ma anche sulle scienze cognitive odierne e nella filosofia analitica.\nStoria del termine.\nIl termine \"fenomenologia\" fu introdotto originariamente dal filosofo tedesco di origine svizzera Johann Heinrich Lambert: nella sua opera \"Neues Organon\", apparsa nel 1764, la fenomenologia designa lo studio delle apparenze illusorie, ossia delle fonti d'errore. Kant, a sua volta, riprende il termine nei \"Primi princ\u00ecpi metafisici della scienza della natura\" (\"Metaphysische Anfangsgr\u00fcnde der Naturwissenschaft\", del 1786), per indicare una parte della teoria del movimento che considera quest'ultimo soltanto in rapporto alle modalit\u00e0 in cui appare nella sensibilit\u00e0 esterna.\nConvenzionalmente, il termine ha quattro significati principali nella storia della filosofia, uno desunto da Hegel (1807), uno da Husserl (a partire dal 1900), uno da Scheler (1914) e infine uno da Heidegger (1927).\nLa fenomenologia trascendentale.\nL'intenzionalit\u00e0.\nUn elemento importante che Husserl prese da Brentano \u00e8 quello dell'intenzionalit\u00e0, l'idea che la coscienza sia sempre intenzionale, cio\u00e8 che sia diretta ad un oggetto, che abbia un contenuto. Brentano aveva definito l'intenzionalit\u00e0 come la caratteristica principale dei \"fenomeni psichici\" (o mentali), tramite cui essi possono essere distinti dai \"fenomeni fisici\". Ogni fenomeno mentale, ogni atto psicologico ha un contenuto, \u00e8 diretto a qualche cosa (l\"oggetto intenzionale\"). Ogni credere, desiderare etc. ha un oggetto: il creduto, il desiderato.\nLa fenomenologia della prima edizione delle \"Ricerche Logiche\" (1900/01).\nSotto l'influenza di Brentano, Husserl concepisce la fenomenologia ancora come \u00abpsicologia descrittiva\u00bb. Husserl analizza la struttura intenzionale degli atti mentali e come essi possano essere diretti ad oggetti sia reali che ideali. Le \"Ricerche logiche\" iniziano con una devastante critica dello psicologismo, ovverosia il tentativo di assorbire la logica nella psicologia, riconducendola cio\u00e8 entro una serie di processi psichici arbitrari. Husserl invece rivendica per la logica, la filosofia e la fenomenologia un campo proprio di ricerche, non sottomesso alle scienze empiriche.\nLa fenomenologia trascendentale e costitutiva delle \"Idee\" (1913).\nAlcuni anni dopo la pubblicazione della sua opera principale, le \"Logische Untersuchungen\" (\"Ricerche logiche\", 1900-1901), in cui le idee base della fenomenologia presero forma per la prima volta, Husserl fece alcune scoperte essenziali per l'ulteriore sviluppo della fenomenologia, che lo portarono alla distinzione tra l'atto mentale (\"noesis\") ed il fenomeno a cui tale atto \u00e8 diretto (\"noema\"). La conoscenza di essenze o idee pure sarebbe possibile solo eliminando tutte le assunzioni riguardo all'esistenza del mondo come esterno ed indipendente. Questa procedura \u00e8 chiamata \"epoch\u00e9\", interpretata talvolta come una forma di \"solipsismo metodologico\" perch\u00e9 somiglia a certi esperimenti mentali di Hobbes e Cartesio.\nOltre a questo, Husserl introdusse il metodo della \u00abriduzione fenomenologica\u00bb, che procede attraverso l\"epoch\u00e9\" e la riduzione trascendentale non solo a sospendere il giudizio sull'esistenza del mondo, ma anche a ricondurlo alla soggettivit\u00e0 pura o assoluta.\nQueste nuove scoperte furono alla base della pubblicazione delle \"Ideen\" (\"Idee\") nel 1913, in cui furono incorporate per la prima volta, e indussero Husserl a intraprendere una seconda edizione delle \"Ricerche logiche\".\nDalle \"Idee\" in poi Husserl concentr\u00f2 sempre pi\u00f9 la sua ricerca sulle strutture ideali ed essenziali della coscienza. Volendo escludere dal suo campo d'indagine qualunque ipotesi sull'esistenza di oggetti esterni, utilizz\u00f2 il metodo di riduzione fenomenologica per eliminarli. Ci\u00f2 che rimane \u00e8 l'ego trascendentale, opposto all'ego empirico e concreto situato nel qui ed ora. La fenomenologia trascendentale diventa cos\u00ec lo studio delle strutture essenziali che rimangono rivelate nella coscienza pura: ovvero \u00e8 lo studio dei fenomeni o \"noemata\".\nIn un periodo successivo, Husserl si avvicin\u00f2 ancor di pi\u00f9 ad una posizione espressamente idealista, come \u00e8 formulata nelle sue \"Cartesianische Meditationen\" (\"Meditazioni cartesiane\", 1931).\nLa fenomenologia realista.\nPochi fenomenologi seguirono Husserl sulla strada della fenomenologia trascendentale. Soprattutto i fenomenologi monacensi, influenzati da Max Scheler, furono restii ad adottare la riduzione fenomenologica, o \"epoch\u00e9\", come proposta in \"Idee I\". Da ci\u00f2 nacque la corrente della fenomenologia realista, che rimase pi\u00f9 vicina al progetto originario della prima edizione delle \"Ricerche logiche\". Ai fenomenologi realisti la svolta trascendentale di Husserl pareva un tradimento del motto \u00abritornare alle cose stesse\u00bb, che avevano trovato nelle \"Ricerche logiche\" e che li aveva allontanati dallo psicologismo di Lipps. L'idea dell'inattingibilit\u00e0 del noumeno unita a quella di una riduzione del filosofare allo studio delle forme del conoscere sembravano essere tramontate di fronte al progetto di un ritorno alle cose stesse, cio\u00e8 di fronte allo sviluppo di un metodo che rendesse rigorosa la ricerca delle essenze.\nIl realismo fenomenologico si applica a temi e problemi del mondo attuale, per esempio all'analisi del linguaggio, dell'arte, dell'etica, etc., piuttosto che al dato della coscienza pura e trascendentale.\nLe principali divergenze fra la fenomenologia di Husserl e di Scheler.\nScheler rientra solo per certi aspetti all'interno del movimento fenomenologico. Ad esempio sul problema dell'a priori materiale (o \u00abapriori\u00bb come scrive Scheler) Husserl e Scheler non pensano esattamente la stessa cosa, anche se tuttavia sono pi\u00f9 vicini di quanto lasci supporre la violenta polemica innescata nel 1913 da Scheler contro l'\u00abidealismo\u00bb di Husserl.\nQuando Husserl, nelle \"Ricerche Logiche\", scrive che le forme categoriali si danno nell'intuizione categoriale, Scheler, fraintendendo, pensa di poter leggere che esistono riempimenti materiali \"empirici\" che possono essere colti indipendentemente dalla percezione sensibile, ma quando Husserl, in \"Ideen I\", fa supporre che le forme categoriali siano da intendere nel senso di Bolzano, cio\u00e8 in termini di essenze distinte dai dati empirici e basate su dati sensibili, Scheler bolla troppo frettolosamente tutto il discorso come idealismo. Per venir fuori da questi fraintendimenti \u00e8 opportuno valutare se quella di Husserl e di Scheler possano essere considerate come due posizioni complementari.\nLe divergenze derivano principalmente dalla differente teoria della realt\u00e0 e dal differente concetto di sensazione. Scheler fra il 1912 e il 1917 \u00e8 in grado di elaborare una compiuta \u00abfenomenologia della corporeit\u00e0\u00bb in cui il corpo-vivo (\"Leib\") grazie alla propria struttura pulsionale (\"Triebstruktur\") viene visto come il vero \"apriori materiale\" della sensibilit\u00e0. In questa prospettiva la sensibilit\u00e0 non coincide con l'esperienza, ma solo con la sfera dell'esperienza delimitata dalla rilevanza vitale dell'organismo..\nQuesto porta Scheler a criticare il rapporto che Husserl viene a stabilire fra intuizione categoriale e sensibile. Scheler teorizza un riempimento non sensibile ma tuttavia empirico, un ambito \"materiale puro\", nel senso di non sensibile e non ideale, ma caratterizzato dall'autodatit\u00e0: se la datit\u00e0 \u00e8 la forma in cui si manifesta la sensibilit\u00e0 organica, l'autodatit\u00e0 \u00e8 il modo inoggettivabile di rivelarsi della persona e di tutta una sfera della realt\u00e0 che trascende la rilevanza organica (ad es. tutta la dimensione estetica). Husserl e Scheler aprono cos\u00ec sul concetto di \u201cessenza\u201d due prospettive molto diverse, ma forse complementari.\n\u00c8 da notare per\u00f2 che il concetto scheleriano di essenza risulta caratterizzato da una ambiguit\u00e0 di fondo in quanto da un lato viene descritto come un \"Sosein\", cio\u00e8 un oggetto ideato dalla riduzione, dall'altro viene considerato come una \"Tatsache\" esemplare, cio\u00e8 un dato di fatto reale capace di mettere in moto un processo di funzionalizzazione. Queste ambiguit\u00e0 vengono in parte risolte considerando il senso ultimo che Scheler conferisce alla riduzione: non un metodo conoscitivo, quanto una vera e propria \"tecnica\" di trasformazione del proprio stile esistenziale. In questa prospettiva l'essenza diventa qualcosa di molto simile a una matrice della propria formazione (\"Bildung\"): diventa cio\u00e8 un'esperienza esemplare capace di funzionalizzare una trasformazione (\"Um-bildung\") del proprio modo di vivere, trasformazione che nel caso limite pu\u00f2 essere descritta come vera e propria ri-nascita.\nAltrettanto il concetto di \"Entwirklichung\", la derealizzazione alla base della riduzione, viene inteso non come sospensione di tutta la realt\u00e0, bens\u00ec come sospensione solo della realt\u00e0 che fa riferimento alla sfera dell'Io per consentire la rinascita socratico-maieutica del centro personale. In questa prospettiva il fenomeno riuscirebbe a esprimere e coincidere con l'essenza (diventando finalmente quel \"Vorbild\" e \"Tatsache\" forse gi\u00e0 intuiti da Scheler) solo se inteso non tanto come il venire alla luce oggetto di un mero metodo conoscitivo, quanto come processo ontologico del venire alla luce nel senso del nascere o, nel caso della persona, del rinascere una seconda volta. Per tutti questi motivi nel caso di Scheler pi\u00f9 che di \"riduzione fenomenologica\" sarebbe allora pi\u00f9 corretto parlare di \"riduzione kathartica\".\nLa fenomenologia esistenzialista.\nDove Husserl concepiva la fenomenologia come \u00abprima filosofia\u00bb, quindi come una disciplina fondamentalmente epistemologica, alcuni dei suoi studenti, tra cui Martin Heidegger, la intesero come una disciplina ontologica, interessandosi maggiormente al fondamento ultimo dei fenomeni, al manifestarsi dell'esistenza come il darsi dell'Essere.\nMovimenti influenzati dalla fenomenologia.\nL'invito di Husserl a ritornare alle \u00abcose stesse\u00bb, distinguendo la conoscenza ingenua e acritica, propria della scienza, dalla conoscenza filosofica in cui consiste effettivamente la fenomenologia, ha indotto a riscoprire l'interesse per quelli che gi\u00e0 Goethe, ritenuto insieme a Platone un precursore di tale disciplina, definiva \"urph\u00e4nomen\" o \u00abfenomeni originari\u00bb, respingendo ogni forma di riduzionismo scientifico. Agli sviluppi in senso fenomenologico della cosiddetta \u00abscienza goethiana\u00bb ha contribuito in particolare l'antroposofia di Rudolf Steiner, allievo tra l'altro di Brentano, rivolta a costruire una filosofia intesa come liberazione dalle forme limitanti del pensiero.\nNegli anni settanta anche lo scrittore Carlos Castaneda afferm\u00f2 di aver trovato nella fenomenologia gli strumenti metodologici per poter interpretare e applicare correttamente gli insegnamenti esoterici ricevuti dal suo maestro yaqui Don Juan, sciamano messicano, imparando a distinguere, all'interno dell'atto conoscitivo, la percezione dall'intenzione, ossia l'oggetto esterno percepito, soggetto a mutevolezza e sul quale occorre sospendere il giudizio, dal contenuto mentale (\"noema\"), l'unico che abbia importanza all'interno dell'esperienza soggettiva di chi apprende. La conoscenza non deriva dalla percezione, ma appunto dall'intenzione, cio\u00e8 dalla capacit\u00e0 della coscienza di intendere e configurare il mondo secondo certi canoni.\nAltri movimenti influenzati in vario modo dalla fenomenologia sono i seguenti:"}
{"id": "16320", "revid": "56620", "url": "https://it.wikipedia.org/wiki?curid=16320", "title": "Intenzionalit\u00e0", "text": "L'intenzionalit\u00e0, nella specifica corrente filosofica della fenomenologia, \u00e8 l'attitudine costitutiva del pensiero ad avere sempre un contenuto, ad essere essenzialmente rivolto ad un oggetto, senza il quale il pensiero stesso non sussisterebbe. Non ha a che vedere con la libera volont\u00e0 n\u00e9 con l'agire \"intenzionalmente\" (il termine \u00e8 usato in questo senso in ambito non filosofico, ad esempio nell'espressione pedagogica intenzionalit\u00e0 educativa).\nOrigine ed evoluzione del termine.\nIl concetto di intenzionalit\u00e0 era stato elaborato originariamente dalla filosofia scolastica, e fu reintrodotto nella filosofia contemporanea dal filosofo e psicologo Franz Brentano nella sua opera del 1874 \"Psychologie vom Empirischen Standpunkte\" (\"Psicologia dal punto di vista empirico\"). Con l'intenzionalit\u00e0 della coscienza o della mente egli intendeva appunto l'idea che la coscienza sia sempre diretta ad un oggetto, che abbia sempre un contenuto, andando oltre s\u00e9 stessa. Brentano defin\u00ec l'intenzionalit\u00e0 come la caratteristica principale dei \"fenomeni psichici\" (o mentali), tramite cui essi possono essere distinti dai \"fenomeni fisici\". Ogni fenomeno mentale, ogni atto psicologico infatti ha un contenuto, \u00e8 diretto a qualcosa (l'\u00aboggetto intenzionale\u00bb). Ogni credere, desiderare, ecc. ha un oggetto: il creduto, il desiderato.\nHusserl.\nEdmund Husserl riprese la nozione da Brentano, seppure introducendo alcune distinzioni. Egli chiam\u00f2 \"noesi\" l'aspetto soggettivo dell'atto intenzionale (ad esempio il pensare), e \"noema\" l'elemento oggettivo (il pensato), da non confondere con l'oggetto esterno, la cui reale esistenza in fondo non ha importanza. La caratteristica dell'intenzionalit\u00e0 \u00e8 per Husserl la trascendenza, in quanto, nel rapportarsi al suo oggetto, il pensiero \u00e8 rivolto verso altro da s\u00e9, verso una realt\u00e0 che supera il pensiero stesso, il quale la recepisce attraverso la sua manifestazione fenomenica, a differenza della percezione che la coscienza ha di s\u00e9 medesima, che avviene invece in forma immanente, cio\u00e8 direttamente o senza fenomeno intermediario.\nUlteriori sviluppi.\nTramite le opere di Husserl, l'idea di intenzionalit\u00e0 penetr\u00f2 nella ricerca contemporanea, sia nella filosofia continentale che nella filosofia analitica.\nNell'intelligenza artificiale e nelle scienze cognitive \u00e8 un tema controverso e si considera l'intenzionalit\u00e0 come qualcosa che una macchina non potrebbe mai davvero possedere da un punto di vista strutturale. Tra i sostenitori di questa tesi vi \u00e8 John Searle, che col suo famoso esperimento mentale della stanza cinese ha provato a dimostrare l'impossibilit\u00e0 logica che una macchina possa mai avvicinarsi al funzionamento della mente umana."}
{"id": "16323", "revid": "2117329", "url": "https://it.wikipedia.org/wiki?curid=16323", "title": "Canton Berna", "text": "Il Canton Berna (tedesco: \"Kanton Bern\"; dialetto alto alemanno: \"Kanton B\u00e4rn\"; francese \"Canton de Berne\") \u00e8 un cantone bilingue della Svizzera. Ha una popolazione di quasi abitanti. Si trova nella parte centro-occidentale della nazione, e la citt\u00e0 di Berna \u00e8 la sua capitale. La popolazione di otto circondari amministrativi parla il locale dialetto svizzero-tedesco chiamato \"B\u00e4rnd\u00fc\u00fctsch, \"il circondario del Giura Bernese \u00e8 ufficialmente di lingua francese (ma \u00e8 diffuso non ufficialmente il tedesco in alcuni comuni), mentre il circondario di Bienna \u00e8 bilingue (francese e tedesco).\nGeografia fisica.\n\u00c8 il secondo cantone svizzero per dimensioni. Confina con il Canton Giura e il Canton Soletta a nord. A ovest si trova il Canton Neuch\u00e2tel, il Canton Friburgo e il Canton Vaud, a sud il Canton Vallese. Ad est del Canton Berna si trovano: Canton Uri, Canton Nidvaldo, Canton Obvaldo, Canton Lucerna e Canton Argovia.\n\u00c8 attraversato dal fiume Aar, affluente del Reno, e dai suoi tributari. L'area del cantone viene comunemente divisa in tre parti. L'Oberland Bernese (\"Berner Oberland\") che giace nella parte sud del cantone ed \u00e8 parte delle Alpi. La vetta pi\u00f9 alta dell'Oberland Bernese \u00e8 il Finsteraarhorn con 4274\u00a0m. I famosi luoghi di villeggiatura attorno a Interlaken e allo Jungfrau (4158\u00a0m) sono situati in quest'area. Altri luoghi di villeggiatura dell'Altipiano Bernese sono: Thun, Meiringen e Aareschlucht, Grindelwald, M\u00fcrren e Kandersteg. L'intera area \u00e8 molto montagnosa ed \u00e8 rinomata per la bellezza del panorama. Di conseguenza il turismo \u00e8 una delle principali fonti di entrate dell'Oberland Bernese.\nIl Mittelland Bernese (\"Berner Mittelland\") \u00e8 costituito dalla valle del fiume Aar, del fiume Emme, e da alcune delle colline ai piedi delle Alpi Bernesi, cos\u00ec come dalla piana attorno alla capitale, Berna. Pi\u00f9 a nord del cantone si trova la Regione dei Laghi (\"Seeland\"), che \u00e8 concentrata attorno al Lago di Bienne. Questa zona \u00e8 bilingue, visto che si parla sia francese che tedesco. Il Giura bernese \u00e8 la regione pi\u00f9 settentrionale del cantone, la lingua ufficiale di questa zona \u00e8 il francese. Il Canton Berna ha un'exclave, ossia M\u00fcnchenwiler, nel Canton Friburgo. La superficie totale del cantone \u00e8 di 5\u00a0958\u00a0km\u00b2.\nMontagne.\nIl Cantone \u00e8 interessato dalle seguenti sezioni e sottosezioni alpine:\nStoria.\nL'area del Canton Berna consiste di territori acquisiti dalla sua capitale, principalmente tra il XIV e il XVI secolo, sia a seguito di conquiste che di acquisti. I distretti acquisiti includono (viene riportata la data di acquisizione):\nAlcune regioni precedentemente conquistate lasciarono il cantone nel 1798: Argovia (1415), Aigle e Grandson (1475), Vaud (1536), e il \"Pays d'En-Haut\" incluso Ch\u00e2teau-d'\u0152x (1555). Dal 1798 al 1802 l'Oberland form\u00f2 un cantone separato della Repubblica Elvetica, chiamato \"Canton Thun\", con Thun come sua capitale. Alcune porzioni di lingua francese del Canton Berna si separarono alla fine del XX secolo, e dal 1979 sono parte del Canton Giura. Le porzioni di lingua francese rimaste nel Canton Berna formano la regione del Giura bernese.\nIl Canton Berna si un\u00ec alla Confederazione Elvetica nel 1353 e fu tra il 1803 e il 1814 uno dei sei \"cantoni direttoriali\" della Confederazione Svizzera.\nPolitica.\nL'attuale costituzione cantonale risale al 1893. Nel 1906 la costituzione venne emendata per introdurre l'elezione popolare diretta dell'esecutivo (\"Consiglio di Stato\") che \u00e8 composto da sette membri. Un seggio di consigliere esecutivo \u00e8 garantito dalla costituzione ad un cittadino francofono del Giura bernese. Il parlamento cantonale \u00e8 composto da 160 seggi. 12 seggi sono garantiti alla regione francofona del Giura bernese. La popolazione francofona del distretto bilingue di Bienna si vede garantire 3 seggi al parlamento cantonale.\nMembri dell'esecutivo cantonale:\nEconomia.\nIl turismo \u00e8 la principale fonte di entrate dell'Oberland Bernese. Altri settori importanti sono, l'agricoltura (in particolare l'allevamento di bestiame e la produzione di formaggi), e la produzione di energia idroelettrica. Il formaggio bernese Emmentaler \u00e8 noto in tutto il mondo. Per contrastare le diverse imitazioni, l'Emmental originale \u00e8 stato denominato \"Emmentaler\" a garanzia del prodotto.\nNel Mittelland Bernese il terreno \u00e8 pi\u00f9 fertile. L'agricoltura \u00e8 di grande importanza, ma questa parte del cantone \u00e8 anche molto industrializzata. Piccole e medie imprese sono importanti fornitori di impiego in questa parte del cantone. Esiste una centrale nucleare a M\u00fchleberg.\nL'area attorno al Lago di Bienna \u00e8 rinomata per la produzione di vino.\nIl Giura bernese e il distretto bilingue di Bienna sono rinomati per la loro industria di precisione e per l'industria degli orologi.\nSociet\u00e0.\nEvoluzione demografica.\nLa popolazione del cantone \u00e8 principalmente di lingua tedesca e protestante, mentre la minoranza francofona risiede soprattutto vicino al confine con il Canton Giura.\nDistretti.\nIl cantone di Berna era diviso in 26 \"Amtsbezirke\" fino al 1\u00ba gennaio 2010, quando \u00e8 stato riorganizzato in cinque \"Verwaltungsregionen\" (regioni amministrative) e dieci \"Verwaltungskreise\" (circondari amministrativi):\nLocalit\u00e0.\nIl cantone di Berna conta quindici citt\u00e0 con pi\u00f9 di 10.000 abitanti:"}
{"id": "16326", "revid": "533647", "url": "https://it.wikipedia.org/wiki?curid=16326", "title": "Vallelunga Pratameno", "text": "Vallelunga Pratameno (\"Va\u1e0d\u1e0dilonga\" in siciliano) \u00e8 un comune italiano di abitanti del libero consorzio comunale di Caltanissetta in Sicilia.\nGeografia fisica.\nVallelunga Pratameno \u00e8 il comune pi\u00f9 settentrionale della provincia, e sorge in una valle pianeggiante, a est del fiume Platani. Dista 74\u00a0km da Agrigento, 50\u00a0km da Caltanissetta, 69\u00a0km da Enna, 98\u00a0km da Palermo.\nStoria.\nSi suppone che il territorio di Vallelunga fosse abitato sin dall'Et\u00e0 del Bronzo. L'attuale centro urbano nacque nel 1623, grazie al nobile Pietro Marino, che ottenne la opportuna \"licentia populandi\".\nIl paese mantenne solo il nome Vallelunga sino al 1865. In quell'anno fu aggiunto l'appositivo Pratameno in onore del duca di Pratameno fondatore del nuovo borgo. Fu sotto la dinastia dei Notarbartolo che al territorio vennero apportate varie migliorie.\nEconomia.\nSituato nella parte nord della provincia regionale, \u00e8 ricco di tradizioni, artigianato e prodotti della campagna: mandorle, pomodori, frumento, uva e olive. Anticamente era un centro fiorente di produzione di vasellame e laterizi, scomparso.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "16327", "revid": "1363832", "url": "https://it.wikipedia.org/wiki?curid=16327", "title": "Numero quantico principale", "text": "Nel \"modello quantomeccanico\", il numero quantico principale formula_1 determina la distanza media degli elettroni dal nucleo e la maggior parte della loro energia.\nOrbitali con lo stesso numero quantico principale costituiscono un \"livello energetico\". Teoricamente formula_2 pu\u00f2 assumere tutti i valori interi da formula_3 a infinito ma gi\u00e0 con formula_4 vengono sistemati tutti gli elettroni degli elementi della tavola periodica attualmente conosciuti, se non eccitati con una carica elettrica che farebbe acquistare energia all'elettrone, facendolo allontanare dal nucleo.\nIl numero quantico principale non pu\u00f2 essere formula_5 perch\u00e9 ammetterebbe l'inesistenza di un livello energetico e non \u00e8 possibile che un elettrone si trovi nel nucleo.\nIl livello con formula_6 \u00e8 quello pi\u00f9 vicino al nucleo; quando l'elettrone occupa questo livello, l'atomo \u00e8 nel suo stato fondamentale.\nDa esso si ricava l'energia associata al livello, secondo la relazione:\ndove formula_8 \u00e8 la costante di Rydberg e formula_9 \u00e8 la costante di Planck."}
{"id": "16329", "revid": "148107", "url": "https://it.wikipedia.org/wiki?curid=16329", "title": "Numero quantico orbitale", "text": "Il numero quantico orbitale (o, pi\u00f9 impropriamente, numero quantico azimutale o numero quantico angolare o numero quantico rotazionale) \u00e8 un parametro che quantizza il modulo quadro del momento angolare orbitale formula_1; indicato con formula_2, pu\u00f2 prendere solo i valori interi formula_3, con formula_4 \u00e8 un numero intero positivo.\nL'equazione agli autovalori per l'operatore quadrato del momento angolare orbitale \u00e8:\ndove formula_6 \u00e8 il numero quantico orbitale.\nNel caso in cui si consideri un elettrone legato ad un nucleo per formare un atomo il numero quantico orbitale pu\u00f2 assumere solo i valori che vanno da formula_7 a formula_8, dove formula_4 \u00e8 numero quantico principale, che identifica il livello energetico. Ci\u00f2 permette di identificare il tipo di orbitale entro cui si trova l'elettrone, cio\u00e8 se:\nNumero quantico magnetico.\nAssociato a questo, c'\u00e8 anche il numero quantico magnetico, che descrive la componente formula_22 del momento angolare orbitale."}
{"id": "16332", "revid": "1711941", "url": "https://it.wikipedia.org/wiki?curid=16332", "title": "Canton Friburgo", "text": "Il Canton Friburgo o Friborgo (in tedesco: \"Staat Freiburg\"; in francese: \"\u00c9tat de Fribourg\"; in romancio \"Chantun Friburg\"; in svizzero tedesco: \"Kanton Fryb\u00f9rg\") \u00e8 un cantone della Svizzera. Il cantone si trova nella parte occidentale della Confederazione. La sua capitale \u00e8 Friburgo.\nGeografia fisica.\nIl Canton Friburgo si trova nella parte occidentale della Svizzera. \u00c8 limitato a ovest dal lago di Neuch\u00e2tel, che lo separa dall'omonimo cantone. A ovest e a sud del cantone si trova il Canton Vaud. A est si trova il Canton Berna. L'area del Canton Friburgo \u00e8 di 1\u00a0672,42\u00a0km\u00b2, comprese le enclavi.\nIl Canton Friburgo ha tre exclavi: Estavayer e Surpierre nel Canton Vaud e Wallenbuch nel Canton Berna.\nIl cantone si trova sull'elevato \"Altopiano svizzero\". A ovest il terreno \u00e8 piatto, ma verso la parte sud-est del cantone diventa collinare. Questa regione montuosa \u00e8 compresa nelle Prealpi di Vaud e Friburgo. Il punto pi\u00f9 alto del cantone \u00e8 il Vanil Noir con 2\u00a0389\u00a0m.\nIl fiume Sarine scorre dal sud al nord del cantone. Assieme ai suoi tributari bagna gran parte delle terre del cantone. Il fiume Sarine si unisce pi\u00f9 avanti al fiume Aare. Il fiume Broye bagna la parte ovest del cantone e scorre verso nord-est nel lago di Morat (\"Murtensee\"). La parte sud-ovest del cantone \u00e8 percorsa dal fiume La Veveyse che scorre verso sud nel lago di Ginevra (\"Lemano\").\nStoria.\nSulle rive del Lago di Neuch\u00e2tel e del Lago di Morat, nelle terre dell'attuale cantone, furono scoperte tracce significative di insediamenti preistorici.\nLa citt\u00e0 di Friburgo venne probabilmente fondata nel medioevo, nel 1157, dal duca Bertoldo IV di Z\u00e4hringen, che le diede questo nome in onore dell'altra sua citt\u00e0 Friburgo in Brisgovia; fu citt\u00e0 libera dell'Impero dal 1218 al 1250, e successivamente si barcamen\u00f2 tra i tentativi espansionistici degli Asburgo e altre casate, rimanendo soggetta a vari signori per lunghi periodi: alla casa di Kyburg (1250-1277), agli Asburgo (1277-1452) ai Savoia (1452-1476).\nNel corso delle Guerre borgognone, con l'aiuto di Berna, la citt\u00e0 di Friburgo riusc\u00ec a conquistare la propria indipendenza, sancita in un trattato di pace siglato tra le sue mura, il Trattato di Friburgo (1476).\nPochi anni dopo, nel 1481, Friburgo si un\u00ec ufficialmente alla Confederazione Svizzera come nuovo cantone. Il territorio soggetto a Friburgo si ampli\u00f2 ulteriormente tra i secoli XV e XVI: l'area era composta soprattutto da territori acquisiti dalla citt\u00e0 capitale Friburgo nelle guerre condotte a spese del Vaud dominato dai Savoia.\nNegli stessi secoli in citt\u00e0 si insediarono numerosi ordini religiosi, facendone una delle roccaforti del cattolicesimo svizzero, rispetto alle vicine Berna e Ginevra che invece erano diventate protestanti. Qui svolse la sua attivit\u00e0, efficace per impedire il diffondersi della Riforma, San Pietro Canisio e sempre a Friburgo trovarono rifugio i vescovi di Losanna, mentre la loro citt\u00e0 era occupata dai protestanti.\nConquistata dai Francesi rivoluzionari nel 1798, nel 1815 Friburgo riebbe un autonomo governo aristocratico, abolito nel 1830. La presente estensione del cantone venne raggiunta nel 1803, quando venne acquisita Morat (\"Murten\"). Il Canton Friburgo si un\u00ec alla lega dei cantoni separatisti cattolici (\"Sonderbund\"), nel 1846. L'anno seguente, le sue truppe si arresero all'esercito federale.\nEconomia.\nL'agricoltura \u00e8 importante nel Canton Friburgo. Le principali attivit\u00e0 agricole sono l'allevamento di bovini, e la produzione casearia. La produzione di formaggio \u00e8 radicata soprattutto nel distretto di \"La Gruy\u00e8re\", casa del formaggio groviera. Altri prodotti agricoli comprendono: tabacco, frutta e cereali. L'agricoltura \u00e8 predominante nella parte nord del cantone dove si trova la maggior parte della terra fertile.\nC'\u00e8 dell'industria leggera attorno alla capitale. Altri centri dell'industria leggera sono D\u00fcdingen e Morat. Questi tre centri hanno anche un grosso numero di piccole e medie imprese, molte delle quali operano nel settore dei servizi. Le foreste sono importanti nella regione de \"La Gruy\u00e8re\".\nIl distretto di \"La Sarine\" \u00e8 sede delle centrali usate per la produzione domestica e per l'esportazione di energia elettrica. Le zone di montagna attraggono turisti tutto l'anno. Le regioni dei laghi sono frequentate da turisti - principalmente famiglie - in estate e autunno.\nInfrastrutture e trasporti.\nIl canton Friburgo \u00e8 ben connesso alle altre aree della Svizzera, con autostrade e collegamenti ferroviari rapidi. La ferrovia principale, tra Ginevra e Losanna nel sud-ovest, verso Berna e Zurigo, collega Friburgo agli altri centri della nazione.\nSociet\u00e0.\nEvoluzione demografica.\nLa popolazione del cantone (nel 2016) \u00e8 di 311.914 abitanti.\nLingue.\nIl cantone \u00e8 linguisticamente misto ed \u00e8 attraversato dal confine linguistico tra Svizzera tedesca e romanda. Circa i due terzi della popolazione parlano francese, mentre il restante parla tedesco. Le aree di lingua francese sono nella parte occidentale del cantone, mentre quelle di lingua tedesca sono a est. Ci sono diverse citt\u00e0 bilingui.\nNelle zone di lingua tedesca in ambito quotidiano si parlano dialetti svizzero tedeschi, mentre la zona di lingua francese \u00e8 tradizionalmente di lingua francoprovenzale; quest'ultimo idioma \u00e8 caduto progressivamente in disuso nella regione a partire dal XIX secolo, sostituito dal francese, soprattutto in seguito al suo divieto nelle scuole, revocato solo negli anni 1960; nel XXI secolo il francoprovenzale \u00e8 ancora mantenuto nelle zone rurali da alcuni anziani e a livello culturale e nel 2018 ha ottenuto un riconoscimento come lingua minoritaria.\nReligione.\nIl cantone \u00e8 prevalentemente cattolico. Ci sono diversi monasteri e conventi.\nDistretti.\nIl Canton Friburgo \u00e8 diviso in sette distretti (\"Bezirke)\":\nMunicipalit\u00e0.\nIl cantone \u00e8 diviso in 136 municipalit\u00e0."}
{"id": "16337", "revid": "848247", "url": "https://it.wikipedia.org/wiki?curid=16337", "title": "Pertinace", "text": "Pertinace fu proclamato imperatore il 1\u00ba gennaio 193 e regn\u00f2 per tre mesi, prima di essere assassinato dai pretoriani il 28 marzo 193. Successivamente venne divinizzato.\nBiografia.\nOrigini familiari.\nLa sua carriera prima di divenire imperatore, come si trova documentata nella \"Historia Augusta\", \u00e8 confermata da iscrizioni che si possono ritrovare in molti luoghi. \nNato ad \"Alba Pompeia\" (l'odierna Alba, in provincia di Cuneo), nella \"Regio IX Liguria\", da una famiglia di liberti, Pertinace cominci\u00f2 la carriera come insegnante di grammatica, ma poi decise di cercare un lavoro pi\u00f9 gratificante e con l'aiuto di qualche protettore ebbe l'incarico di ufficiale in una coorte (prefetto della \"cohors IIII Gallorum equitata\") in Rezia.\nCarriera militare.\nInizi\u00f2 la carriera militare come cavaliere e fu posto al comando (\"praefectus cohortis\") di una coorte di fanteria ausiliaria in Siria negli anni compresi tra il 157 ed il 162. Si trattava molto probabilmente della \"Cohors VII Gallorum\". Dopo essersi distinto nella guerra contro i Parti di Lucio Vero (162-166), venne promosso ed inviato in Britannia, prima come \"praepositus\" dell\"'Cohors I o II Tungrorum\" (163-164?), poi come tribuno angusticlavio della Legio VI \"Victrix\" (164-166?). In seguito (attorno al 167), lo troviamo lungo il Danubio come \"praefectus alae\" della \"ala I Flavia Augusta Britannica milliaria\" che era dislocata a \"Sirmium\", sotto il comando dell'allora \"legatus Augusti pro praetore\", Tiberio Claudio Pompeiano, del quale divenne grande amico e suo protetto.\nNegli anni successivi serv\u00ec prima come \"procurator Augusti ad Alimenta\" in \"regio VIII Aemilia\" (per la logistica delle operazioni militari degli anni 167-168 durante le guerre marcomanniche), poi come \"praefectus classis\" \"Germanica\" di stanza a \"Colonia Agrippina\" (poco prima del 169), ed infine come procuratore \"ducenarius\" (con uno stipendium di 200.000 sesterzi) delle tre Dacie (nel 169-170).\nA questo punto della carriera, cadde in disgrazia e venne rimosso dall'incarico di \"procurator Augusti\" in Dacia, vittima probabilmente di intrighi di corte durante il regno di Marco Aurelio, ma subito dopo fu richiamato per assistere Claudio Pompeiano nella guerra contro i Germani, ottenendo importanti successi in Pannonia inferiore e in Dacia (nel 170), forse con il grado di \"legatus legionis\" o di \"dux\" di un esercito formato da alcune \"vexillationes\" affidategli dal suo patrono. Per questi successi l'imperatore romano, Marco Aurelio, gli ottenne un\"adlectio\" in senato e, per compensare l'ingiustizia subita precedentemente (\"iniuria\"), venne promosso tra i \"pretorii\".\nIn seguito sembra abbia affiancato nuovamente Pompeiano in operazioni militari per scacciare le genti germaniche da Norico e Rezia, ottenendo l'incarico di \"legatus legionis\" della \"I Adiutrix\" (171-172), normalmente di stanza a \"Brigetio\". Sembra che abbia combattuto poco dopo lungo il fronte danubiano contro i Naristi (\"in bello Naristarum\") che a quell'epoca si trovavano di fronte alle province romane di Norico e Pannonia superiore.\nNel 175 ricevette per gli alti meriti militari conseguiti negli anni precedenti la nomina a console. Ottenne quindi l'incarico di governare entrambe le due Mesie (\"Superior et Inferior\"), per poi accompagnare, come \"comes Augusti\", Marco Aurelio a causa dell'usurpazione in Oriente di Avidio Cassio (primavera del 175). Poco dopo fece ritorno lungo il fronte danubiano e continu\u00f2 ad amministrare entrambe le due province di Mesia, almeno fino al 178/179.\nDivenne quindi governatore delle \"Tres Daciae\" nel 179/180. Subito dopo questo incarico venne nominato \"legatus Augusti pro praetore\" della Siria dove rimase fino a non pi\u00f9 tardi del 183, quando venne richiamato dal prefetto del pretorio Tigidio Perenne e sostituito da Gaio Domizio Destro. La \"Historia Augusta\" racconta che egli fu costretto a ritirarsi nei suoi possedimenti presso Alba nella \"Regio IX Liguria\".\nLa morte di Perenne permise a Pertinace di tornare in auge alla corte di Commodo, anche grazie alla necessit\u00e0 di reprimere gli ammutinamenti militari che erano scoppiati nel 184 in Britannia. Fu cos\u00ec che la sua carriera riprese e venne nominato governatore dell'isola, dove si rec\u00f2 poco dopo, riuscendo a sedare la rivolta. Qui sembra rimase dal 185 al 187/188. Una volta tornato a Roma, venne nominato \"praefectus Urbis\" (189) e poco dopo proconsole d'Africa (190). Ebbe quindi un secondo consolato, questa volta ordinario, avendo come collega lo stesso imperatore Commodo nel 192. In seguito venne nominato imperatore dal prefetto del pretorio Quinto Emilio Leto e dal cubicolario Ecletto dopo che Commodo fu assassinato l'ultimo giorno di quell'anno (31 dicembre del 192).\nIl principato (193).\nQuello di Pertinace fu un regno corto e inquieto. Devotissimo al Senato, tanto da pensare in un primo momento di cedere il trono al nobile senatore Acilio Glabrione, egli trov\u00f2 le finanze esauste e tent\u00f2 di imitare i risparmi di Marco Aurelio, cercando di riformare le distribuzioni di alimenti e di terre, ma si scontr\u00f2 con l'antagonismo di molti quartieri.\nGli scrittori antichi precisano come la guardia pretoriana si aspettasse la liquidazione di tutti i ministri e fiancheggiatori di Commodo, la confisca dei loro beni e di conseguenza generosi doni con la salita al trono di Pertinace. Pertinace invece non intendeva sanzionare chi aveva semplicemente obbedito per dovere all'imperatore.\nI pretoriani delusi si agitarono fino a che Pertinace non distribu\u00ec loro del denaro, spendendo dalle propriet\u00e0 di Commodo, inclusi concubine e ragazzi che Commodo aveva tenuto presso di s\u00e9 per il suo piacere sessuale. Pertinace successivamente scopr\u00ec all'ultimo momento una cospirazione di un gruppo che voleva sostituirlo e ne fece uccidere tutti i congiurati.\nMa una seconda cospirazione fin\u00ec, il 28 marzo dell'anno 193, con il suo assassinio. La guardia pretoriana assal\u00ec il palazzo imperiale. Abbandonato dalle sue guardie, Pertinace non cerc\u00f2 di fuggire, ma attese l'assalto assieme al suo segretario Ecletto. In un primo momento i soldati si fermarono di fronte al grande coraggio e alle parole di Pertinace, ma un certo Tungas, dopo averli incitati, scagli\u00f2 la lancia e trafisse al petto l\u2019imperatore. Pertinace cadde e si vel\u00f2 il capo, rivolgendo un'ultima preghiera a Giove Vendicatore. I soldati lo finirono con i pugnali mentre Ecletto combatteva coraggiosamente, trafiggendo due soldati prima di essere anche lui ucciso. I pretoriani decapitarono Pertinace e infilarono la sua testa su una lancia, per poi sfilare per le strade di Roma.\nPertinace sembrava essere cosciente del pericolo che correva assumendo il potere: per questo rifiut\u00f2 gli attributi imperiali per la moglie e per il figlio Publio Elvio, per proteggerli dalle conseguenze di un suo eventuale assassinio.\nNiccol\u00f2 Machiavelli ne \"Il Principe\" (cap. XIX \"Come evitare il disprezzo e l'odio\") sostiene che Pertinace era un amante della giustizia e della pace. Ma fu l'amore per questi ideali a condurlo alla morte. Durante l'antica Roma infatti i soldati apprezzavano molto di pi\u00f9 i principi dall'animo bellicoso che dessero sfogo alla loro rapacit\u00e0. Per mantenere il potere era dunque necessario assecondare la corruzione dei soldati, cosa che l'onesto Pertinace, suo malgrado, non fece. Per questo il Machiavelli sottolinea che Pertinace \u00e8 un chiaro esempio di come ci si pu\u00f2 procurare odio anche a causa della troppa onest\u00e0, in quanto nell'arte di governare bisogna essere pronti a \"essere non buoni\" se le circostanze lo richiedono.\nIl successore e la guerra civile.\nDopo aver vinto una vera e propria asta indetta dai pretoriani il ricchissimo senatore Didio Giuliano si proclam\u00f2 quindi nuovo imperatore, atto che scaten\u00f2 una breve guerra civile per la successione, al termine della quale Settimio Severo sconfisse Clodio Albino e Pescennio Nigro e fu acclamato imperatore nell'anno 193. Alla sua salita al potere, Settimio Severo lo riconobbe come legittimo imperatore, e non solo fece pressioni sul Senato perch\u00e9 concedesse l'apoteosi e i funerali di stato. Come nuova divinit\u00e0 assunta al cielo (Divus) a Pertinace per qualche tempo furono organizzati giochi per l'anniversario della salita al potere e per il giorno della sua nascita (1\u00ba agosto)."}
{"id": "16338", "revid": "11", "url": "https://it.wikipedia.org/wiki?curid=16338", "title": "Publio Elvio Pertinace", "text": ""}
{"id": "16339", "revid": "11", "url": "https://it.wikipedia.org/wiki?curid=16339", "title": "Publius Helvius Pertinax", "text": ""}
{"id": "16341", "revid": "124368216", "url": "https://it.wikipedia.org/wiki?curid=16341", "title": "Theo van Gogh", "text": "Il nome Theo van Gogh (o Theodore o Theodorus) pu\u00f2 riferirsi ai seguenti membri della famiglia olandese Van Gogh:"}
{"id": "16343", "revid": "3535", "url": "https://it.wikipedia.org/wiki?curid=16343", "title": "Numero Perfetto", "text": ""}
{"id": "16346", "revid": "114574654", "url": "https://it.wikipedia.org/wiki?curid=16346", "title": "XFree86", "text": "XFree86 \u00e8 un'implementazione libera e open source dell'X Window System che funziona su molti sistemi operativi Unix-like e su Windows NT in quanto parte dell'ambiente Cygwin.\nFino a febbraio 2004 era praticamente universale su GNU/Linux e gli Unix della famiglia BSD, quando alcune modifiche nella licenza con cui \u00e8 distribuito il pacchetto lo hanno reso incompatibile con le licenze GPL e LGPL \nLe prime e principali conseguenze sono state:\n Il successore di XFree86 nei sistemi liberi \u00e8 XOrg nato il 22 gennaio 2004. La licenza di XFree86 \u00e8 invece compatibile con la nuova GPLv3. Il suo file di configurazione \u00e8 XF86Config."}
{"id": "16347", "revid": "1372005", "url": "https://it.wikipedia.org/wiki?curid=16347", "title": "Canton Soletta", "text": "Il Canton Soletta (in tedesco \"Kanton Solothurn\", in francese \"Canton de Soleure\", in romancio \"Chantun Soloturn\") \u00e8 un cantone della Svizzera. Si trova nella parte nord-occidentale della nazione. La sua capitale \u00e8 Soletta.\nGeografia fisica.\nIl Canton Soletta \u00e8 posizionato nella parte nord-ovest della Svizzera. Ad ovest confina con il Canton Giura. Ad ovest e a sud confina con il Canton Berna, ad est con il Canton Argovia. A nord \u00e8 delimitato dal Canton Basilea Campagna. Per ragioni storiche due suoi distretti sono enclavi posizionate lungo il confine con la Francia (dipartimento dell'Alto Reno in Alsazia). Una terza exclave, Steinhof, si trova nel Canton Berna. Le sue terre sono bagnate dal fiume Aar e dai suoi affluenti. Il panorama \u00e8 principalmente piatto, ma comprende le colline pedemontane del Massiccio del Giura. La pianura \u00e8 stata creata dall'Aar.\nLa superficie totale del cantone \u00e8 di 791\u00a0km\u00b2.\nStoria.\nIl cantone consiste di territori acquisiti dalla sua capitale. Per questo motivo la forma del cantone \u00e8 irregolare, soprattutto per le due enclavi lungo il confine francese, che formano due distretti separati del cantone.\nTra il 1798 e il 1803 il cantone fu parte della Repubblica Elvetica. Nel 1803 Soletta fu uno dei 19 cantoni svizzeri che vennero ricostituiti da Napoleone (\"Atto di Mediazione\"). Anche se la popolazione era strettamente cattolica romana, il Canton Soletta non si un\u00ec al movimento separatista cattolico (\"Sonderbund\") del 1845. Similarmente, approv\u00f2 le costituzioni federali del 1848 e 1874. L'attuale costituzione del cantone risale al 1887. Nel 1895, comunque, la costituzione venne pesantemente rivisitata.\nSimboli.\nLo stemma del Canton Soletta \u00e8 composto da due soli colori: bianco e rosso.\nCi sono due leggende sull'origine dello stemma di Soletta:\nEconomia.\nFino al XIX secolo, l'agricoltura era la principale attivit\u00e0 economica del cantone. L'agricoltura \u00e8 ancora importante, ma i settori manifatturiero e dei servizi sono ora pi\u00f9 significativi. Le industrie del cantone sono specializzate in orologi, gioielli, tessile, carta, cemento e componentistica per auto. Fino a non molto tempo fa l'industria calzaturiera era un'importante attivit\u00e0 economica, ma non \u00e8 riuscita a stare al passo della competizione globale.\nNel cantone sorge la centrale nucleare di G\u00f6sgen, che ha iniziato il suo funzionamento nel 1979.\nInfrastrutture e trasporti.\nIl cantone \u00e8 ben connesso alle altre regioni della Svizzera, sia con le strade che con le ferrovie. C'\u00e8 un grosso nodo ferroviario a Olten che dirige i treni verso Ginevra, Zurigo, Berna, Basilea e verso il Cantone Ticino via Lucerna.\nSociet\u00e0.\nEvoluzione demografica.\nLa popolazione \u00e8 principalmente di lingua tedesca. Il cantone, tradizionalmente cattolico, ha, ora, anche a causa della forte immigrazione un quadro confessionale pi\u00f9 vario, come emerge dai dati del censimento dell'anno duemila:\nDistretti.\nIl Canton Soletta \u00e8 diviso in 10 \"Bezirke\", raggruppati in cinque circoscrizioni elettorali, chiamate \"Amteien\". Dal 2005 i distretti hanno un significato solo statistico:"}
{"id": "16357", "revid": "1318658", "url": "https://it.wikipedia.org/wiki?curid=16357", "title": "Canton Basilea Citt\u00e0", "text": "Il Canton Basilea Citt\u00e0 (in tedesco e svizzero tedesco: \"Basel-Stadt\") \u00e8 uno dei 26 cantoni della Svizzera. Il suo territorio \u00e8 costituito dai comuni di Basilea, Bettingen e Riehen. Viene a volte chiamato semplicemente Basilea Citt\u00e0.\nGeografia fisica.\nIl Canton Basilea Citt\u00e0 si trova nel nord della Svizzera. Confina con la Germania (circondario di L\u00f6rrach nel Baden-W\u00fcrttemberg) e la Francia (dipartimento dell'Alto Reno in Alsazia) a nord, e con il Canton Basilea Campagna (distretto di Arlesheim) a sud. Il territorio del cantone \u00e8 attraversato dal fiume Reno.\nCon i suoi 37\u00a0km\u00b2, \u00e8 il cantone pi\u00f9 piccolo di tutta la Svizzera.\nStoria.\nIl Canton Basilea Citt\u00e0 venne creato quando il Canton Basilea venne diviso nel 1833. Il risultato di questa divisione furono due mezzi cantoni: Basilea Citt\u00e0 e Basilea Campagna. La divisione in s\u00e9 venne causata dal Canton Basilea Campagna, e ironicamente, la costituzione di Basilea Citt\u00e0 non riconosce l'altra met\u00e0 del cantone. Una nuova costituzione \u00e8 attualmente (2003) allo studio.\nIl Canton Basilea si un\u00ec alla Confederazione Svizzera nel 1501.\nPolitica.\nBasilea Citt\u00e0 \u00e8 un semicantone. Ci\u00f2 significa che invia solo un rappresentante al Consiglio degli Stati. La capitale del Canton Basilea Citt\u00e0 \u00e8 la citt\u00e0 di Basilea. L'attuale costituzione del cantone risale al 1889.\nIl parlamento del cantone viene chiamato \"Grosser Rat\" ed ha 130 membri, che sono eletti con un mandato di quattro anni. Ci sono attualmente (2003) nove diversi partiti politici rappresentati in parlamento. Con 38 mandati, i membri del parlamento senza affiliazione politica costituiscono un nutrito gruppo.\nL'organo che detiene il potere esecutivo del cantone (il \"Regierungsrat\") \u00e8 composto da sette membri. Attualmente (2003) ci sono cinque partiti politici rappresentati nell'esecutivo.\nAmministrativamente \u00e8 diviso in 3 comuni:\nEconomia.\nCon un PIL pro capite di 185 826 franchi svizzeri nel 2017 (pari a circa 189 542 dollari), il Canton Basilea Citt\u00e0 \u00e8, in termini pro capite, il cantone pi\u00f9 ricco della Svizzera, risultando in una ricchezza pro capite maggiore del Principato di Monaco (primo Stato Sovrano al mondo secondo tale parametro). L'industria chimica e farmaceutica sono di grande importanza per il cantone. Ci sono diverse multinazionali nella citt\u00e0 di Basilea, che attirano lavoratori da entrambi i cantoni di Basilea e dalle aree oltre confine in Francia e Germania e dal mondo intero. Banca e finanza sono importanti, cos\u00ec come il settore dei servizi in generale. Piccole e medie imprese danno impiego a un numero significativo di persone, sia in citt\u00e0 che nelle due municipalit\u00e0.\nTurismo.\nLa citt\u00e0 viene comunemente descritta come la capitale culturale della Svizzera. Nel cantone si trovano pi\u00f9 di 40 musei, facendo della citt\u00e0 e della sua regione uno dei centri culturali pi\u00f9 grandi, in relazione alla popolazione, d'Europa. \nCultura.\nIl carnevale della citt\u00e0 di Basilea (\"Baasler Fasnacht\"), \u00e8 uno dei principali eventi culturali dell'anno. Il carnevale \u00e8 uno dei pi\u00f9 grandi della Svizzera e attrae una grossa folla ogni anno, nonostante il fatto che inizi fin dalle quattro del mattino (\"Morgenstreich\").\nIl cantone di Basilea \u00e8 rinomato per due tipi dei suoi biscotti. Il \"Basler L\u00e4ckerli\" \u00e8 fatto di miele e farina e viene gustato come specialit\u00e0 per tutto l'anno. Il \"Basler Brunsli\" \u00e8 fatto di mandorle e viene gustato principalmente a Natale in tutta la Svizzera.\nSociet\u00e0.\nEvoluzione demografica.\nLa popolazione del cantone \u00e8 principalmente di lingua tedesca e religione protestante. La lingua ufficiale \u00e8 il tedesco.\nInfrastrutture e trasporti.\nBasilea \u00e8 servita da un aeroporto, l'Aeroporto di Basilea-Mulhouse-Friburgo, situato per\u00f2 non sul territorio del cantone, ma su quello alsaziano. Il cantone \u00e8 ben connesso sia dai treni che tramite autostrade, al resto della Svizzera e a Francia e Germania.\nBasilea \u00e8 un importante snodo ferroviario che si collega a Parigi, Bruxelles e Berlino con treni rapidi diretti. Ogni paese del Dreil\u00e4ndereck ha la sua propria stazione, cio\u00e8 Basel SBB (Svizzera) e B\u00e2le SNCF che si trovano l'una accanto all'altra, mentre la stazione della Germania (Basel Bad. Bahnhof) si trova all'altro capo della citt\u00e0. Ma la gran parte dei treni provenienti dall'Italia arrivano a Basel SBB.\nBasilea ha un porto per le navi sul fiume Reno. Questo porto \u00e8 di grande importanza per la Svizzera (che non ha sbocco al mare), in quanto offre l'unico collegamento al mare della nazione. Il porto beneficia di buoni collegamenti sia via treno che via strada.\nLa citt\u00e0 di Basilea \u00e8 dotata di un efficiente sistema di trasporti pubblici che collega la citt\u00e0 con i sobborghi e dintorni. Gli autobus e i tram di Basilea sono verdi e circolano ogni 7 minuti rispettivamente ogni 15 minuti dalle 20 fino a mezzanotte.\nLe principali linee di tram circolano in centro, mentre la linea 10 collega Arlesheim con Rodersdorf e il tram 11 vi porta da Aesch a Saint Louis (in Francia). Normalmente i biglietti si fanno al distributore automatico che si trova ad ogni fermata, ma chi pernotta a Basilea riceve gratuitamente il Mobility Ticket, un abbonamento che d\u00e0 libero accesso ai mezzi pubblici.\nInoltre ci sono diverse linee S-Bahn, treni che collegano la citt\u00e0 con i dintorni oltrepassando i confini. I treni circolano ogni mezz'ora e portano i viaggiatori da Brugg/Laufenburg a Basel SBB proseguendo per Mulhouse (Francia) (S-Bahn 1), da Olten a Basel SBB proseguendo per Porrentruy (S3), da Basel SBB a Offenburg (Germania) (S4), da Basel Bad. Bahnhof a Zell i.W. (Germania) (S6) e a Waldshut (Germania) (S7)."}
{"id": "16364", "revid": "36426", "url": "https://it.wikipedia.org/wiki?curid=16364", "title": "Asmara", "text": "Asmara (anche con l'articolo, l'Asmara; : ; in tigrino: \u12a0\u1235\u1218\u122b \"Asmer\u00e0\"; in arabo: \u0623\u0633\u0645\u0631\u0627 \"Asmar\u0101\") \u00e8 la capitale, la citt\u00e0 pi\u00f9 popolata e il principale centro industriale, economico e culturale dell'Eritrea, nonch\u00e9 capoluogo della Regione Centrale. Dall'8 luglio 2017 la citt\u00e0 \u00e8 stata dichiarata patrimonio dell'umanit\u00e0 dall'UNESCO per la sua architettura modernista e razionalista, realizzata durante l'occupazione italiana. Si tratta del primo sito dell'Eritrea iscritto nella lista dei patrimoni dell'umanit\u00e0.\nGeografia.\nSorge su un altopiano ad oltre 2.300\u00a0m s.l.m. e gode di un clima particolarmente mite e salubre (la temperatura media annua \u00e8 di circa 17\u00a0\u00b0C). \u00c8 sede di industrie tessili, dell'abbigliamento e della lavorazione della carne.\nStoria.\nOrigini.\nAsmara nacque nel XII secolo, dall'unione di quattro villaggi. Originariamente vi erano infatti quattro clan che occupavano l'area dove sorge oggi la citt\u00e0: i Gheza Gurtom, i Gheza Shelele, i Gheza Serenser e i Gheza Asmae. Incoraggiati dalle famiglie, i leader dei quattro clan decisero di unirsi per fronteggiare i banditi che imperversavano nell'area. Dopo la vittoria, la zona fu chiamata Arbaete Asmara (\u12a0\u122d\u1263\u12a5\u1270 \u12a3\u1235\u1218\u122b), che in lingua tigrina significa: \"I quattro sono uniti\". Nonostante quella fusione, Asmara (il prefisso \"Arbaete\" cadde ben presto in disuso) continu\u00f2 ad essere un villaggio di etnia tigrina, e tale rimase ancora a lungo: fu infatti solo a partire dagli anni ottanta del XIX secolo che la popolazione della localit\u00e0 inizi\u00f2 ad incrementarsi in maniera significativa, anche grazie all'attribuzione del ruolo di capoluogo della regione e alla fondazione di un mercato locale per ordine di Ras Alula. Un'altra leggenda narra che in queste zone la Regina di Saba avesse dato alla luce il figlio di re Salomone, Menelik I.\nAsmara durante la colonizzazione italiana.\nLa citt\u00e0 fu occupata dalle truppe italiane nel 1889 e divenne capitale della colonia nel 1897. Nel 1887 gli italiani, sotto la direzione dell'ingegnere Emilio Olivieri, costruirono la prima tratta della ferrovia che partendo da Massaua raggiungeva il forte militare di Saati, a poche decine di chilometri da Asmara. Successivamente, durante l'amministrazione del governatore Ferdinando Martini, la linea fu prolungata, sotto la direzione dell'ingegnere Francesco Schupfer, fino ad Asmara, raggiunta nel dicembre del 1911, passando attraverso la citt\u00e0 di Ghinda. Fra gli edifici pi\u00f9 tipici della prima fase edilizia si annoverano la chiesa della Beata Vergine del Rosario ed il teatro dell'Opera.\nFin dagli anni venti, grazie al governatore trevigiano Jacopo Gasparini, ma ancor pi\u00f9 nel decennio successivo, il profilo architettonico della citt\u00e0 mut\u00f2 radicalmente, con la costruzione di nuove strutture ed edifici in stile razionalista e art d\u00e9co, che portarono la citt\u00e0 ad essere soprannominata \"piccola Roma\". L'edilizia degli anni venti e trenta, nonch\u00e9 la presenza coloniale italiana, sono ancora oggi ben rintracciabili, sia nei principali edifici della citt\u00e0, sia nel nome di numerosi locali pubblici ed esercizi commerciali (\"Bar Vittoria\", \"Casa degli Italiani\", \"La ferramenta\", \"Casa del formaggio\", \"Pasticceria moderna\").\nTra gli edifici pi\u00f9 notevoli del periodo coloniale fascista da segnalare il cinema Impero, costruito nel 1937 e considerato uno degli esempi pi\u00f9 emblematici in stile art d\u00e9co, e la stazione di servizio Fiat Tagliero, un impressionante edificio in stile futurista costruito nel 1938 a forma di aeroplano e dotato di due incredibili \"ali\" autoportanti che destano viva impressione ancora oggi. Il 1\u00ba aprile 1941, durante la seconda guerra mondiale, Asmara fu occupata, insieme al resto dell'Eritrea, dalle truppe britanniche del generale William Platt.\nAsmara nel secondo dopoguerra.\nLa permanenza delle truppe dell'Impero britannico ad Asmara si protrasse fino al 1952, anno dell'associazione dell'Eritrea, come unit\u00e0 federata dotata di ampia autonomia, all'Impero d'Etiopia. In quello stesso anno la citt\u00e0 torn\u00f2 ad essere capitale dell'Eritrea, e vi rest\u00f2 fino al 1960, allorquando l'Etiopia, in forma del tutto unilaterale e contro la volont\u00e0 del popolo eritreo, inizi\u00f2 a smantellare le strutture federali che univano i due Stati (per dare vita, nel 1962, ad uno stato fortemente centralizzato), declassando Asmara al rango di semplice capoluogo di provincia. Il 31 gennaio 1975 inizi\u00f2 la guerra di liberazione dal dominio etiopico con l'attacco alla citt\u00e0 da parte del Fronte di Liberazione del Popolo Eritreo (FLPE). Il 24 maggio 1991 la citt\u00e0 venne liberata definitivamente dalla dominazione etiopica dal FLPE, la massima organizzazione patriottica eritrea, da tempo in lotta contro l'esercito di occupazione abissino presente sul posto. Il trionfale esito del plebiscito popolare per la definitiva separazione del Paese dall'Etiopia, che raccolse oltre il 98% di consensi, permise ad Asmara, nel 1993, di divenire la capitale di un'Eritrea repubblicana e indipendente.\nUNESCO patrimonio dell'umanit\u00e0.\nAsmara \u00e8 stata inserita dall'UNESCO nella lista dei patrimoni dell'umanit\u00e0 nel luglio del 2017, diventanto la prima citt\u00e0 moderna ad essere inserita nella sua interezza. L'aggiunta \u00e8 stata effettuata durante la 41esima sessione della World Heritage Committee. La citt\u00e0 ha decine di architetture ed edifici Art d\u00e9co, futuristi, modernisti e razionalisti, costruiti durante il periodo dell'Eritrea italiana. La citt\u00e0 \u00e8 soprannominata \"La piccola Roma\", \u00e8 situata a 2000 metri sopra il livello del mare, ed era un luogo ideale per costruire grazie al clima relativamente fresco; l'architettura mostra una combinazione di materiali locali ed italiani. Alcuni edifici da segnalare includono: il Fiat Tagliero, il Bar Zilli, il teatro dell'opera, hotel, e cinema come il Cinema Impero.\nNella dichiarazione dell'UNESCO si legge:\n\"\u00c8 un esempio eccezionale di primo modernismo urbano dell'inizio del ventesimo secolo e la sua applicazione in un contesto africano.\"\nClima.\nAsmara ha due climi prevalenti, conosciuti come Clima della savana e freddo Clima steppico. Ci sono circa 483\u00a0mm di pioggia in un anno. \u00c8 secco per 185 giorni l'anno con una umidit\u00e0 media del 51% ed un indice UV di 6.\nSociet\u00e0.\nLingue e dialetti.\nNella citt\u00e0 \u00e8 ancora conosciuta la lingua italiana, molto di pi\u00f9 che nel resto del Paese, soprattutto dalle persone di una certa et\u00e0 e dagli studenti degli istituti della scuola italiana. L'italiano influenz\u00f2 con qualche termine anche la lingua tigrina parlata dagli eritrei poich\u00e9 la citt\u00e0 fu occupata dal governo italiano. Anche la maggior parte di qualche centinaio di ultimi italo-eritrei risiede in questa citt\u00e0.\nIstruzione.\nScuole.\nLe scuole statali del governo Eritreo in Asmara sono suddivise in Scuola Internazionale di Asmara Scuola Elementare Maarnet, Scuola Elementare Mai Chehot, Scuola Elementare Mai Temenai, Scuola Elementare Meqeyro, Scuola Elementare Mereb, Scuola Elementare Mirana, Scuola Elementare Midri Babur, Scuola Elementare Dogali, Scuola per i non vedenti Abreha Bahta, Scuola Internationale Hagos, Scuola Secondaria Harbegnatat, Scuola Secondaria Sultano Ibrahim, Scuola Secondaria comprensiva Keyih Bahri.Ad Asmara vi sono inoltre le seguenti scuole statali italiane: Scuola dell'Infanzia \"Maria Montessori\", Istituto Onnicomprensivo e Liceo Sperimentale \"Guglielmo Marconi\".\nUniversit\u00e0.\nL'Universit\u00e0 di Asmara venne fondata nel 1958.\nEconomia.\nL'Eritrean Airlines e molte altre aziende hanno sede nella citt\u00e0, come l'Eritrean Telecommunications Corporation. La televisione nazionale eritrea Eri-TV dispone di molti studi dislocati in vari punti della capitale.\nL'azienda Birra Asmara aperta nel 1939 sotto il nome di Melotti \u00e8 situata in citt\u00e0 ed impiega circa 600 dipendenti. La'azienda produce diversi tipi di bibite oltre alla famosa birra abbiamo il Rum e il Gin. Inoltre l'azienda opera come sponsor della squadra di calcio locale Asmara Brewery FC chiamata anche \"Asmara Birra\".\nInfrastrutture e trasporti.\nStrade.\nDopo l'indipendenza eritrea, vennero presentati vari progetti di costruzione per le strade di Asmara. Ci fu la volont\u00e0 di rinnovare le vecchie strade e di costruire nuove autostrade. Nonostante questi propositi, Asmara resta una delle capitali pi\u00f9 isolate d'Africa dal punto di vista dei trasporti, con solo cinque strade che collegano Asmara con il resto del paese.\nFerrovie.\nLa stazione di Asmara \u00e8 capolinea della linea per Massaua.\nAeroporti.\nVicino alla citt\u00e0 \u00e8 presente l'Aeroporto Internazionale di Asmara Giovanni IV, base della compagnia di bandiera Eritrean Airlines.\nImpianti a fune.\nTra il 1937 e il 1941 fu attiva la teleferica Massaua-Asmara, che collegava il porto di Massaua con la capitale eritrea. All'epoca della costruzione era il pi\u00f9 lungo impianto a fune del mondo: ben 75 km.\nSport.\nFino al 1972 si correva una gara automobilistica sulle strade cittadine, il Circuito dell'Asmara. Dal 2013 si organizza una corsa ciclistica, l'Asmara Circuit.\nCalcio.\nAd Asmara sorge lo Stadio Denden, che ospita le partite del Denden Football Club."}
{"id": "16365", "revid": "125381625", "url": "https://it.wikipedia.org/wiki?curid=16365", "title": "Filosofia medievale", "text": "La filosofia medievale costituisce un imponente ripensamento dell'intera tradizione classica sotto la spinta delle domande poste dalle tre grandi religioni monoteiste. \nLa patristica.\nIn Europa la diffusione del Cristianesimo all'interno dell'Impero romano segn\u00f2 la fine della filosofia ellenistica e l'inizio della Patristica, dalla quale si svilupper\u00e0 la filosofia medievale.\n La Patristica, cio\u00e8 il pensiero degli antichi padri della Chiesa, rappresent\u00f2 il primo tentativo di fusione fra la tradizione ebraica e la filosofia greca, di cui costoro cercarono di assimilare profondamente il senso del \"logos\", concetto chiave della filosofia greca, in particolare di quella stoica e neoplatonica: \"logos\" significava la ragione e il fondamento universale del mondo, in virt\u00f9 del quale la realt\u00e0 terrena veniva ricondotta ad un principio intellettivo ideale, in cui risiederebbe la vera dimensione dell'essere. Soprattutto in Plotino, l'ultimo dei grandi filosofi greci, si avvertiva il tema della trascendenza dell'Idea platonica, da lui concepita come la forza spirituale che plasma gli organismi viventi secondo un progetto prestabilito.\nSe i primi cristiani accolsero con accenti diversi la filosofia pagana, senza identificare automaticamente i suoi sistemi di pensiero con il messaggio evangelico, e anzi con una certa coscienza critica che in Tertulliano si tramuta in aperta diffidenza, Giustino fu invece tra i primi a identificare il Cristo incarnato con il \"logos\" dei greci, termine che egli trovava adoperato nel prologo di Giovanni.\nAd ogni modo, almeno fino al 200, la patristica si dedic\u00f2 essenzialmente alla difesa del cristianesimo contro i suoi avversari. Tra costoro vi erano i cosiddetti \"padri Apologisti\". Solo in seguito cominciarono invece a sorgere i primi grandi sistemi di filosofia. Un importante contributo in tal senso venne da Clemente Alessandrino; come Giustino, anche Clemente arriv\u00f2 a sostenere che Dio aveva dato la filosofia ai Greci \u00abcome un Testamento loro proprio\u00bb. Per lui la tradizione filosofica greca, quasi al pari della Legge mosaica per gli Ebrei, \u00e8 ambito di \"rivelazione\": sono due rivoli che in definitiva vanno verso lo stesso \"Logos\".\nIl maggiore esponente della Patristica fu quindi Agostino di Ippona: questi divenne un vescovo neoplatonico, e concili\u00f2 la filosofia greca con la fede cristiana riprendendo da Plotino il tema delle tre nature o ipostasi divine (Uno, Intelletto e Anima) e identificandole con le tre Persone della Trinit\u00e0 cristiana (Padre, Figlio e Spirito Santo), ma concependo il loro rapporto di processione non pi\u00f9 in senso degradante, ma in un'ottica di parit\u00e0-consustanzialit\u00e0. Secondo Agostino ci sono dei limiti oltre i quali la ragione non pu\u00f2 andare, ma se Dio illuminer\u00e0 la nostra anima con la fede riuscir\u00e0 placare la nostra sete di conoscenza. Agostino riprese da Plotino anche la concezione del male come semplice \"assenza\" di Dio: esso \u00e8 dovuto perci\u00f2 alla disobbedienza umana. A causa del peccato originale nessun uomo \u00e8 degno della salvezza, ma Dio pu\u00f2 scegliere in anticipo chi salvare; ci\u00f2 non toglie che noi possediamo comunque un libero arbitrio.\nCon Agostino emerse tuttavia, su questo punto, una differenza peculiare della filosofia cristiana rispetto a quella greca, nella quale era certamente presente l'idea della contrapposizione tra bene e male, ma era assente la nozione del peccato, per cui non c'era una visione lineare della storia come percorso di riscatto verso la salvezza. Agostino invece ebbe presente come la lotta tra bene e male si svolge soprattutto nella storia. Ci\u00f2 comport\u00f2 anche una riabilitazione della dimensione terrena rispetto al giudizio negativo che ne aveva dato il platonismo. Ora anche il mondo e gli enti corporei hanno un loro valore e significato, in quanto frutti dell'amore di Dio. Si tratta di un Dio vivo e Personale che sceglie volontariamente di entrare nella storia umana. All'amore ascensivo tipico dell\"eros\" greco, Agostino affianc\u00f2 pertanto l'amore discensivo di Dio per le sue creature, proprio dell\"agape\" cristiano.\nLa valorizzazione della storia e dell'esistenza terrena port\u00f2 nel V secolo ad una novit\u00e0 rispetto ai modelli orientali incentrati sull'esperienza mistica, e cio\u00e8 alla nascita dell'attivit\u00e0 monastica istituita da Benedetto da Norcia, autore della celebre regola \u00abprega e lavora\u00bb: il lavoro manuale divenne un elemento importante nel percorso di salvezza del cristiano. Accanto alla vita spirituale c'\u00e8 anche la vita quotidiana: si affaccia cos\u00ec per la prima volta l'idea del progresso, di un'evoluzione universale a cui ognuno \u00e8 chiamato a contribuire, e che sar\u00e0 un elemento centrale di tutta la filosofia medievale.\nL'opera dei benedettini risult\u00f2 tanto pi\u00f9 importante anche per le ore dedicate allo studio: il loro lavoro di copiatura di testi antichi, non solo religiosi, ma anche scientifici e letterari, salv\u00f2 infatti numerose opere dell'et\u00e0 greca e romana che poterono cos\u00ec attraversare i secoli e giungere all'et\u00e0 moderna. Il sapere allora diffuso dai monasteri e dalle abbazie pot\u00e9 inoltre facilmente ottenere il monopolio sull'insegnamento anche a seguito della definitiva chiusura dell'Accademia di Atene nel 529 ad opera di Giustiniano dopo vari periodi di alterne interruzioni della sua attivit\u00e0.\nDal V all'VIII secolo vi fu quindi l'ultimo sviluppo della Patristica, che consistette pi\u00f9 che altro nella rielaborazione di dottrine gi\u00e0 formulate, ma in parte anche in nuove riflessioni. Tra i pi\u00f9 originali vi fu Boezio, ritenuto uno dei precursori della scolastica e della disputa sugli universali, riguardante la definizione delle essenze attribuibili a generi e specie universali. Boezio suddivise la filosofia in tre tipi di esseri:\ngli \"intellettibili\", che sono gli esseri immateriali, concepibili solo dall'intelletto, senza l'ausilio dei sensi, come Dio, gli angeli, le anime; il ramo della filosofia che di questi si occupa \u00e8 propriamente la teologia. Gli \"intelligibili\" invece sono gli intellettibili calati nelle realt\u00e0 materiali, le quali vengono percepite dai sensi pur essendo sempre concepibili dall'intelletto. E infine la \"natura\", oggetto della fisica, studiata da sette discipline che saranno suddivise in \"trivium\" e \"quadrivium\".\nNello Pseudo-Dionigi l'Areopagita si trova invece la prima esplicita distinzione tra \"teologia negativa\" e \"teologia affermativa\": mentre quest'ultima arriva a Dio tramite un progressivo accrescimento di tutte le qualit\u00e0 finite di ogni singolo oggetto, la prima al contrario procede per decrescita e diminuzione fino ad eliminare ogni contenuto dalla mente, poich\u00e9 Dio, essendo superiore a tutte le realt\u00e0 possibili e immaginabili, non \u00e8 identificabile con nessuna di esse. Si notano in lui gli influssi del neoplatonismo agostiniano.\nAnche l'irlandese Scoto Eriugena, teologo di epoca carolingia e autore del \"Periphyseon\" (o \"De divisione naturae\"), riprese la riflessione tipicamente agostiniana sul rapporto dualistico e complementare tra fede e ragione che in Dio necessariamente coincidono, risolvendolo in un cerchio; privilegiando la via negativa, egli vedeva Dio come superiore sia all'essere che al non-essere, come il punto in cui il dualismo della realt\u00e0 si ricompone in unit\u00e0. Egli segu\u00ec pertanto l'interpretazione di Dionigi l'Areopagita, del quale tradusse in latino il \"Corpus Areopagiticum\", e del quale ribad\u00ec la concezione che le idee platoniche sussistono nel Verbo ma non coincidono con esso: sono infatti opera del Padre. Ritenendo gli universali \"ante rem\", Scoto Eriugena prese quindi posizione a favore del realismo estremo nella disputa sugli universali.\nL'aristotelismo arabo e giudaico.\nMentre in Europa si diffondeva il platonismo, durante tutto il Medioevo gli arabi avevano mantenuto viva la tradizione filosofica facente capo ad Aristotele, con commenti e traduzioni del filosofo greco, e sviluppando interessi per le scienze naturali. Si trattava di un aristotelismo penetrato in Medio Oriente attraverso l'interpretazione che ne aveva dato in epoca ellenistica Alessandro di Afrodisia, mescolato con motivi giudaici, cristiani, e soprattutto neoplatonici. In questo sincretismo di culture, favorito dall'espansione araba verso l'Occidente, fiorirono nuovi centri come Bagdad, Granada, Cordova, e Palermo.\nTra le figure pi\u00f9 importanti dell'ambito islamico, che cercarono di conciliare l'adesione al \"Corano\" con le esigenze della ragione, vi furono Al-Kindi, Al-Farabi, Ibn Bajjah, Avicenna, e Averro\u00e8. Avicenna in particolare fu anche medico, autore di un \"Canone della medicina\" e del \"Libro della Guarigione\", nei quali si proponeva di far guarire l'anima dall'ignoranza. Influenzato da Plotino, sostenne che il mondo non \u00e8 creato nel tempo, ma originato per emanazione dall'Uno, secondo un processo di concause che vede Dio generare indirettamente i livelli astrali inferiori, l'ultimo dei quali \u00e8 l'aristotelico Intelletto Attivo, da lui associato alla Luna. Pur essendone partecipi, i singoli uomini possiedono soltanto un intelletto potenziale.\nAverro\u00e8 invece presuppone che il mondo esista per l'azione diretta di Dio, ma sempre in un contesto fuori dal tempo. Sostenne in un'ottica neoplatonica e con un certo approccio panteistico una corrispondenza tra le Sfere Celesti e la Terra sublunare, ma a differenza di Avicenna separ\u00f2 anche l'Intelletto passivo dalle singole anime umane: per lui l'attivit\u00e0 intellettiva, sia agente che potenziale, \u00e8 unica e identica in tutti gli uomini, e non coincide con nessuno di essi. Sottoponendo a critica tutta la conoscenza, sottoline\u00f2 come la percezione sensibile abbia bisogno dell'Intelletto Agente per elevarsi all'astrazione, senza il quale essa produce saperi variabili da uomo a uomo. In soccorso deve quindi giungere la religione, che si affianca alla ricerca filosofica riservata invece a pochi. La doppia verit\u00e0, concetto attribuito erroneamente a lui, \u00e8 in realt\u00e0 una semplificazione della sua dottrina, che anzi ebbe presente come le verit\u00e0 di fede e di ragione debbano costituire un'unica sola verit\u00e0, conoscibile dai pi\u00f9 semplici tramite la rivelazione e i sentimenti, e dai filosofi cui spetta invece il compito di riflettere scientificamente sui dogmi religiosi presenti in forma allegorica nel \"Corano\".\nTra le numerose opere di Averro\u00e8, che spaziano nei campi pi\u00f9 svariati, la pi\u00f9 imponente fu il \"Commentario\" alle opere di Aristotele, che lo rese noto nell'Europa cristiana.\nIn ambito ebraico, invece, si era avuto gi\u00e0 con Filone di Alessandria (I secolo d.C.) un primo tentativo di conciliare la Legge mosaica con la filosofia platonica, tentativo tuttavia che aveva avuto maggior seguito presso i primi cristiani. Sar\u00e0 con Avicebron, e poi con Mos\u00e8 Maimonide, che si ha un effettivo confronto tra la fede ebraica e il retaggio culturale greco. Maimonide incentr\u00f2 la sua riflessione su alcuni princ\u00ecpi fermi riguardanti l'esistenza di Dio e la sua immortalit\u00e0. Egli si serv\u00ec dell'aristotelismo, influenzato anche nel suo caso da numerosi concetti neoplatonici, per conciliare la fede nella \"Torah\" e nel \"Talmud\" con forme razionali di speculazione filosofica, sostenendo la trascendenza di Dio, la libera volont\u00e0 umana e divina, e l'origine creazionistica del mondo, ma negando come Averro\u00e8 l'immortalit\u00e0 dell'anima individuale.\nLa scolastica.\nA partire dall'anno Mille \u00e8 particolarmente significativa la nascita della filosofia scolastica, cos\u00ec chiamata dall'istituzione delle \"scholae\", ossia di un sistema scolastico-educativo diffuso in tutta Europa, e che garantiva una sostanziale uniformit\u00e0 di insegnamento. Le origini della scolastica si possono rintracciare gi\u00e0 in Carlo Magno, il quale, dando avvio alla \"rinascita carolingia\" aveva fondato ad Aquisgrana intorno al 794 la \"Schola palatina\", per favorire l'istruzione delle genti e la diffusione del sapere servendosi dei monaci benedettini. Gli insegnamenti, concernenti le cosiddette \u00abarti liberali\u00bb, erano divisi in due rami:\nCon l\"Admonitio Generalis\" Carlo Magno aveva quindi cercato di formare un metodo di studio che fosse praticato in tutto il Sacro Romano Impero. Gradatamente si svilupp\u00f2 cos\u00ec un tipo di insegnamento detto \"scolastico\", che prender\u00e0 sempre pi\u00f9 a distinguersi dall'ambiente monastico in cui era nato, sviluppando una forma di sapere pi\u00f9 autonoma.\n\u00abPadre della Scolastica\u00bb \u00e8 comunque considerato l'abate benedettino Anselmo d'Aosta, poi divenuto arcivescovo di Canterbury, che cerc\u00f2 una convergenza tra fede e ragione nel solco della tradizione platonica e agostiniana. Le sue due opere principali vertono sull'argomento ontologico dell'esistenza di Dio, che nel \"Monologion\" viene da lui trattato \"a posteriori\" partendo dalla considerazione che, se qualcosa esiste, occorre ammettere un Essere supremo come principio della catena ontologica che lo rende possibile. Nel \"Proslogion\", invece, Anselmo espone una prova \"a priori\", in base alla quale Dio \u00e8 l'Ente massimo di cui non si pu\u00f2 pensare nulla di pi\u00f9 grande; chi nega che a questo concetto dell'intelletto corrisponda una realt\u00e0, necessariamente si contraddice, perch\u00e9 allora si potrebbe pensare che l'Ente massimo sia minore di qualcosa ancora pi\u00f9 grande che abbia anche l'esistenza. \nAnselmo fu un sostenitore della realt\u00e0 degli universali come \"ante rem\", cio\u00e8 appunto \"a priori\", precedenti l'esperienza. La sua posizione fu appoggiata da Guglielmo di Champeaux (esponente di un realismo oggi assimilabile pi\u00f9 che altro all'idealismo), ma avversata da Roscellino, fautore invece di un nominalismo estremo con cui giungeva a sostenere che le tre Persone della Trinit\u00e0 fossero tre realt\u00e0 fra loro distinte, per quanto identiche per il potere e la volont\u00e0: la loro comune essenza, la divinit\u00e0, era dunque solo un nome, un \"flatus vocis\". Roscellino fu per questo accusato di triteismo. Nella polemica si inser\u00ec anche Pietro Abelardo, pi\u00f9 favorevole al concettualismo, dando luogo a una disputa che fu il tratto caratteristico della Scolastica, protraendosi per vari secoli.\nL'evoluzione dei centri urbani, intanto, favorita da una concezione del lavoro rivolta alla costruzione del benessere comune e incentrata sull'opera della collettivit\u00e0, aveva portato alla Rinascita dell'anno Mille e poi a quella del XII secolo, durante le quali i filosofi medioevali andarono sempre pi\u00f9 stabilire le proprie sedi nelle scuole annesse alle cattedrali, o nelle Universit\u00e0 come quelle di Bologna e Parigi. Tra gli istituti di nuova formazione acquist\u00f2 notevole prestigio la scuola di Chartres, che si richiamava al pensiero neoplatonico di Agostino d'Ippona e di Boezio. Nell'ambito della disputa sugli universali gli scolastici di Chartres sostennero che le idee sono del tutto \"a priori\", essendo creature del Padre, mentre sul piano cosmologico seguirono l'interpretazione data da Calcidio al \"Timeo\" di Platone, identificando lo Spirito Santo con la platonica Anima del mondo, secondo la tesi fatta propria gi\u00e0 da Abelardo. Ammettendo per\u00f2 l'immanenza dello spirito nella Natura, questa fu concepita come una totalit\u00e0 organica e indipendente, oggetto di studi separati rispetto alla teologia.\nContemporaneamente, presero vita anche nuovi fermenti religiosi miranti a rinnovare la Chiesa, come la Congregazione dei monaci Cluniacensi sviluppatasi intorno all'anno Mille, o l'Ordine dei Monaci Cistercensi, che assunse notevole incremento e vigore grazie all'opera di Bernardo di Chiaravalle. Questi propose una via mistica alla speculazione filosofica: secondo Bernardo l'unico modo per giungere alla verit\u00e0 consiste nella pratica della contemplazione e della preghiera, e non nell'astratto ragionamento. A lui si contrappose Pietro Abelardo, il quale sosteneva invece che \u00abnon si pu\u00f2 credere in nulla se prima non lo si \u00e8 capito\u00bb.\nAgli inizi del Duecento nacquero altri due nuovi movimenti, uno fondato dallo spagnolo Domenico di Guzm\u00e1n, la cui predicazione si basava sull'efficacia degli argomenti e la forza della persuasione, l'altro da Francesco d'Assisi, che mirava invece a convertire tramite un esempio di vita umile, semplice, e in armonia con la natura. Il primo si sarebbe orientato verso l'aristotelismo, il secondo verso il neoplatonismo. Questi movimenti si diffusero soprattutto nelle citt\u00e0 e a contatto con le loro scuole che erano divenute i nuovi centri della cultura medievale. \nFurono in particolare due frati domenicani, Alberto Magno e Tommaso d'Aquino, a dare un contributo fondamentale allo sviluppo della filosofia scolastica. Autore di un imponente commento alla \"Metafisica\" di Aristotele, Alberto Magno fu tra i primi a recepire l'influsso dell'aristotelismo arabo all'interno del Cristianesimo, ridimensionando il ruolo che l'agostinismo aveva avuto fino allora, e provocando accese dispute quando alcuni concetti di derivazione averroistica (come la negazione dell'immortalit\u00e0 dell'anima o dell'origine creazionistica del mondo) sembravano porsi in contrasto con l'ortodossia cristiana. Egli introdusse allora una distinzione fra l'ambito della fede, di cui si occupa la teologia, e quello della scienza, in cui opera la ragione, pur cercando sempre un punto di incontro tra questi due campi. Alla fede assegn\u00f2 Agostino come massima autorit\u00e0, e alla scienza Aristotele, accolto per\u00f2 sempre da un punto di vista critico. Si pu\u00f2 dire che Alberto Magno diede alla teologia cristiana la forma e il metodo che, sostanzialmente, si sono conservati fino ai giorni nostri. Uomo dotato di grande genio e cultura, visse con profonda devozione religiosa il suo impegno dottrinale.\nDiscepolo di Alberto fu Tommaso, il quale analogamente, di fronte all'avanzare dell'aristotelismo arabo che sembrava voler mettere in discussione i capisaldi della fede cristiana, mostr\u00f2 che quest'ultima non aveva nulla da temere, perch\u00e9 le verit\u00e0 della ragione non possono essere in contrasto con quelle della Rivelazione, essendo entrambe emanazione dello stesso Dio. Il contenuto della ragione naturale \u00e8 anzi in grado, secondo Tommaso, di fornire quei \u00abpreamboli\u00bb capaci di elevare alla fede. Con la ragione, ad esempio, si pu\u00f2 arrivare a conoscere \u00abil fatto che Dio \u00e8\u00bb (\"de Deo quia est\"): senza questa premessa non si potrebbe credere che Ges\u00f9 ne sia il Figlio.\nProprio Aristotele, secondo Tommaso, partendo dallo studio della natura, dell'intelletto e della logica, aveva sviluppato delle conoscenze sempre valide e universali, facilmente assimilabili dalla teologia cristiana, dal momento che spesso la filosofia pu\u00f2 giungere alle stesse verit\u00e0 contenute nella Bibbia. La grazia della fede non distrugge ma semmai completa la ragione, orientandola verso la meta finale gi\u00e0 indicata dalla metafisica aristotelica, che \u00e8 la conoscenza della verit\u00e0, la quale, come insegnava lo stesso filosofo greco, \u00e8 tale proprio in quanto rimane sempre uguale in ogni epoca e luogo.\nCompito del sapiente \u00e8 dunque di volgersi alla verit\u00e0, come la stessa divina Sapienza si \u00e8 incarnata \u00abper rendere testimonianza alla Verit\u00e0\u00bb, fine ultimo dell'intero universo, che trova senso e spiegazione nell'intelletto di Dio che l'ha creato.\nL'analogia esistente tra la mente umana e quella divina offriva in tal modo a Tommaso una regola valida anche per lo studio delle scienze naturali, nelle quali era rinvenibile un perenne passaggio dalla potenza all'atto che struttura gerarchicamente il mondo secondo una scala ascendente che va dalle piante agli animali, e da questi agli uomini, fino agli angeli e a Dio, che in quanto motore immobile dell'universo \u00e8 responsabile di tutti i processi naturali. Le intelligenze angeliche, posti a fondamento dell'ordine cosmico dei cieli e dei pianeti, hanno una conoscenza intuitiva e superiore, che permette loro di sapere immediatamente ci\u00f2 a cui noi invece dobbiamo arrivare tramite l'esercizio della ragione.\nL'opera fondamentale di Tommaso d'Aquino, la \"Summa Theologiae\", fu da lui concepita alla stregua del processo di edificazione delle grandi cattedrali europee: come la teologia ha lo scopo di rendere trasparenti alla ragione i fondamenti della fede, cos\u00ec l'architettura, in particolare quella delle chiese romaniche del Duecento, divent\u00f2 lo strumento collettivo per l'educazione del popolo e della sua partecipazione alla Verit\u00e0 rivelata.\nMentre Tommaso contribuiva cos\u00ec alla rinascita e alla diffusione dell'aristotelismo nell'Europa cristiana, il suo contemporaneo Bonaventura di Bagnoregio fu invece il maggiore esponente della corrente neoplatonica. Nella riflessione di Bonaventura, speculare sotto certi aspetti a quella di Tommaso, non si trovano monumentali architetture razionali, bens\u00ec il prevalere di un sentimento mistico ispirato alla religiosit\u00e0 di San Francesco d'Assisi. In lui permase centrale il tema agostiniano dell'illuminazione divina, sia pure riservato ai soli concetti spirituali. Secondo Bonaventura infatti, mentre la sensibilit\u00e0 \u00e8 strumento opportuno per l'anima, che attraverso la realt\u00e0 empirica giunge alla formazione dei concetti universali, per la conoscenza dei principi spirituali occorre l'illuminante grazia divina.\nLa via dell'illuminazione \u00e8 dunque quella che porta a cogliere le essenze eterne, e ad alcuni permette persino di accostarsi a Dio. L'illuminazione guida anche l'azione umana, in quanto solo essa determina la \"sinderesi\", cio\u00e8 la disposizione pratica al bene. Permane qui, com'\u00e8 chiaro, il valore conoscitivo e morale del mondo ideale platonico ma il tutto \u00e8 trasfigurato dall'esigenza religiosa della salita dell'uomo verso Dio.\nMentre Tommaso e Bonaventura insegnarono soprattutto a Parigi, altre scuole crebbero di rinomanza, come quelle di Oxford e di Colonia. Il pi\u00f9 importante maestro di Oxford fu Ruggero Bacone, che rifacendosi alla distinzione introdotta dagli aristotelici tra scienza e fede, individu\u00f2 due diverse fonti della conoscenza: la ragione, la quale per\u00f2 si basa sempre su un sapere mediato, e l'intuizione, che invece attinge immediatamente al dato. Quest'ultimo pu\u00f2 essere di natura mistica, se concerne le verit\u00e0 teologiche della Rivelazione, oppure sperimentale, se attinente alle verit\u00e0 del mondo naturale. La distinzione tra questi due ambiti, che fu anticipata nei suoi sviluppi anche dalla scuola di Chartres, tender\u00e0 col tempo ad accentuarsi sempre pi\u00f9.\nLa disputa sugli universali.\nGrande dibattito suscit\u00f2 all'interno della scolastica la cosiddetta disputa sugli universali, una questione, come gi\u00e0 accennato, riguardante la natura dell'universale, ossia del predicato che viene assegnato a una molteplicit\u00e0 di enti. Quando ad esempio si afferma: \u00abtutti gli esseri sono mortali\u00bb, si attribuisce una caratteristica generale (un \"quid\", cio\u00e8 l'essere mortale) a delle realt\u00e0 concrete e particolari. Qual \u00e8 allora la natura di questo \"quid\"? Le risposte variarono nel tempo dando luogo a una disputa che attraversando i secoli, iniziando da Porfirio nel 300 circa fino a Guglielmo d'Ockham (1300) e oltre, fu all'origine per certi versi della filosofia moderna.\nLe possibili risposte alla questione sono sintetizzabili nel compromesso elaborato da Alberto Magno e Tommaso d'Aquino, sostenitori del realismo moderato, secondo cui gli \"universalia\" sono:\nAi realisti, che affermavano l'esistenza oggettiva e indipendente dell'universale, si contrapposero i nominalisti, i quali invece negavano qualsiasi realt\u00e0 all'universale che per essi \u00e8 dunque un semplice nome, \"flatus vocis\", essendo solamente \"post rem\".\nGli ultimi sviluppi della scolastica.\nFilosoficamente, il Medioevo si caratterizza per una grande fiducia nella ragione umana, ossia nella capacit\u00e0 di poter indagare i misteri della fede, in virt\u00f9 del fatto che Dio nei Vangeli si presenta come \"Logos\" (cio\u00e8 Principio Logico).\nLa crisi di questa fiducia inizi\u00f2 a partire dal Trecento, quando il filosofo scozzese Duns Scoto afferm\u00f2 che esiste un limite che non pu\u00f2 essere esplorato dalla filosofia, e oltre il quale la ragione non pu\u00f2 andare. Sollevando il problema dell\"haecceitas\", ossia dell'essenza che determina un particolare oggetto in un certo modo rendendolo \"questo qui\" (\"hic et nunc\"), Scoto sostenne che degli universali posti all'origine delle singole realt\u00e0 non si pu\u00f2 dire nulla, essendo impossibile stabilire il \"perch\u00e9\" del loro essere cos\u00ec e non diversamente.\nPur aderendo al realismo, Duns Scoto sottoline\u00f2 in tal modo l'aspetto apofatico e ignoto di Dio, rilevando l'esistenza di un limite intrinseco ad ogni sapere umano: se la logica vuole essere consistente, deve rinunciare a indagare ci\u00f2 che per sua natura non pu\u00f2 avere una risposta razionale. Egli affermava bens\u00ec, sulla scia di Parmenide, la necessit\u00e0 di essere dell'Essere, ma l'impossibilit\u00e0 di necessitarne il contenuto, di dargli cio\u00e8 un predicato razionalmente giustificabile.\nScoto divenne un assertore della dottrina del volontarismo, secondo cui Dio sarebbe animato da una volont\u00e0 incomprensibile e arbitraria, del tutto slegata da criteri razionali che altrimenti ne limiterebbero la libert\u00e0 d'azione. Questa posizione ebbe come conseguenza un crescente fideismo, ossia una fiducia cieca in Dio, non motivata da argomenti.\nAl fideismo ader\u00ec soprattutto Guglielmo di Ockham, esponente della corrente nominalista, all'interno della quale egli giunse a negare alla Chiesa il ruolo di mediazione tra Dio e gli uomini. Basandosi su una concezione riduzionista del sapere (all'origine del suo famoso \"rasoio\"), Occam critic\u00f2 i concetti di causa e di sostanza, da lui giudicati metafisici, in favore di un approccio empirico alla conoscenza. \nRadicalizzando la posizione filosofica di Scoto, Occam afferm\u00f2 che Dio non ha creato il mondo per \u00abintelletto e volont\u00e0\u00bb come sosteneva Tommaso d'Aquino, ma per sola volont\u00e0, e dunque in modo arbitrario, senza n\u00e9 regole n\u00e9 leggi. Come Dio, anche l'essere umano \u00e8 del tutto libero, e solo questa libert\u00e0 pu\u00f2 fondare la moralit\u00e0 dell'uomo, la cui salvezza per\u00f2 non \u00e8 frutto della predestinazione, n\u00e9 delle sue opere. \u00c8 soltanto la volont\u00e0 di Dio che determina, in modo del tutto inconoscibile, il destino del singolo essere umano.\nGiovanni Buridano riprese inizialmente le tesi di Occam, cercando poi di conciliarle con la fisica aristotelica.\nIn Germania, intanto, Meister Eckhart poneva le basi della mistica speculativa tedesca, accentuando per parte sua il carattere misterioso e imperscrutabile di Dio, elaborando una teologia negativa radicalmente apofatica. Secondo Eckhart, Dio genera se stesso e il proprio Figlio negli uomini, in un atto creativo continuo e ininterrotto. Di qui il suo insegnamento rivolto alla cura dell'anima e della preghiera contemplativa.\nAffini al misticismo di Eckhart furono i toni utilizzati dall'anonimo autore inglese della \"Nube della non conoscenza\", dove Dio \u00e8 rappresentato \u00abavvolto da nubi e tenebre\u00bb secondo un'immagine di derivazione biblica.\nLa convinzione dell'inconoscibilit\u00e0 di Dio radicalizz\u00f2 la separazione tra scienza e fede, mantenendo da un lato la valorizzazione dell'indagine naturale sul modello della scuola di Chartres, ma al contempo conducendo ad una fiducia cieca nel Creatore. L'accentuarsi della distanza tra la dimensione terrena e quella celeste-spirituale, che nel Trecento port\u00f2 a un tale crescente fideismo, fu espressa dal Gotico nella sua forma estrema."}
{"id": "16366", "revid": "1719883", "url": "https://it.wikipedia.org/wiki?curid=16366", "title": "Filosofie orientali", "text": "Con filosofie orientali si indicano, in senso lato, le tradizioni speculative del continente asiatico, per distinguerle da quelle della civilt\u00e0 occidentale.\nCaratteristiche.\nL'insieme di \"Weltanschauung\" (visioni del mondo) etiche e morali offerto da molte tradizioni orientali sono state poste in parallelo con quelle filosofiche occidentali a seguito dell'intensificarsi dei rapporti con quest'ultime tra il Settecento e l'Ottocento, e poi soprattutto a partire dal secondo dopoguerra negli Stati Uniti. Ad esempio, nel Buddhismo esistono svariate scuole, tra cui la \"Therav\u0101da\" (la \u00abscuola degli anziani\u00bb, da alcuni detta \"H\u012bnay\u0101na\", \"veicolo inferiore\"), che tratta maggiormente di filosofia personale in senso esistenziale, ma anche il \"Mah\u0101y\u0101na\" o \"grande veicolo\", di impostazione pi\u00f9 simile ai sistemi della filosofia occidentale.\nIn Cina si sono sviluppate nei secoli varie scuole di pensiero molto diversificate, alcune delle quali, come la Taoista e la Moista, hanno contribuito allo sviluppo di una visione del mondo naturalistica, altre, come la Logicista, hanno iniziato un interessante studio della logica (che non \u00e8 per\u00f2 proseguito) in una maniera che ricorda la sofistica. Il Confucianesimo, il Taoismo ed il Legismo hanno dibattuto sulla natura dello stato e della politica. Infine, i Naturalisti svilupparono il discorso sul monismo naturalistico e posero le basi teoriche per il pensiero scientifico cinese.\nLa trasmissione da maestro ad allievo, che spesso viene considerata tipica delle filosofie orientali, avviene attraverso dialogo e confronto, e non esclusivamente attraverso dogmi: basti pensare ai \"k\u014dan\": enigmi, indovinelli da risolvere mediante ragionamento filosofico e non logico, poich\u00e9 in un certo senso trascendono la logica. Proprio questa apertura mentale porta all'esistenza, nelle filosofie orientali, di diverse scuole senza che vi siano netti scismi: senza dogmi fissi, si accettano le teorie delle altre scuole come si accettano diverse teorie fisiche, finch\u00e9 una non si dimostra migliore delle altre.\nMaestri ed esponenti illustri.\nSegue una lista non esaustiva di alcuni tra i pi\u00f9 importanti esponenti del pensiero filosofico e religioso di paesi asiatici diversi, le cui tradizioni non hanno avuto necessariamente contatti o continuit\u00e0."}
{"id": "16369", "revid": "118093906", "url": "https://it.wikipedia.org/wiki?curid=16369", "title": "Teoria del domino", "text": "La teoria del domino o del dominio fu una teoria geopolitica statunitense, avanzata sia dai democratici sia dai repubblicani, durante la guerra fredda. \nLa teoria postulava il pericolo che, nel caso in cui una nazione chiave in una determinata area fosse stata presa da forze politiche comuniste, le nazioni vicine sarebbero cadute anch'esse come pezzi di un domino, entrando nell'orbita di Mosca l'una dopo l'altra. Il riferimento a questa teoria \u00e8 specificamente legato alla paura quasi ossessiva del comunismo (da cui la dottrina del contenimento) presente nell'amministrazione statunitense ai tempi della guerra del Vietnam, quando Kennedy fu indotto a intervenire in Indocina nell'intenzione di impedire il dilagare del comunismo ai paesi confinanti.\nStoria.\nNata dalle idee geopolitche di Spykman, che negli anni quaranta proclam\u00f2 la necessit\u00e0 di una politica di contenimento nei confronti dell'Unione Sovietica, la teoria del domino venne enunciata per la prima volta dal Presidente Eisenhower, in una conferenza stampa il 7 aprile 1954, e venne originariamente applicata all'Indocina (che comprende il Vietnam). Molti oppositori dell'intervento in Vietnam ritenevano che la teoria fosse enormemente esagerata per giustificare l'interventismo americano. Anni dopo, il Vietnam del Nord e il Vietnam del Sud furono riunificati nella Repubblica Socialista del Vietnam, nel 1975, secondo quanto era gi\u00e0 stato stabilito dalla Conferenza di Ginevra (1954), anche Laos divenne una Repubblica Popolare Democratica del Laos e la Cambogia, divenne per pochi anni la Kampuchea Democratica, spingendo alcuni a concludere che la teoria del domino era stata confermata. Altri fecero notare che il Laos era stato dominato dal Vietnam del Nord per anni e che i Khmer rossi cambogiani erano nemici dei vietnamiti.\nRichard Nixon disse una volta che il pi\u00f9 forte argomento a favore della teoria del domino era che \"i pezzi del domino ci credono\", e quindi c'era spesso paura, nelle nazioni confinanti con stati comunisti, che i loro governi fossero a rischio di \"sovversione\". Questa paura port\u00f2 a politiche come quelle dell'alleanza NATO e ad altre forme di contenimento, dedicate a proteggere le nazioni non-comuniste dal \"cadere\". Comunque, contrariamente alle previsioni, la Cambogia \u00e8 diventata una monarchia parlamentare, la Thailandia e la Malaysia sono rimaste una monarchia, l'Indonesia, la Birmania e l'India sono rimaste una repubblica.\nAlcuni studiosi di sinistra, in particolare Noam Chomsky, credono che la \"vera teoria del domino\" era che se una nazione si sviluppava con successo in uno stato socialista, indipendente da interferenze straniere, le altre nazioni avrebbero seguito il suo esempio. Chomsky chiam\u00f2 questa la \"minaccia del buon esempio\", e crede che questa sia la principale ragione per l'intervento statunitense in nazioni altrimenti insignificanti come Cuba, Guatemala, Timor Est e Angola. Questa teoria \u00e8 stata criticata per aver minimizzato il ruolo dell'Unione Sovietica nel Terzo Mondo.\nConseguenze.\nLa principale conseguenza della teoria del domino per gli Stati Uniti \u00e8 stato l'impegno sempre pi\u00f9 gravoso nel Sud Est asiatico e in particolare la guerra del Vietnam, che ha portato le varie amministrazioni americane al collasso economico e infine a ritirare la propria protezione al Vietnam del Sud.\nSviluppi contemporanei.\nLa teoria del domino \u00e8 stata abbandonata da molti dei suoi originali propositori, perch\u00e9 si \u00e8 dimostrata errata ma continua a essere usata come argomento per gli interventi militari del complesso militare-industriale. Attualmente viene spesso applicata negli Stati Uniti per richiamare l'attenzione sulla potenziale diffusione nel Medio Oriente, sia della teocrazia Islamica sia della democrazia liberale. Durante la Guerra Iran-Iraq, gli Stati Uniti, e molte altre nazioni occidentali, appoggiarono l'Iraq, temendo una diffusione della teocrazia radicale iraniana in tutta la regione. Durante la seconda guerra del Golfo del 2003, molti neoconservatori americani hanno sostenuto che invadendo l'Iraq sarebbe stato possibile implementare un governo democratico e diffondere democrazia e liberalismo in tutto il Medio Oriente.\nDopo la scomparsa del comunismo sovietico, la Cina \u00e8 diventata la nazione in pi\u00f9 rapida crescita del mondo e il Vietnam uno dei pi\u00f9 vivaci mercati del Sud-Est asiatico. La teoria del domino si \u00e8 rivelata essere esatta non per il comunismo, ma per il capitalismo globale."}
{"id": "16379", "revid": "287204", "url": "https://it.wikipedia.org/wiki?curid=16379", "title": "Istmo di Panama", "text": "L'Istmo di Panama \u00e8 la parte pi\u00f9 sottile della regione degli istmi che unisce l'America settentrionale all'America meridionale (in America centrale). Con una larghezza media di circa 75\u00a0km, il braccio di terra \u00e8 compreso tra il Golfo di Dari\u00e9n e quello di Panama, e pu\u00f2 essere superato dalle navi in transito attraverso il Canale di Panama.\nFormazione.\nAnticamente, l'America settentrionale e l'America meridionale erano separate da un mare che univa Pacifico e Atlantico. Con l'innalzarsi progressivo di catene come la Catena Costiera Pacifica e le Ande, emerse una penisola al sud dell'America Settentrionale. A causa dell'espansione delle terre emerse nella zona, il braccio di mare che divideva le due Americhe divenne sempre pi\u00f9 sottile. Tale innalzamento fu causato dalla spinta della placca pacifica contro quella caraibica.\nCirca quattro milioni e mezzo di anni fa, nel Pliocene, l'istmo fin\u00ec per chiudersi e di conseguenza il Pacifico e l'Atlantico vennero separati. Il nuovo collegamento terrestre provoc\u00f2 un mutamento epocale nel ciclo delle correnti oceaniche: dato che non era pi\u00f9 possibile un transito delle acque tra i due oceani, i flussi marini furono obbligati a seguire nuove rotte, il che port\u00f2 tra l'altro allo stabilirsi della corrente del Golfo, che tanto avrebbe contribuito ad addolcire il clima nell'Europa del Nord. Ciononostante, recenti pubblicazioni a cura dello studioso Thomas Stevens avanzano la teoria per cui la formazione dell'istmo sarebbe stata indirettamente la causa di una glaciazione.\nL'istmo blocc\u00f2 lo scambio di salinit\u00e0 tra Atlantico e Pacifico che peraltro in quella zona si trovano ad altitudini leggermente diverse; tra i valori citati, in genere contrastanti, si parla di dislivelli medi compresi nell'ordine delle decine di centimetri di altitudine (divario che oscilla sensibilmente in virt\u00f9 delle maree, soprattutto del Pacifico).\nVie marittime e terrestri.\nLo stabilirsi di un ponte terrestre port\u00f2 ad una massiccia migrazione di animali terrestri e d'acqua dolce sia verso nord che verso sud, il cosiddetto grande scambio americano.\nIn tempi relativamente recenti, anche l'uomo, dopo aver raggiunto l'Alaska attraverso la Beringia, ebbe la possibilit\u00e0 di attraversare l'istmo e di fondare civilt\u00e0 precolombiane anche in Sud America. Il passaggio attraverso l'istmo ebbe luogo prima del diecimila a.C., per quanto resta da dimostrare la teoria che all'epoca il continente sudamericano fosse veramente disabitato.\nSin dal sedicesimo secolo, dopo la scoperta dell'istmo ad opera dell'esploratore Rodrigo de Bastidas, si specul\u00f2 sulla possibilit\u00e0 di costruire una via marittima che lo attraversasse. Le comunicazioni navali tra i due oceani poterono essere stabilite parecchio tempo dopo, con la costruzione del Canale di Panama (1914), il cui ampliamento \u00e8 iniziato un secolo pi\u00f9 tardi.\nOggi, l'istmo \u00e8 percorso dal sistema stradale della Panamericana che collega il Nord America al Sud America."}
{"id": "16382", "revid": "339392", "url": "https://it.wikipedia.org/wiki?curid=16382", "title": "Comunicazione di massa", "text": ""}
{"id": "16383", "revid": "104216", "url": "https://it.wikipedia.org/wiki?curid=16383", "title": "Cartesio (disambigua)", "text": ""}
{"id": "16384", "revid": "47767", "url": "https://it.wikipedia.org/wiki?curid=16384", "title": "Ren\u00e8 Descartes", "text": ""}
{"id": "16385", "revid": "1005847", "url": "https://it.wikipedia.org/wiki?curid=16385", "title": "Citt\u00e0 della Repubblica di Panama", "text": ""}
{"id": "16396", "revid": "547034", "url": "https://it.wikipedia.org/wiki?curid=16396", "title": "Numero di Keith", "text": "Un numero di Keith \u00e8 un numero intero che compare come termine in una relazione ricorsiva lineare con un dato generatore ovvero, dato un numero di partenza, questo sar\u00e0 un numero di Keith se, scomposto nelle sue n cifre, esso compare come termine nella successione definita da:\nLa sequenza formula_2 generata dalla precedente relazione sar\u00e0 formata da \"n\" termini iniziali formula_3 (le singole cifre del numero originario) e da successivi infiniti termini ciascuno dei quali si ottiene sommando i precedenti \"n\" termini. Se il numero originario compare nella sequenza formula_2, allora \u00e8 un numero di Keith.\nPer esempio, il numero 197 \u00e8 un numero di Keith perch\u00e9 esso \u00e8 un numero di n = 3 cifre che genera la sequenza 1, 9, 7, 17 = 1+9+7, 33 = 9+7+17, 57 = 7+17+33, 107 = 17+33+57, 197 = 33+57+107, ...\nI primi numeri di Keith sono\n14, 19, 28, 47, 61, 75, 197, 742, 1104, 1537, 2208, 2580, 3684, 4788, 7385, 7647, 7909\nNon \u00e8 noto se i numeri di Keith siano infiniti o meno. Esistono soltanto 71 numeri di Keith inferiori a 1019: ci\u00f2 li rende molto pi\u00f9 rari dei numeri primi. "}
{"id": "16398", "revid": "991694", "url": "https://it.wikipedia.org/wiki?curid=16398", "title": "Groppone", "text": "In ornitologia, il groppone \u00e8 una parte anatomica descrittiva esterna degli uccelli. Corrisponde alla parte del dorso pi\u00f9 vicina alla coda."}
{"id": "16402", "revid": "125787682", "url": "https://it.wikipedia.org/wiki?curid=16402", "title": "Siviglia", "text": "Siviglia (in spagnolo \"Sevilla\") \u00e8 una citt\u00e0 della Spagna di origine ibero-punica. Situata nella parte sud-occidentale della penisola iberica, nell'Andalusia di cui \u00e8 capoluogo, la citt\u00e0 sorge sulle rive del fiume Guadalquivir. Con abitanti \u00e8 la quarta citt\u00e0 della Spagna per popolazione. La sua area metropolitana conta abitanti.\nConsiderata il centro artistico, culturale, finanziario, economico e sociale della Spagna meridionale, \u00e8 una citt\u00e0 di notevole interesse turistico, grazie ai numerosi monumenti, piazze, giardini e alla fervente vita notturna. In particolare la Giralda, la Cattedrale, l'Alc\u00e1zar e l'Archivio delle Indie sono stati dichiarati patrimonio dell'umanit\u00e0 dall'UNESCO nel 1987.\nGeografia fisica.\nTerritorio.\nSiviglia sorge nelle fertili pianure del fiume Guadalquivir a circa s.l.m., nel sud ovest della penisola iberica. \nClima.\nIl clima della citt\u00e0 \u00e8 di tipo mediterraneo con influenze oceaniche caratterizzato da inverni miti ed estati calde. La temperatura media annuale \u00e8 di circa : quindi la citt\u00e0 \u00e8 una delle pi\u00f9 calde d'Europa. Il mese pi\u00f9 freddo dell'anno \u00e8 gennaio con temperature che di norma variano dai 5\u00a0\u00b0C ai 15\u00a0\u00b0C. La temperatura pi\u00f9 bassa mai registrata fu -10,5\u00a0\u00b0C e risale al 12 febbraio 1956.Le estati sono calde, secche e ventilate. In luglio, il mese pi\u00f9 caldo, non \u00e8 raro che si registrino temperature massime di 40\u00a0\u00b0C e minime di 25\u00a0\u00b0C. La temperatura pi\u00f9 alta mai registrata fu 47.4\u00a0\u00b0C, che \u00e8 la temperatura pi\u00f9 elevata mai registrata in Spagna.Le precipitazioni sono all'anno e sono concentrate tra ottobre e aprile, con punte in dicembre.In media ogni anno ci sono 65 giorni di pioggia.\nOrigini del nome.\nIl nome della citt\u00e0 proviene dal nome indigeno tartessiano \"Spal\" o \"Ispal\", dal significato di \"terra pianeggiante\". Dopo la conquista, i romani latinizzarono il nome in \"Hispalis\", che in epoca andalusa vari\u00f2 in \"Ishbiliya\" (dall'arabo \u0623\u0634\u0628\u064a\u0644\u064a\u0651\u0629), dovuto alla sostituzione della \"p\" (fonema inesistente in arabo) con \"b\" e della \"a\" tonica con \"i\" (fenomeno caratteristico dell'arabo ispanico conosciuto come Im\u0101la), da cui deriva la forma attuale \"Sevilla\".\nStoria.\nStoria antica.\nFurono i Tartessi i primi a fondare un insediamento nella zona dell'odierna Siviglia, intorno all'VIII secolo a.C., chiamandolo Ispal. Fenici e Greci allacciarono rapporti commerciali con i Tartessi che oltre alla citt\u00e0 avevano occupato una parte del sud della Spagna. Di questa popolazione \u00e8 giunto fino a noi il Tesoro del Carambolo trovato nei dintorni della citt\u00e0 nel 1958 ed ora tenuto in una cassaforte del Museo Archeologico.\nNel III secolo a.C. i cartaginesi occuparono per un breve periodo la zona ma durante la seconda guerra punica le legioni di Scipione l'Africano giunsero alle porte della citt\u00e0 e sconfissero l'esercito cartaginese guidato da Asdrubale nel 206 a.C.\nIl vincitore Scipione decise allora di fondare una citt\u00e0 in cui tenere le truppe e la chiam\u00f2 Italica, che si trovava a pochi chilometri da Ispal, che sotto dominio romano venne chiamata Hispalis. Questi due nuclei conobbero epoche di grande splendore e nel 45 a.C. Giulio Cesare concesse a Hispalis il rango di colonia romana, facendone una delle citt\u00e0 pi\u00f9 importanti della Spagna.Durante il II secolo d.C. sub\u00ec varie invasioni da parte dei mori, che furono respinte sempre dall'esercito romano. In questo periodo si diffuse il Cristianesimo nella penisola iberica. Nel 287 d.C. vennero martirizzate le sorelle Santa Giusta e Ruffina, le quali si rifiutarono di fare un'offerta durante un rito pagano, dichiarando la loro fede cristiana; sono oggi le patrone della citt\u00e0.Nonostante l'importanza di Hispalis in epoca romana oggi a Siviglia ci sono pochissime testimonianze di questo periodo, fatta eccezione per dei resti di un antico acquedotto, a differenza di Italica di cui rimangono tuttora grandi resti del passato romano.\nStoria medievale.\nIn seguito alla caduta dell'impero romano si susseguirono le invasioni di vandali, svevi e visigoti. I vandali di Gunderico entrarono e saccheggiarono Siviglia nel 426. Lo stesso Gunderico mor\u00ec in citt\u00e0 due anni pi\u00f9 tardi e il suo successore, il figlio Genserico, decise di abbandonare la Spagna per dirigersi alla conquista dell'Africa lasciando Hispalis in mano ai visigoti. Sotto il dominio di questi ultimi, nel VI e VII secolo Siviglia torn\u00f2 ad essere un importante centro culturale dell'Occidente.\nNel 712 Musa ibn Nusayr con un esercito di uomini attravers\u00f2 lo stretto di Gibilterra conquistando la citt\u00e0 e tutta l'Andalusia giungendo fino a Toledo. Sotto il dominio arabo la citt\u00e0 venne chiamata \"Ishb\u012bliya\" () e anche il fiume, che in epoca romana si chiamava \"Betis\", venne chiamato \"W\u0101d\u012b al-kab\u012br\" (fiume grande), vocaboli dai quali derivano le loro denominazioni attuali. Anche se all'inizio della dominazione araba il centro del potere venne stabilito a Cordova (Califfato di Cordova) Siviglia acquist\u00f2 sempre pi\u00f9 importanza e nel 1147 con l'arrivo della dinastia degli Almohadi al potere venne scelta come capitale. A quest'ultimo periodo del dominio islamico si devono la costruzione di monumenti come la Giralda, la Torre dell'Oro, l'Alcazar e le mura della Macarena.\nNel 1248, dopo due anni di assedio, Ferdinando III di Castiglia conquist\u00f2 Siviglia annettendola al mondo cristiano. I musulmani vennero costretti ad abbandonare la citt\u00e0 e parallelamente venne ripopolata da migliaia di castigliani. Le numerose moschee vennero convertite in chiese cristiane e se ne costruirono di nuove in tutta la citt\u00e0. Ferdinando III decise inoltre di spostare la corte del Regno di Castiglia nell'Alcazar, la fortezza araba, che divenne cos\u00ec la prima residenza reale. Il re visse a Siviglia fino alla sua morte avvenuta nel 1252 e da allora venne considerato dai sivigliani come il patrono protettore della citt\u00e0. Anche il figlio Alfonso X il Saggio fece fiorire la citt\u00e0 grazie al suo regno tollerante e pacifico. Sotto il regno di Pietro I di Castiglia (1350-1369) la citt\u00e0 si ingrand\u00ec in maniera straordinaria e nel 1401 venne iniziata la costruzione della cattedrale nel luogo in cui sorgeva la moschea. Nel XV secolo i Re Cattolici, con il decreto dell'Alhambra, decisero di espellere gli ebrei dal regno e designarono Siviglia come sede dell'Inquisizione.\nStoria moderna.\nCon la scoperta dell'America Siviglia raggiunse l'apice della sua storia dato che vi si stabil\u00ec la Casa de Contrataci\u00f3n, l'organismo commerciale che deteneva il monopolio delle merci delle colonie americane Giunte a bordo di poderosi bastimenti alla foce del Guadalquivir dopo la traversata atlantica, le navi risalivano il fiume raggiungendo l'immenso scalo della citt\u00e0. In questo periodo Siviglia divenne la citt\u00e0 pi\u00f9 ricca e cosmopolita della Spagna, monarchia che nel 1519, essendo stato incoronato Carlo V a imperatore del Sacro Romano Impero, divenne di fatto la pi\u00f9 potente di tutta Europa. Nel \"Siglo de Oro\" Siviglia raggiunse i abitanti, fu terminata la cattedrale e fondata l'universit\u00e0.\nTre fatti importanti segnarono il XVII secolo quali la Grande peste del 1649, che ridusse di met\u00e0 la popolazione cittadina, l'illuminazione delle zone pi\u00f9 importanti della citt\u00e0 con lampade ad olio e l'impantanamento del Guadalquivir che dal 1680 non fu pi\u00f9 navigabile, determinando il trasferimento della flotta delle Indie e della Casa de Contrataci\u00f3n nel porto di Cadice agli inizi del XVIII secolo. Questo fu l'inizio del tramonto per la citt\u00e0 che mantenne solo qualche monopolio commerciale come quello del tabacco per il quale venne edificata un'immensa fabbrica ora sede dell'universit\u00e0.\nStoria contemporanea.\nLa storia pi\u00f9 recente della citt\u00e0 \u00e8 stata caratterizzata da due grandi esposizioni. Nel 1929 fu organizzata l'Esposizione iberoamericana, voluta per potenziare l'economia andalusa, per la quale la fisionomia di Siviglia cambi\u00f2 con la creazione del Parco Maria Luisa in cui furono costruite diverse opere della cosiddetta architettura regionalista. Poco dopo, nel febbraio del 1936, la citt\u00e0 cadde subito in mano ai franchisti all'inizio della Guerra civile spagnola. La repressione nei primi due anni fu violentissima e si calcola che morirono circa persone dal 1936 al 1937.\nNel 1992 ci fu l'Esposizione Universale (EXPO) con cui la citt\u00e0 ha acquisito un nuovo profilo urbano nella zona a sud del fiume. Furono creati palazzi in stile avanguardista per ospitare le esposizioni sull'Isola della Certosa che fu collegata al centro da un nuovo ponte, ora uno dei simboli della Siviglia moderna, il ponte dell'Alamillo. La maggior parte delle installazioni utilizzate dall'EXPO sono state convertite per altri usi e alcune sono state utilizzate per un parco tecnologico. Sempre in occasione dell'Esposizione fu costruita la nuova stazione ferroviaria di Santa Justa e fu inaugurata la tratta dell'alta velocit\u00e0 per Madrid.\nNel 1999 Siviglia ha ospitato i mondiali di atletica. Attualmente la citt\u00e0 \u00e8 coinvolta in un grande processo di trasformazione urbana. L'area monumentale del centro storico \u00e8 stata dichiarata area pedonale e da ottobre 2007 la mobilit\u00e0 si completa con una linea di metro in superficie (\"MetroCentro\") che collega le stazioni della Metropolitana di Prado de San Sebasti\u00e1n e Puerta de Jerez, con Avenida Constituci\u00f3n e la Plaza Nueva.\nNel 2009 \u00e8 stata inaugurata la Linea 1 della Metropolitana, con un percorso di 18\u00a0km e 22 stazioni tra Ciudad Expo ed Olivar de Quintos.\nMotto logotipo e stemma della citt\u00e0.\n\"NO8DO\" \u00e8 il motto e il logotipo del comune di Siviglia e consiste in una matassa (in castigliano \"madeja\") di filo, che per la sua forma assomiglia molto al numero otto, preceduto dalla sillaba \"NO\" e seguito dalla sillaba \"DO\", entrambe scritte in stampatello maiuscolo. Si forma quindi il rebus \"NO8DO\" che si legge \"NO-MADEJA-DO\": questa \u00e8 l'espressione fonetica sivigliana della frase \"No me ha dejado\" (\"Non mi ha abbandonato\").\nTradizionalmente \u00e8 legata al re Alfonso X, che nel 1283 avrebbe riconosciuto alla citt\u00e0 il diritto di fregiarsene nello stemma perch\u00e9 vi aveva trovato rifugio e protezione, quando l'anno precedente il regno era rimasto coinvolto in una guerra dinastica che avrebbe successivamente sancito il diritto del figlio Sancho IV alla corona.\nSecondo altre teorie, il significato sarebbe da ricondurre al \"nodo\", in allusione al nodo gordiano di Alessandro Magno.\nQuesto simbolo figura al centro della bandiera della citt\u00e0 di Siviglia, esposta sui palazzi comunali.\nMonumenti e luoghi d'interesse.\nLe piazze sulle quali si affacciano i monumenti principali della citt\u00e0 sono la Plaza de la Virgen de los Reyes e Plaza del Triunfo.\nArchitetture religiose.\nGiralda.\nLa Giralda \u00e8 l'antico minareto della moschea divenuto poi la torre campanaria della cattedrale ed ora \u00e8 il monumento simbolo di Siviglia. Da questa torre in epoca moresca il muezzin chiamava i fedeli alla preghiera e molto probabilmente veniva anche utilizzata come osservatorio astronomico.\nLa sua costruzione inizi\u00f2 nel 1171 e si concluse nel 1198, opera dell'architetto Aben Baso (Ahmad ibn Baso). Nel corso del tempo la struttura sub\u00ec numerosi cambiamenti e rappresenta uno dei migliori esempi dello stile mud\u00e9jar della Spagna.\nRaggiunge ora l'altezza di 103 metri e per questo motivo la sua presenza nella citt\u00e0 \u00e8 costante apparendo dagli angoli pi\u00f9 imprevisti. In cima si trova un coronamento rappresentante il Trionfo della Fede che viene chiamato \"Giraldillo\".\nCattedrale.\nLa Cattedrale di Siviglia, per ampiezza dell'aula, \u00e8 la pi\u00f9 grande della Spagna e ci\u00f2 rispecchia bene l'ambizione e l'entusiasmo di coloro che ne seguirono la costruzione verso la fine del XIV secolo quando la citt\u00e0 era una delle pi\u00f9 importanti d'Europa. Fu costruita dove sorgeva la grande moschea di cui rimangono solo la Giralda e il \"Patio de los Naranjos\" (Cortile degli aranci) che corrispondeva all'antico patio delle abluzioni.\nLa pianta \u00e8 un rettangolo di 126,18 metri di lunghezza per 83,60 di larghezza divisa in cinque navate ed \u00e8 alta 30,48. Il suo punto pi\u00f9 alto raggiunge per\u00f2 i 56 metri. Dal 2005 fa parte del libro dei Guinness dei primati per la sua enorme estensione spaziale. Anche se fu terminata nel 1506 ci vollero quattro secoli per darle l'aspetto attuale.\nLa facciata principale si trova lungo Avenida de la Constituci\u00f3n e all'esterno la chiesa \u00e8 circondata dalle gradinate, ovvero delle scalinate collegate tra loro da catene, che furono costruite per servire da punto di assunzione di braccianti durante il XIV secolo.\nL'interno \u00e8 impressionante data la grandiosit\u00e0 dell'edificio. Nella navata centrale dietro il coro spicca la Cappella Maggiore, chiusa da una magnifica inferriata in ferro dorato, all'interno della quale si trova l'immenso retablo della \"Virgen de la Sede\", inserito nel libro dei Guinness dei primati dal 2005 per la sua immensa grandezza. Sempre all'interno del tempio ha sede il mausoleo di Cristoforo Colombo, sotto il grande orologio ottocentesco, ed \u00e8 esposto l'autentico \"Giraldillo\" della Giralda.\nChiesa dell'incarnazione.\nUn ex-collegio di gesuiti, affacciato sulla stessa piazza dove si trova la Giralda, ospita la chiesa dell'incarnazione, costruita in stile rinascimentale negli anni 1565-1579 su progetto di Bartolom\u00e9 de Bustamante. Internamente, un retablo primoseicentesco di Juan Mart\u00ednez Monta\u00f1\u00e9s ospita una \"Sagrada Familia\" scolpita da Juan de Roelas. Lo stesso Monta\u00f1\u00e9s, unitamente a Francisco Pacheco del Rio, \u00e8 autore delle statue che, nella parte bassa del retablo, raffigurano i santi Ignazio di Loyola e Francesco Borgia (1610). Nella cripta della chiesa trovano posto alcune sepolture rinascimentali, realizzate dagli artisti Pace Gaggini e Antonio Maria Aprile, provenienti da Genova. \nArchitetture civili.\nReales Alc\u00e1zares.\nI \"Reales Alc\u00e1zares\" (le fortezze reali) vengono chiamati cos\u00ec, al plurale, perch\u00e9 costituiscono un insieme architettonico che va dal primo Alc\u00e1zar arabo (\"al-Qasr\") ai successivi ampliamenti di cortili e palazzi che furono costruiti dai monarchi successivi. Dell'Alc\u00e1zar restaurato dagli Almohadi nel XII secolo rimane solo una parte delle mura, il Patio del Yeso e quello de la Monter\u00eda. La struttura che si pu\u00f2 vedere adesso \u00e8 in gran parte dovuta alla ristrutturazione di Pietro I di Castiglia. Oltre alle stupende sale, stanze e cortili dei palazzi ci sono anche dei magnifici giardini che sono un bell'esempio di un'arte in cui gli andalusi sono grandi maestri.\nArchivio generale delle Indie.\nL'edificio dell'Archivio delle Indie si affaccia su Plaza del Triunfo e fu realizzato tra il 1584 e il 1598 in stile rinascimentale con pianta quadrata, due piani ed un patio centrale con portici. Il progetto fu di Juan de Herrera e inizialmente era stato costruito per ospitare la Borsa dei Commercianti in modo da decongestionare l'intensa attivit\u00e0 commerciale che si svolgeva a Siviglia in seguito alla scoperta dell'America. Per volont\u00e0 di Carlo III fu convertito in sede dell'Archivio delle Indie nel 1785 per raccogliere i documenti legati ai possedimenti spagnoli d'oltremare. Rappresenta oggi uno degli archivi pi\u00f9 importanti del mondo con milioni di documenti preziosissimi.\nArchitetture di Plaza de San Francisco.\nQuesta piazza, a nord della Cattedrale in fondo alla Avenida de la Constituci\u00f3n, da molti anni svolge la funzione di centro principale della citt\u00e0. Si deve la sua forma attuale ai lavori della prima met\u00e0 del XVI secolo, quando furono costruiti il Municipio e la Fontana con la statua del Dio Mercurio. La piazza, durante il Medioevo, era centro di scambi commerciali e fu il luogo dove vennero fatte le prime corride.Il Municipio fu costruito tra il 1527 e il 1534 sotto la direzione di Diego de Riano, in stile rinascimentale. \nArchitetture di Calle de las Sierpes.\nDalla Plaza de San Francisco parte la Calle de las Sierpes, una delle vie pi\u00f9 frequentate vie di Siviglia per la presenza di numerosi negozi e bar all'aperto. Lungo la strada si trova il palazzo del Banco ispanoamericano, costruito laddove un tempo si trovava il carcere nel quale Miguel de Cervantes inizi\u00f2 a scrivere il \"Don Chisciotte de la Mancia.\"\nArchitetture dei quartieri moreschi.\nAttorno al nucleo di Siviglia monumentale si trovano i quartieri di Santa Cruz ed El Arenal che conservano tuttora l'aspetto dell'epoca moresca con vie strette e tortuose, piazzette irregolari e case basse con ampi ed eleganti \"patios.\" \nEntrando nello specifico del Barrio de Santa Cruz, nel XV secolo vi furono costruite diverse piazze che si aprono in mezzo al labirinto di vie. Una di queste piazze, Plaza de los Venerables, prende il nome dall'Ospedale de los Venerables Sacerdotes, uno dei palazzi barocchi pi\u00f9 interessanti della citt\u00e0, costruito tra il 1675 e il 1695. In calle de Santa Teresa al numero 8 si trova la casa, oggi museo, in cui il pittore Murillo trascorse gli ultimi anni della sua vita.\nCasa de Pilatos.\nNell'omonima piazza si trova la Casa de Pilatos, il pi\u00f9 sontuoso palazzo di Siviglia costruito agli inizi del XVI secolo, residenza dei duchi di Medinaceli. L'idea era quella di realizzare una copia del Pretorio del procuratore della Giudea, Ponzio Pilato, dato che l'edificio era stato fortemente voluto da Don Fadrique, di ritorno dal suo viaggio in Terra Santa.\nIl palazzo \u00e8 un insieme di stili architettonici diversi che vanno dal rinascimentale allo stile mud\u00e9jar, tipico dell'Andalusia.\nArena della Real Maestranza.\nLa \"plaza de toros\" di Siviglia \u00e8 uno dei luoghi pi\u00f9 prestigiosi della tauromachia. Fu costruita nel XVIII secolo e restaurata verso la met\u00e0 del XIX secolo. Dopo quella di Ronda, \u00e8 la pi\u00f9 antica del mondo e anche una delle pi\u00f9 grandi con una capienza di posti. Al suo interno \u00e8 ospitato un museo che ripercorre la storia taurina di Siviglia che \u00e8 antica e illustre, avendo la sua arena ospitato i pi\u00f9 grandi toreri di tutti i tempi. Le corride iniziano durante le festivit\u00e0 pasquali e durano fino al mese di ottobre.\nTorre del Oro.\nLa Torre del Oro \u00e8, assieme alla Giralda, il monumento pi\u00f9 emblematico di Siviglia; si tratta di un'antica torre di sorveglianza sulle sponde del Guadalquivir. Fu costruita dagli Almohadi nei primi anni del XIII secolo per controllare la navigazione sul fiume e sembra che il suo nome derivi dal fatto che un tempo era ricoperta di maioliche dorate.\nLa torre possiede una pianta dodecagonale costituita da due corpi, uno in pietra e uno in mattoni. Il coronamento venne aggiunto solo nel 1760. Attualmente la torre ospita il Museo Navale.\nArchitetture nei pressi di piazza di Porta Jerez.\nIn centro, la piazza di Porta Jerez, che una volta era l'uscita dalle mura cittadine, \u00e8 ora una bella piazza nelle vicinanze della quale si trova l'Hotel Alfonso XIII, il pi\u00f9 lussuoso di Siviglia, costruito nel 1929 in stile neomud\u00e9jar. \nNon lontano dalla piazza \u00e8 anche il palazzo San Telmo, sede del seminario arcidiocesano e della locale Universit\u00e0 Pontificia. Costruito tra il 1682 e il 1796, \u00e8 dotato di una facciata principale in stile barocco, aperta da un portale churrigueresco realizzato da Leonardo de Figueroa nel 1734. \nDietro Porta Jerez si trova anche l'enorme edificio dell'Universit\u00e0 principale di Siviglia che una volta era la Reale Fabbrica di Tabacco, costruita quando Siviglia aveva il monopolio dell'elaborazione del tabacco. L'edificio \u00e8 stato concepito come se fosse una cittadella, con una zona residenziale, una industriale, un fosso che la circondava con relativo ponte levatoio e un carcere.\nArchitetture del Parco di Mar\u00eda Luisa.\nPlaza de Espa\u00f1a \u00e8 un'enorme piazza a forma di semicerchio con un diametro di 200 metri che culmina in due alte torri alle estremit\u00e0, raccordate da edifici posti lungo met\u00e0 del perimentro della piazza. Queste architetture vennero realizzate in occasione dell'Esposizione iberoamericana del 1929. Al centro della spianata c'\u00e8 un canale navigabile, e tutta la piazza \u00e8 circondata da portici sormontati da balaustre al di sotto delle quali ci sono delle panchine decorate con maioliche che raffigurano le 54 provincie spagnole. L'ampiezza e la sua particolare disposizione la rendono una delle piazze pi\u00f9 caratteristiche della citt\u00e0.\nPlaza de Am\u00e9rica si trova nella zona del parco dove sono stati costruiti la maggior parte dei padiglioni espositivi del '29. La piazza \u00e8 un ampio spazio immerso nel verde, con al centro una grande fontana circondata da tre padiglioni, dove oggi sono ospitati dei musei.\nAree naturali.\nParco di Mar\u00eda Luisa.\nIl pi\u00f9 bel parco di Siviglia nasce dalla donazione, fatta alla citt\u00e0 nel 1893, di met\u00e0 dei giardini del Palazzo San Telmo, che erano di propriet\u00e0 della principessa Maria Luisa. In seguito, il parco sub\u00ec enormi cambiamenti per l'Esposizione iberoamericana del 1929 in quanto si decise di sistemare i padiglioni dell'Esposizione nel parco. L'ingegnere francese Forestier fu incaricato di progettare i giardini mentre An\u00edbal Gonz\u00e1lez progett\u00f2 buona parte degli edifici espositivi e soprattutto le piazze di Spagna e d'America.\nAltre aree naturali.\nA sud del barrio de Santa Cruz si trovano i Giardini di Murillo, che facevano parte degli orti dei Reales Alc\u00e1zares, e furono donati alla citt\u00e0 nel 1911.\nSociet\u00e0.\nTradizioni e folclore.\nSemana Santa.\nSiviglia \u00e8 conosciuta per le sue celebrazioni della Settimana Santa (\"Semana Santa\") quando 59 confraternite sfilano in una serie di cortei dalla periferia della citt\u00e0 fino alla Cattedrale, dove si tiene la Via Crucis; un terzo della popolazione partecipa attivamente ai riti. In particolare occorre menzionare le figure dei \"penitenti\", i cosiddetti \"Nazarenos\", che sfilano incappucciati di bianco e nero.\nFeria de Abril.\nNella citt\u00e0 si svolge inoltre ogni anno la singolare festa della \"Feria de Abril\" nel periodo fine aprile inizio maggio. Tale festa coinvolge tutta la popolazione locale con danze rigorosamente in costume tipico, banchetti e festeggiamenti che si svolgono all'interno delle \"casetas\", tipiche abitazioni temporanee dove i \"proprietari\" accolgono i loro ospiti. Le \"casetas\" ricoprono un intero quartiere della citt\u00e0 tanto da essere identificate da vie e relativi numeri tipici. Questa festa esprime l'animo della citt\u00e0, allegra, legata alle tradizioni, accogliente ed organizzata. Durante questa festa vengono indossati i costumi tradizionali e si ballano le \"Sevillanas\", ballo folcloristico tipico della citt\u00e0. All'inizio e alla fine dei festeggiamenti ci sono fuochi d'artificio.\nDanza de los Seies.\nLa \"Danza de los Seies\", tradizionalmente eseguita all'interno della Cattedrale in occasione del \"Corpus Domini\", viene eseguita da una decina di giovani in antichi costumi. Durante il ballo, i danzatori suonano le nacchere e intonano un canto risalente agli inizi del XVI secolo. \nCultura.\nIstruzione.\nBiblioteche e archivi.\nL'Archivo General de Indias conserva i documenti del Consiglio delle Indie: ha perci\u00f2 un ruolo importante per la ricostruzione della storia delle Americhe dall'arrivo degli Europei alla fine del colonialismo.\nL\"\"Instituci\u00f3n Colombina\", comprende la \"Biblioteca Capitular\", la \"Biblioteca Colombina\", gli archivi della cattedrale, l'archivio e la biblioteca arcivescovili. Essa conserva, fra l'altro, la copia de \"Il Milione\" di Marco Polo appartenuta a Cristoforo Colombo e da lui annotata a margine.\nUniversit\u00e0.\nL'Universit\u00e0 di Siviglia \u00e8 stata fondata nel 1505.\nNel 1997 \u00e8 stata fondata una seconda universit\u00e0 pubblica, la Universitat Pablo de Olavide.\nL'Ateneo de Sevilla \u00e8 la locale societ\u00e0 scientifica e letteraria, di cui furono membri anche Federico Garc\u00eda Lorca e Rafael Alberti.\nGeografia antropica.\nSuddivisioni storiche.\nBarrio de Santa Cruz.\nIl Barrio de Santa Cruz \u00e8 uno dei quartieri pi\u00f9 pittoreschi e famosi di Siviglia. Si trova in pieno centro ed \u00e8 la zona della citt\u00e0 che pi\u00f9 di tutte ha mantenuto la sua struttura moresca. In seguito all'espulsione degli arabi, qui si install\u00f2 la comunit\u00e0 ebraica, una delle pi\u00f9 grandi di Spagna, ai tempi di Ferdinando III. Il quartiere \u00e8 un dedalo di viuzze strette e tranquille sulle quali si affacciano splendide abitazioni con facciate bianche e ocra ricoperte da edere e fiori.\nBarrio de Triana.\nSulla sponda opposta del fiume rispetto alla Cattedrale, sorge il quartiere di Triana, uno dei pi\u00f9 amati dai sivigliani, quartiere che \u00e8 stato per secoli legato al fiume ed al mare. \nBarrio de la Macarena.\nAltro famoso quartiere \u00e8 quello della Macarena, che prende il nome da una Basilica ove \u00e8 custodita la venerata immagine della Vergine Speranza Macarena, che viene portata in processione per la citt\u00e0, in mezzo al fervore popolare, durante le festivit\u00e0 pasquali. \nInfrastrutture e trasporti.\nLa citt\u00e0 e le sue zone limitrofe sono servite dalle linee di autobus gestite da TUSSAM (Transportes Urbanos de Sevilla) che opera anche una linea tranviaria urbana aperta nel 2007, \"El Metrocentro Tranvia\": .\nNell'aprile 2009 \u00e8 stata aperta la prima delle quattro linee della metropolitana di Siviglia, anche se con quasi 28 mesi di ritardo sull'apertura prevista: i lavori subirono ritardi per varie ragioni tra cui il rinvenimento di alcuni reperti archeologici e le difficolt\u00e0 tecniche dovute al passaggio del fiume Guadalquivir a profondit\u00e0 sufficiente per evitare infiltrazioni d'acqua.\nLa Stazione di Sevilla-Santa Justa \u00e8 collegata alla rete dell'alta velocit\u00e0 spagnola (AVE), gestita da Renfe, ed \u00e8 centro della rete suburbana delle Cercan\u00edas.\nA Siviglia c'\u00e8 inoltre Sevici, una rete di biciclette pubbliche, affiancata da una rete di corsie riservate ai cicli, contraddistinte da segnaletica orizzontale verde, tuttora in espansione.\nLa citt\u00e0 \u00e8 infine servita dall'aeroporto San Pablo, situato 12\u00a0km a nord-est della citt\u00e0, che nel 2007 ha avuto un traffico di 4,5 milioni di passeggeri. Attualmente \u00e8 uno degli aeroporti pi\u00f9 importanti di tutta l'Andalusia.\nAmministrazione.\nGemellaggi.\nSiviglia \u00e8 gemellata con:\nSport.\nDue sono le squadre di calcio che giocano nel pi\u00f9 importante campionato di calcio spagnolo, il Sevilla FC ed il Real Betis.\nLa squadra di pallacanestro, il Club Baloncesto Sevilla, ha assaggiato due volte le finali del massimo campionato spagnolo, la ACB, in gran parte dominato da Barcellona e ."}
{"id": "16403", "revid": "1226", "url": "https://it.wikipedia.org/wiki?curid=16403", "title": "Tolkien", "text": ""}
{"id": "16420", "revid": "1652635", "url": "https://it.wikipedia.org/wiki?curid=16420", "title": "Insieme", "text": "In matematica, una collezione di elementi rappresenta un insieme se esiste un criterio oggettivo che permette di decidere univocamente se un qualunque elemento fa parte o no del raggruppamento. Si tratta di un concetto fondamentale della matematica moderna, a partire dal quale si \u00e8 sviluppata la teoria degli insiemi.\nNell'uso informale gli oggetti della collezione possono essere qualunque cosa: numeri, lettere, persone, figure, ecc., anche non necessariamente omogenei; nelle formalizzazioni matematiche gli oggetti della collezione vanno invece ben definiti e determinati. \nGeneralit\u00e0.\nIl concetto di insieme \u00e8 considerato primitivo ed intuitivo: \"primitivo\" perch\u00e9 viene introdotto come nozione non derivabile da concetti pi\u00f9 elementari; \"intuitivo\" perch\u00e9 viene introdotto come generalizzazione della nozione di insieme finito, che a sua volta \u00e8 introdotta dall'analogia con l'esperienza sensibile di scatole che contengono oggetti materiali (tendenzialmente omogenei); questa impostazione si basa sulla convinzione che l'idea di insieme sia naturalmente presente nella mente umana.\nGli oggetti che compongono un insieme si dicono elementi di questo insieme; nel linguaggio matematico, detto \"a\" un elemento dell'insieme \"A\", si dice che \"a appartiene ad A\" o in simboli formula_1. Un insieme \"A\" \u00e8 sottoinsieme di un altro insieme \"B\" quando tutti gli elementi di \"A\" appartengono anche a \"B\".\nCi\u00f2 che caratterizza il concetto di insieme e lo differenzia da strutture matematiche simili sono essenzialmente le seguenti propriet\u00e0:\nGli insiemi, con le loro operazioni e relazioni, possono essere rappresentati graficamente con i diagrammi di Eulero-Venn.\nDescrizioni di insiemi.\nSolitamente un insieme viene indicato con le lettere maiuscole dell'alfabeto: \"A\", \"B\", \"E\", \"M\", \"S\" ... e si chiede che sia univocamente determinato: se ad esempio diciamo che \"M\" \u00e8 l\"insieme degli x tali che x \u00e8 un mammifero marino\", allora supponiamo che si sappia sempre decidere se un qualsiasi animale possibile ed immaginabile abbia o meno le caratteristiche necessarie per rientrare in \"M.\" Se un oggetto \"x\" appartiene ad un insieme \"F\" viene detto \"elemento\" di \"F\" e la relazione si denota nella forma formula_2. Viceversa, la relazione di non appartenenza a un insieme si denota nella forma formula_3.\nUn insieme pu\u00f2 essere definito nei seguenti modi:\nCardinalit\u00e0.\nLa cardinalit\u00e0 di un insieme \u00e8 il numero che indica la quantit\u00e0 dei suoi elementi. Ad esempio, l'insieme formula_11 ha tre elementi (considerando distinte le tre lettere), quindi cardinalit\u00e0 3; l'insieme dei numeri naturali formula_12 ha invece cardinalit\u00e0 formula_13, il primo cardinale infinito.\nUn insieme si dice \"finito\" se ha un numero finito di elementi, \"infinito\" se contiene infiniti elementi.\nOperazioni tra insiemi.\nLe principali operazioni tra insiemi sono:\nRelazioni tra insiemi.\nDue insiemi \"A\" e \"B\" si dicono inoltre:\n\"B\" \u00e8 sottoinsieme di \"A\" se \"A\" contiene gli elementi di \"B\". Secondo la definizione ogni insieme \u00e8 contenuto in s\u00e9 stesso. Per esprimere questo si usa la notazione:\nSe si vuole escludere che \"B\" coincida con \"A\", cio\u00e8 prevedere che esistono elementi di \"A\" non contenuti in \"B\", si usa la notazione:\nche si legge: \"\"B \u00e8 un sottoinsieme proprio di A\" oppure \"B \u00e8 incluso propriamente in A\" oppure \"B \u00e8 contenuto propriamente in A\"\". Alcuni autori utilizzano solo la seconda notazione, indipendentemente dal tipo di inclusione.\nLa relazione binaria di inclusione tra insiemi rende una qualsiasi classe di insiemi un insieme parzialmente ordinato.\nL'insieme vuoto.\nInsieme vuoto \u00e8 l'insieme che non contiene \"nessun\" elemento. Si indica con i simboli formula_25, formula_26 o con due parentesi graffe, la prima aperta e l'altra chiusa formula_27.\nL'insieme vuoto \u00e8 sottoinsieme di qualsiasi altro insieme (incluso s\u00e9 stesso).\nL'insieme delle parti.\nPer qualunque insieme \"A\" si definisce insieme delle parti o \"insieme potenza\" di \"A\" e si indica con formula_28 o formula_29 l'insieme che ha come elementi tutti e soli i sottoinsiemi di \"A\". Ad esempio, se formula_30 allora il suo insieme delle parti \u00e8 costituito da formula_31.\nL'insieme delle parti ha cardinalit\u00e0 strettamente maggiore di quella dell'insieme di partenza. Se \"A\" \u00e8 finito ed ha |\"A\"| elementi, il numero degli elementi di formula_28 \u00e8 dato da formula_33 (in simboli, formula_34).\nL'insieme delle parti di qualsiasi insieme, considerato congiuntamente all'operazione di differenza simmetrica, forma un gruppo abeliano. Se vengono considerate insieme unione, intersezione e complementazione la struttura generata \u00e8 un'algebra di Boole.\nLa partizione di un insieme.\nSi chiama partizione dell'insieme formula_35 un insieme di sottoinsiemi di formula_35 che ha queste caratteristiche:\nL'insieme complementare di un insieme.\nDati gli insiemi formula_35 e formula_39 con formula_40, l'insieme complementare di formula_41 rispetto ad formula_35 \u00e8 formula_43 Lo indichiamo con formula_44\nInsiemi numerici.\nAlcuni insiemi, detti \"numerici\", hanno un ruolo particolarmente importante e pervasivo in tutte le branche della matematica:\nQuesti insiemi si possono vedere intuitivamente come contenuti uno nell'altro:\nPi\u00f9 propriamente si dovrebbe parlare di immersione di ogni insieme nel seguente, poich\u00e9 secondo la corrente assiomatizzazione i vari insiemi sono definiti in modi radicalmente diversi l'uno dall'altro. Dunque non si pu\u00f2 dire che formula_45 \u00e8 contenuto in formula_46, ma che vi \u00e8 una funzione iniettiva da formula_45 a formula_46."}
{"id": "16421", "revid": "7", "url": "https://it.wikipedia.org/wiki?curid=16421", "title": "Tour Eiffel", "text": ""}
{"id": "16422", "revid": "180559", "url": "https://it.wikipedia.org/wiki?curid=16422", "title": "Museo archeologico nazionale di Napoli", "text": "Il Museo archeologico nazionale di Napoli (MANN) \u00e8 un museo statale italiano. In virt\u00f9 del suo ricco e pregevole patrimonio di opere d'arte e manufatti, disposti su una superficie espositiva di 12.650 m\u00b2, \u00e8 considerato uno dei pi\u00f9 importanti musei archeologici al mondo, se non il pi\u00f9 importante per quanto riguarda l'arte romana.\nIl museo \u00e8 costituito da collezioni private acquisite o donate alla citt\u00e0 nel corso dei secoli, quali le collezioni Borgia, Santangelo, Stevens, Spinelli. I nuclei principali sono tre:\nGli importanti lavori di restauro e di ristrutturazione dell'edificio avviati nel 2012 consentiranno la realizzazione di una riorganizzazione globale delle collezioni secondo criteri espositivi nuovi, permettendo inoltre che alcune raccolte rimaste escluse dalla visita per decenni, possano trovare definitiva sistemazione dentro l'edificio. I reperti da molto tempo non pi\u00f9 esposti al pubblico riguardano la numismatica ed una ricca parte della statuaria pompeiana: si stima che i pezzi in deposito siano in quantit\u00e0 tre volte superiore rispetto a quelli esposti e che gli stessi occupino allo stato attuale tre livelli dei sotterranei del palazzo ed un piano del sottotetto.\nIl museo \u00e8 ospitato nel palazzo degli Studi, costruito nel 1585 come caserma di cavalleria; l'edificio ha una certa rilevanza architettonica, essendo uno dei pi\u00f9 imponenti palazzi monumentali di Napoli. Inoltre insiste sull'area della necropoli di Santa Teresa, area sepolcrale dell'antica \"Partenope\". Dal 2005 nella sottostante stazione della metropolitana \"Museo\" \u00e8 stata aperta la \"stazione Neapolis\", in cui piccoli ambienti che si succedono tra loro espongono i reperti archeologici rinvenuti durante gli scavi della metro ed entrati a far parte del patrimonio museale.\n\u00c8 di propriet\u00e0 del Ministero per i beni e le attivit\u00e0 culturali, che dal 2014 lo ha annoverato tra gli istituti museali dotati di autonomia speciale.\nStoria.\n\"Per la storia precedente dell'edificio vedi\" Palazzo degli Studi (Napoli).\nOrigini e Real museo borbonico.\nGiunto sul trono di Napoli Ferdinando IV, dopo aver espulso nel 1767 i Gesuiti dal regno di Napoli, nel 1777 spostava definitivamente l'universit\u00e0 dei Regi Studi nel loro ex convento del Salvatore e decideva quindi di trasferire nel liberato Palazzo degli Studi - secondo un progetto di completamento e di adeguamento ai fini accademici e museali redatto da Ferdinando Fuga e rielaborato da Pompeo Schiantarelli, che realizz\u00f2 la gran parte dell'opera - sia il \"Museo Hercolanese\" dalla reggia di Portici che il \"museo Farnesiano\" dalla reggia di Capodimonte, oltre alla biblioteca ed alle scuole di Belle Arti.\nIl progetto prevedeva una netta separazione tra i vari nuclei con al pianterreno il museo Hercolanese intorno al cortile occidentale, la quadreria farnesiana invece intorno al cortile orientale, mentre gli ambienti sul piano ammezzato venivano destinati da un lato al bibliotecario ed al restauro, dall'altro alle accademie ed allo \"studio del nudo\". Il \"Gran Salone\" al primo piano invece fu destinato ad accogliere la biblioteca farnesiana.\nTra il 1786 ed il 1788 Ferdinando IV riusc\u00ec, nonostante le vive proteste e l'opposizione di papa Pio VI, a trasferire da Roma a Napoli le ricche e importanti collezioni di antichit\u00e0 farnesiane ereditate da sua nonna Elisabetta Farnese. Ci\u00f2 richiese un progetto di ampliamento del museo.\nDopo la parentesi murattiana, ritornando il re Ferdinando IV sul trono di Napoli (ora come \"Ferdinando I Re delle Due Sicilie\"), il 22 febbraio 1816 egli decretava ufficialmente l'istituzione del \"Real Museo Borbonico\". In questa occasione fu eseguita da Antonio Canova una scultura dedicata a Ferdinando posta sullo scalone monumentale del museo.\nMuseo nazionale.\nDopo e con l'unit\u00e0 d'Italia, il museo diventava propriet\u00e0 dello Stato ed assumeva il nome di \"museo nazionale\".\nPer i continui incrementi di libri, raccolte archeologiche ed opere d'arte, patendo tutti i settori ospitati nel museo di insufficiente spazio, tra il 1862 e il 1864 si giunse alla determinazione di sloggiare le accademie trovando loro altre sedi in citt\u00e0. L'accademia di scienze e lettere fu cos\u00ec trasferita nell'universit\u00e0 mentre l'accademia di Belle Arti fu sistemata nella sua sede attuale.\nNel 1888 il conte Eduardo Lucchesi Palli donava allo Stato la sua ricchissima e preziosa biblioteca drammatica ed archivio musicale, a condizione che essa non lasciasse Napoli e che non fosse smembrata. Aggregata alla biblioteca nazionale, che allora occupava le attuali sale degli affreschi e del tempio di Iside, nel 1892 il ministro Paolo Boselli ordinava che le venissero destinate tre sale nell'attuale museo (individuate nelle Sale 83-84-85). Il conte, a sue spese, cur\u00f2 non solo il trasferimento dei volumi, ma anche l'allestimento delle stesse sale, donando gli scaffali \"in stile Rinascimento\", occupandosi del loro decoro e commissionando a Paolo Vetri l'esecuzione degli affreschi nella volta (in un cartiglio tuttora visibile vengono ricordati i principali accordi per la tenuta di questa biblioteca). Tuttavia, per la cronica mancanza di spazio, nel 1925 la biblioteca nazionale veniva anch'essa trasferita, per decreto ministeriale, nel palazzo reale, tra le pi\u00f9 vive (ed inconcludenti) proteste degli eredi Lucchesi Palli.\nSuper\u00f2 pressoch\u00e9 indenne gli urti degli 89 bombardamenti in zona fra il 1940 e il 1943, sicuramente anche grazie ad uno speciale segno dipinto sui suoi tetti che lo facevano individuare quale obiettivo da non colpire. Ci\u00f2 nonostante il Museo non fu indenne da attacchi, a cominciare dalle truppe di occupazione tedesche che tentarono pi\u00f9 volte di requisire l'edificio, evenienza dapprima osteggiata, infine strenuamente impedita (non senza rischio personale) dal soprintendente archeologo Amedeo Maiuri che cos\u00ec evit\u00f2 che il museo divenisse un obiettivo militare. Nelle fasi pi\u00f9 concitate della guerra e soprattutto delle quattro giornate di Napoli la salvaguardia dell'istituto la si deve unicamente al Maiuri che, bench\u00e9 avesse una gamba ingessata, si barric\u00f2 nel museo impedendo a chiunque di accedervi. Con l'arrivo delle truppe alleate egli nuovamente imped\u00ec, personalmente, l'occupazione dell'edificio stavolta da parte delle truppe anglo-americane, concedendo loro unicamente che i \"medical stores\" utilizzassero (fino al giugno 1944) alcune sale al pianterreno come deposito di materiale sanitario e medicinali, mentre il genio civile occup\u00f2 con i suoi uffici altre sale fino al 1948, essendo la sua sede danneggiata dai bombardamenti.\nNel dopoguerra il ripristino del museo fu lungo e impegnativo, richiedendo non solo la risistemazione di tutti gli oggetti nelle sale (essendo quelli mobili tutti impacchettati ed incassati, mentre quelli inamovibili sepolti sotto montagne di sacchetti di sabbia), ma anche per il faticoso recupero delle opere pi\u00f9 pregiate e preziose che, portate in tempo a Roma in Vaticano, furono purtroppo per alcune casse depredate dai tedeschi che, trasportatele dapprima a Berlino, prima della distruzione della citt\u00e0 molto opportunamente le avevano trasferite a Salisburgo e nascoste nei suoi paraggi in una salina ad Altaussee. Recuperate e restituite all'Italia il 7 agosto del 1947, la riapertura del museo, bench\u00e9 ufficialmente inaugurata gi\u00e0 il 1\u00ba luglio 1945 seppure solo per alcune sale, di fatto fu realizzata progressivamente e completata solo nel 1953, richiedendo essa non poche energie, impegno e tempo. Nonostante l'accurato riallestimento, gi\u00e0 nel 1957 fu deciso di trasferire anche la pinacoteca, stavolta nella reggia di Capodimonte, liberando cos\u00ec tutte le sale del primo piano disposte intorno al cortile occidentale. Da questo momento il museo diventa esclusivamente archeologico.\nLiberate le sale dalla pinacoteca, ci si affrett\u00f2 ad allestirle trasferendo in esse la collezione dei \"grandi bronzi\" collocati da tempo immemorabile al pianoterra, in una galleria intorno al cortile occidentale. Per alcuni anni si lavor\u00f2 alacremente per migliorare gli allestimenti di tutte le collezioni, volendo che il museo si presentasse perfettamente in ordine, decoroso e fruibile in occasione dell'olimpiade del 1960, evento che avrebbe attirato molti visitatori; la qual cosa fu senz'altro realizzata.\nI grandi lavori intrapresi in quegli anni furono affiancati da altri forse meno appariscenti ma altrettanto importanti ed impegnativi che riguardarono una revisione inventariale di tutti gli oggetti conservati nei depositi del museo ed un notevole impegno di schedatura della maggior parte di essi.\nCollezioni e allestimenti.\nStoria degli allestimenti.\nSettecento e Ottocento.\nNon si conoscono pi\u00f9 di tanto i criteri espositivi adottati dai Borbone di Napoli perch\u00e9, se \u00e8 pur vero che essi hanno curato la stesura dei primi inventari (Michele Arditi, Francesco Maria Avellino, il principe di San Giorgio Spinelli) mancano comunque guide del museo, le prime delle quali compaiono solo nell'Ottocento con non sempre assoluta chiarezza nell'indicazione della collocazione dei pezzi. Probabilmente i criteri espositivi erano improntati principalmente su motivi estetici o sistemando nelle sale la maggior parte degli oggetti disponibili per impressionare il visitatore, alla maniera delle \"Wunderkammer\" dei primi collezionisti.\nNovecento e Duemila.\nUna svolta sicura si ebbe agli inizi del XX secolo. Paolo Orsi, commissario straordinario del museo dal dicembre 1900 a marzo 1901, propose un nuovo riordinamento delle collezioni del museo in dieci grandi raccolte ordinate per classi (o tipi) di materiali.\nEttore Pais, direttore da marzo 1901 a giugno 1904, lo realizz\u00f2 esponendosi ad aspre critiche per il suo eccessivo modernismo e per i criteri adottati, giudicati rivoluzionari. Ci\u00f2 non imped\u00ec che sotto la sua direzione tutto venisse rimosso e risistemato nel giro di due anni. Pais allest\u00ec il patrimonio museale non solo suddividendolo per tipi di materiali, ma anche tenendo conto degli stili, degli elementi cronologici e/o topografici. Questo criterio espositivo, considerato assolutamente innovativo e rivoluzionario agli inizi del Novecento, \u00e8 perdurato per circa 90 anni e, seppure oggi non sia pi\u00f9 considerato valido in quanto non consono ai nuovi criteri e concetti espositivi, tuttavia condiziona ancora pesantemente i tentativi di riallestimento del museo.\nCronologia degli allestimenti.\nPur riconoscendo una certa validit\u00e0 agli allestimenti del passato, testimoni del gusto, delle conoscenze, della metodologia di un'epoca, oggi si privilegiano soprattutto il contesto e la provenienza originari degli oggetti esposti. In tal senso sono stati indirizzati gli sforzi intrapresi fin dagli anni settanta di riallestimento globale del museo.\nIl nuovo indirizzo museografico \u00e8 stato inaugurato con l'allestimento della sezione dedicata a tutti i ritrovamenti fatti nella villa dei Papiri di Ercolano (aprile 1973). Sono seguite nel tempo altre sezioni, istituite \"ex novo\", o completamente riallestite: la collezione Egizia (dicembre 1989), le sculture Farnese dalle terme di Caracalla (giugno 1991), il tempio di Iside di Pompei (dicembre 1992), le gemme Farnese (giugno 1994), la collezione Epigrafica (marzo 1995), la sezione Preistorica (dicembre 1995), la sezione della Magna Grecia (luglio 1996), Pithecusae e la casa greca di Punta Chiarito (dicembre 1997), i Vetri (marzo 1998), il Gabinetto Segreto (aprile 2000), i Mosaici (maggio 2000), Napoli Antica (dicembre 2000), la collezione Numismatica (giugno 2001), il vasellame Bronzeo (marzo 2003), gli Affreschi dalla villa di Arianna di Stabia (settembre 2007), le sculture Farnese da palazzo Campo dei Fiori, dagli orti farnesiani e da villa Madama (Sale 1, 7 e 8; accessibili gi\u00e0 nel dicembre 2007), la collezione degli Affreschi Pompeiani (aprile 2009), nuovamente la villa dei Papiri di Ercolano con un allestimento nuovissimo (giugno 2009), le sculture Farnese da palazzo Farnese e dalla Farnesina (sale 2-6 e 25-28; novembre 2009), e di nuovo la collezione Egizia (ottobre 2016), la Magna Grecia con un allestimento nuovissimo (luglio 2019), e l'ultima in ordine di tempo la Preistorica (febbraio 2020).\nDal 2005, inoltre, nella stazione \"Museo\" della linea metropolitana, posta sotto il livello del museo archeologico, \u00e8 stata aperta la stazione Neapolis, con la quale vengono mostrati i reperti archeologici rinvenuti durante gli scavi della metro ed entrati a far parte del patrimonio del \"MANN\".\nAttuale criterio espositivo.\nIl riordino globale del museo avuto negli ultimi anni ha previsto non soltanto un riallestimento delle singole collezioni, ma anche una dislocazione pi\u00f9 organica di esse all'interno dell'edificio. A grandi linee, al 2013, le numerose collezioni del museo sono raccolte formando sette sezioni (otto considerando la esterna Stazione Neapolis), cos\u00ec disposte:\nI lavori di restauro del 2012 permetteranno inoltre che alcuni pezzi rimasti esclusi dalla visita fino ad ora, possano trovare definitiva sistemazione dentro l'edificio. I reperti mai esposti al pubblico riguardano la sezione Magna Grecia, quella Cumana (costituita da vasi greci), l'epigrafica ed una ricca parte della statuaria pompeiana. Si stima che i pezzi in deposito siano in quantit\u00e0 tre volte superiore rispetto a quelli esposti e che gli stessi occupino allo stato attuale tre livelli dei sotterranei del palazzo ed un piano di sottotetti.\nSezioni.\nLe sezioni del museo sono diverse, molte delle quali nate da aggregazioni o donazioni di collezioni minori. Di seguito l'elenco con i relativi reperti archeologici di appartenenza:\nCollezione Farnese.\nLa collezione Farnese ospita tutti i reperti archeologici raccolti a partire dal XVI secolo da Alessandro Farnese, futuro papa Paolo III. Ottenute per acquisto o per confisca altre collezioni minori, quella Farnese si arricch\u00ec considerevolmente con i rinvenimenti degli scavi romani. Con l'estinzione del ramo familiare, l'intera collezione pass\u00f2 ad Elisabetta Farnese, madre di Carlo di Borbone. Il trasferimento a Napoli delle sculture, tuttavia, si ebbe solo con Ferdinando IV nel 1787 circa.\nLa collezione occupa al piano terra tutte le sale e gallerie (1-29) disposte intorno al cortile orientale (sul lato destro dell'atrio di ingresso). Al centro del cortile vi \u00e8 inoltre uno splendido \"labrum\" in porfido rosso facente parte anch'esso della collezione Farnese. Il nuovissimo allestimento, frutto di approfonditi studi sulla storia della collezione e dei singoli pezzi, ha richiesto naturalmente uno sforzo notevolissimo sia di energie che di mezzi che non hanno permesso un'apertura delle varie sale se non progressivamente ed in tempi diversi. Lo stesso ha permesso di riordinare le sculture farnesiane raggruppandole per luoghi e palazzi di provenienza, secondo come esse erano suddivise ed esposte a Roma prima che venissero trasferite a Napoli.\nSculture da palazzo in campo dei Fiori.\nSono esposte nelle Sale 1 e 7.\nSculture da palazzo Farnese.\nSono esposte nelle Sale 2-6.\nSculture dagli orti Farnesiani e da villa Madama.\nNella galleria Sala 8 sono esposte: nella prima met\u00e0 le sculture esposte un tempo negli Orti Farnesiani; nella seconda met\u00e0 quelli gi\u00e0 esposti a Villa Madama.\nSculture dalle terme di Caracalla.\nNelle Sale 11-16 vi sono le sculture di grandi dimensioni rinvenute nelle Terme di Caracalla a Roma.\nIn particolare la statua dell'Ercole Farnese, straordinario \"pezzo di marmo\" che ispir\u00f2 anche Michelangelo, la Flora Farnese, e poi l'imponente Toro Farnese enorme gruppo statuario chiamato in epoca borbonica anche \"montagna di marmo\" per la sua impostazione piramidale, il pi\u00f9 grande e complesso giunto a noi dall'antichit\u00e0, che rappresenta il supplizio di Dirce.\nSculture dalla villa Farnesina.\nNelle Sale 25-28 vi sono sculture e rilievi diversi un tempo esposti alla Farnesina, fra cui cospicuo \u00e8 il gruppo di ritratti di filosofi e poeti greci, e le famose \"Veneri accovacciate\".\nGalleria degli imperatori.\nNella galleria (sala 29) vi \u00e8 la collezione dei ritratti di imperatori romani, gi\u00e0 esposte nella Sala Grande e nella Sala degli Imperatori, appositamente allestita, di Palazzo Farnese.\nTra le statue della galleria, si segnalano i colossali busti di Giulio Cesare e di Vespasiano, una statua di Alessandro Severo in nudit\u00e0 eroica.\nIn una sala laterale \u00e8 conservata la collezione di statue dei filosofi greci.\nGemme.\n\u00c8 raccolta nelle due piccole Sale 9-10 situate al piano terra, alle spalle della colossale statua dell'Ercole Farnese. Formata da oltre duemila reperti, il pezzo pi\u00f9 rilevante \u00e8 sicuramente la tazza Farnese.\nCollezioni pompeiane.\nLa raccolta di collezioni pompeiane nasce sostanzialmente con gli scavi archeologici di Pompei avviati nel corso della prima met\u00e0 del XVIII secolo, su volont\u00e0 dell'allora re di Napoli Carlo di Borbone. La raccolta costituisce il nucleo principale della collezione Borbone ed include tutti i reperti rinvenuti negli scavi vesuviani: sculture, mosaici, armeria, affreschi ed altri svariati pezzi, tra cui dei papiri rinvenuti ad Ercolano ed oggi alla biblioteca nazionale del palazzo reale.\nL'intera collezione fu trasferita nella sede attuale solo intorno al XIX secolo in quanto fino ad allora trov\u00f2 sistemazione nel museo \"Herculanense\" di Portici (museo intitolato ad Ercolano in quanto i reperti provenivano fino ad allora principalmente da quell'area). Con l'avvento di Gioacchino Murat, dal 1806 a 1808, gli scavi ricominciarono e questa volta i reperti rinvenuti riguardarono principalmente la zona pompeiana, andando a formare cos\u00ec la parte pi\u00f9 cospicua della raccolta e donando conseguentemente la denominazione attuale della sezione museale. Intorno alla prima met\u00e0 dell'Ottocento furono trovati gli elementi pi\u00f9 numerosi e forse pi\u00f9 importanti della collezione: i mosaici.\nI rinvenimenti che interessarono l'area di Boscoreale, ultima per cronologia (sul finire del XX secolo, furono invece dispersi in pi\u00f9 musei stranieri, principalmente al Louvre di Parigi.\nStatuaria campana.\nLa sezione, chiusa al pubblico, trover\u00e0 sistemazione nelle sale 35 e 45 del piano terra.\nDella statuaria proveniente dalle antiche citt\u00e0 campane, una cospicua parte non \u00e8 stata mai esposta al pubblico. L'inesistenza di adeguati allestimenti hanno fatto s\u00ec che queste sculture risiedessero per decenni nei depositi del museo. Solo alcune opere particolarmente significative (per esempio il Doriforo) hanno trovato una sistemazione adeguata, seppure provvisoria. Quelle visibili sono collocate in alcune sale o gallerie al pianoterra negli ambienti intorno al cortile occidentale, mentre le altre in deposito si spera che possano essere disponibili al pubblico nei prossimi anni grazie anche agli importanti lavori di ristrutturazione avviati nel 2012 e che hanno riguardato l'intero edificio.\nLe sculture non provengono solo dalle citt\u00e0 vesuviane ma anche da altri luoghi dell'antica Campania, per esempio l'antica citt\u00e0 di Capua o l'area dei Campi Flegrei.\nMosaici - Casa del Fauno.\nLa sezione si trova sul piano ammezzato, salendo lo scalone sul lato sinistro (Sale 57-61 e 63-64).\nLa sezione si divide in due parti. Da un lato vi \u00e8 la raccolta di mosaici provenienti dagli scavi archeologici di Pompei, Ercolano e di altre antiche citt\u00e0 campane, ospitati questi nelle sale 57-59 e 64; dall'altro vi \u00e8 quella relativa ad oggetti e mosaici rinvenuti specificamente nella casa del Fauno di Pompei, sale 60-61 e 63. Molto importante, vero e proprio \"unicum\" nel suo genere, \u00e8 la raccolta dei mosaici del museo: di eccezionale interesse il grande mosaico raffigurante la \"Battaglia di Isso di Alessandro Magno contro Dario\", cos\u00ec come il \"Memento mori\". Spicca inoltre l'originale scultura bronzea del \"Fauno danzante\".\nGabinetto Segreto.\nSale 62 e 65 - Si trova al piano ammezzato, salendo lo scalone sul lato sinistro, alla fine della sezione dei Mosaici.\nIl \"Gabinetto Segreto\" (cos\u00ec chiamato dai Borbone) mostra vari reperti a soggetto erotico o sessuale provenienti dagli scavi di Pompei ed Ercolano o acquisiti in altro modo. Completamente riallestita negli anni '90, la collezione \u00e8 stata definitivamente aperta al pubblico nell'aprile del 2000.\nAffreschi.\nSi trovano al primo piano; vi si accede dal Salone della Meridiana, da una porta in fondo sulla sinistra. La collezione occupa le Sale 66-78.\nDopo quasi 10 anni di chiusura al pubblico della Collezione degli Affreschi (essendo in restauro non solo gli affreschi ma anche le sale in cui essi sono esposti), le sale sono state completamente riallestite. Dopo la riapertura nel settembre 2007 delle prime tre sale (Sala LXXV pitture da larari; Sala LXXVIII pittura popolare e ritratti; Sala LXXVII gli affreschi provenienti dalla Villa Arianna a Stabiae), a fine aprile 2009 sono state definitivamente riaperte tutte quante le altre sale che compongono la collezione.\nArgenti.\nSi trovano al primo piano nella Sala 89, cui si accede dal salone della Meridiana, passata la porta sulla sinistra, \u00e8 la prima saletta.\nRinvenuti durante gli scavi archeologici di Pompei e Ercolano, la collezione si compone della pi\u00f9 ampia raccolta di argenti romani esistenti al mondo. La sezione al 2013 mostra solo una piccola parte dei reperti. La stessa \u00e8 inoltre in fase di riallestimento con l'intenzione di esporre tutti i pezzi cui vi fanno parte, essendo molti di questi in deposito da diversi decenni.\nAvori e ceramiche invetriate.\nSi trovano al primo piano nella Sala 88, cui si accede dal Salone della Meridiana, passata la porta sulla sinistra, nella seconda saletta.\nVasellame bronzeo.\nSi trova al primo piano nella Sala 87, cui si accede dal Salone della Meridiana, passata la porta sulla sinistra, nella terza sala.\nVetri.\nSi trovano al primo piano nelle Sale 85-86, cui si accede dal Salone della Meridiana, la quarta e quinta sala, passata la porta, sulla sinistra.\nTempio di Iside.\nLe Sale 79-84 al primo piano, situate tra i Vetri, gli Affreschi e il Plastico di Pompei, raccolgono tutto quanto si \u00e8 rinvenuto nell'area del tempio di Iside a Pompei.\nVilla dei Papiri.\nLe Sale 114-117 al primo piano, salendo lo scalone sulla sinistra, raccolgono tutte le opere d'arte rinvenute nella villa dei Papiri (forse appartenuta ai Pisoni), tuttora sepolta a grande profondit\u00e0 ad Ercolano, ma indagata nel XVIII secolo col sistema dei cunicoli. Mancano i rotoli dei papiri conservati alla Biblioteca Nazionale di Napoli nell'apposita \"Officina dei Papiri Ercolanesi\", ma sono esposti due rotoli non ancora srotolati e foto di altri.\nPlastico di Pompei.\nIl plastico di Pompei si trova al primo piano in un apposito ampio salone, la Sala 96, situata fra i Vetri ed il Tempio di Iside.\nUna intera sala \u00e8 occupata da un grande plastico di Pompei, che ritrae l'antica citt\u00e0 romana in tutti i suoi piccoli particolari.\nSezione Topografica.\nSi trovano al primo piano, e vi si accede dal Salone della Meridiana, da una porta situata in fondo ad esso sulla destra.\nPreistoria.\n\u00c8 esposta nella prima sala della sezione Topografica, la Sala 127 e nei due piani ammezzati subito al di sopra, cui si accede dalla stessa sala.\nEt\u00e0 del Bronzo e del Ferro.\n\u00c8 esposta in parte nella Sala 127 (Preistoria) e poi in quella successiva (Sala 126).\nCuma.\nSi trova al primo piano nella Sala 126, subito dopo la Preistoria.\n\u00c8 allestita e visitabile solo la prima sala della sezione (nella sezione Topografica), relativa all'epoca di fondazione della colonia e accenni all'epoca arcaica. Per l'epoca classica (quindi la ricca Collezione Cumana di vasi dipinti a figure nere e a figure rosse, rinvenuti nelle sue necropoli) non vi sono indicazioni sui possibili tempi di allestimento e di apertura al pubblico.\nPithecusae (Ischia).\nSi trova al primo piano nelle Sale 124-125, successive a quella dedicata a Cuma. La prima sala (125) \u00e8 dedicata ai rinvenimenti fatti a Lacco Ameno e in altre localit\u00e0 sull'isola di Ischia. La seconda sala (124) \u00e8 interamente dedicata al rinvenimento della casa greca di Punta Chiarito di VI secolo a.C., che \u00e8 ricostruita in scala 1:1, mentre nelle vetrine e nella ricostruzione sono esposti tutti i reperti rinvenutivi.\nNeapolis.\nSi trova al primo piano, nelle Sale 118-120, situate subito dopo la Villa dei Papiri.\nMagna Grecia.\nLa sezione (inaugurata nel luglio 1996 e visitabile fino al febbraio 2003), \u00e8 stata riaperta al pubblico nel luglio 2019 con un allestimento del tutto nuovo nelle Sale 130-143. Il percorso si svolge a partire dalla sala 143 (parallela alla prima sala della Villa dei Papiri) per terminare nella sala 130 (che sbocca a met\u00e0 del Salone della Meridiana). Una sala quasi completamente dedicata all'Ipogeo dei Cristallini con la collezione Martuscelli di numerosi vasi e reperti del IV sec A.C.\nEtruschi e italici in Campania.\nLa sezione, non ancora allestita, occuper\u00e0 le Sale 130-136.\nCollezione Egizia.\nStoria e descrizione.\nSi trova nel piano seminterrato cui si accede dal piano terra, a destra dello scalone principale, alla fine della galleria degli imperatori (Sale 18-23).\nPer importanza \u00e8 la seconda collezione di manufatti egizi in Italia, dopo quella del museo egizio di Torino; in senso cronologico \u00e8 invece la pi\u00f9 antica. All'anno 2000 essa conta 2500 reperti.\nIl primo nucleo fu costituito tra il secondo ed il terzo decennio dell'Ottocento acquisendo materiali da collezioni private e dagli scavi borbonici dell'area vesuviana e dell'area flegrea.\nIn particolare, di grande importanza sono le opere appartenenti alla collezione Borgia, formata nella seconda met\u00e0 del Settecento dal cardinale Stefano Borgia, gi\u00e0 erede di una raccolta di oggetti antichi rinvenuti nei dintorni di Roma e di Velletri che, grazie agli incarichi affidatigli dal governo pontificio (in particolare, la sua attivit\u00e0 di Segretario e poi Prefetto della Congregazione di Propaganda della Fede, durante la quale incoraggi\u00f2 la formazione di sacerdoti indigeni nelle missioni cattoliche all'estero, specie in Oriente) pot\u00e9 entrare in possesso, grazie al favore dei missionari, di un immenso numero di oggetti dall'Egitto, oltre ai manoscritti copti ottenuti su sua precisa richiesta, tanto da costituire la pi\u00f9 ricca collezione del genere dell'epoca. Alla sua morte, nel 1804, la collezione fu in parte donata alla congregazione mentre la maggior parte pass\u00f2 al nipote Camillo Borgia il quale tent\u00f2 di venderla prima al re di Danimarca, poi a Gioacchino Murat, allora re di Napoli, che l'acquist\u00f2 nel 1814 (bench\u00e9 le trattative si conclusero solo l'anno successivo, con il ritorno dei Borbone, ad opera di Ferdinando I delle Due Sicilie).\nLa collezione Borgia, una delle pi\u00f9 antiche della storia del collezionismo europeo, illustra l'interesse europeo per l'antico Egitto in un periodo ancora anteriore alla spedizione napoleonica del 1798-1799, e rispecchia il gusto antiquario tipico dell'epoca in cui fu formata (statue ridotte a busti o a teste-ritratto, e da molti oggetti di carattere funerario e magico-religioso rinvenuti principalmente nelle due zone pi\u00f9 facilmente raggiungibili dagli Europei del XVIII secolo, il Delta del Nilo e Menfi).\nLa pi\u00f9 rilevante tra quelle napoletane dopo la borgiana \u00e8 la collezione Picchianti, raccolta durante un viaggio di sei anni (1819-1825) da Giuseppe Picchianti, un viaggiatore di origine veneta che risal\u00ec la valle del Nilo fino a raggiungere il deserto nubiano, attraversando le localit\u00e0 archeologiche di maggiore interesse per i collezionisti come Giza, Saqqara, Tebe. Qui raccolse una notevole quantit\u00e0 di materiali, provenienti probabilmente da sepolture: la sua raccolta comprende infatti mummie, sarcofagi, canopi, ma anche oggetti facenti parte del corredo funebre che testimoniano aspetti del quotidiano, quali specchi, vasi per cosmetici, sandali. Tornato in Italia ne vendette una parte al British Museum, mentre un'altra l'acquist\u00f2 il museo di Napoli dalla vedova, la contessa Angelica Droso.\nIl reperto di pi\u00f9 antica acquisizione \u00e8 invece il \"naoforo\", unico oggetto egizio appartenente alla collezione Farnese, gi\u00e0 ospitato nel museo prima che tutte le altre collezioni vi approdassero.\nSono inclusi nella sezione egiziana anche oggetti di provenienza varia e raccolte di minore consistenza come quella dello Schnars, un viaggiatore tedesco che, formata una piccola collezione durante i suoi viaggi nell'alto e basso Egitto, la don\u00f2 al museo nel 1842.\nSale e reperti.\nNella sala XIX sono esposte tutte le statue della raccolta, che coprono un quadro cronologico di circa tremila anni, dagli inizi dell'antico regno all'et\u00e0 tolemaico-romana, tra cui il reperto pi\u00f9 antico, una statua di funzionario della III dinastia (2700-2640 a.C.) nota come \"Dama di Napoli\". Nella stessa stanza sono esposti frammenti di obelischi di epoca faraonica e romana.\nLa sala XX ospita alcuni elementi del corredo funerario, una serie di oggetti votivi (statuette in legno o pietra), e diverse steli arpocratee (lastre atte a proteggere magicamente il defunto dai pericoli cui poteva andare incontro nel suo viaggio verso l'oltretomba). Sono presenti anche tre sarcofagi di fattura ed epoca diverse: un frammento del sarcofago in basalto di Pa-ir-kap della XXX dinastia e due sarcofagi in legno dipinto, contenenti mummie.\nNella sala XXI si pu\u00f2 osservare una raccolta di iscrizioni e di calchi ottocenteschi che coprono tutti i diversi metodi di scrittura in uso in Egitto nel corso della sua storia, dalle origini fino al demotico ed al greco. \u00c8 qui esposta la celebre \"Charta Borgiana\", un papiro redatto in greco corsivo del II secolo d.C. Nello stesso luogo sono inoltre esposti numerosi oggetti egiziani o egittizzanti ritrovati in Campania, in particolare negli scavi vesuviani (come la stele di \"Samtowetefnakhte\" nel tempio di Iside a Pompei, o la mensa votiva in basalto nero di Psammetico II, riutilizzata come soglia nella casa del Doppio Larario).\nNelle sale XXII e XXIII \u00e8 esposta la collezione Picchianti. Nella XXII sono esposti numerosi vasi databili dalle prime dinastie all'epoca tolemaico-romana, steli funerarie, e molte statuette votive, come il gruppo di centoquattordici appartenenti ad un personaggio di nome Her-udja della XXX dinastia. Nella stessa sala \u00e8 inoltre esposta, insieme a due piccoli, una mummia di coccodrillo.\nLa sala XXIII ospita quattro mummie, tre della collezione Picchianti, due di adulti ed una di bambino, oltre ad un'altra donata da Emilio Stevens. Sono, inoltre, esposti diversi oggetti del corredo funebre ed una significativa selezione di amuleti.\nCollezione Epigrafica.\nSi trova nel piano seminterrato (Sale 150-155), cui si accede dall'atrio di ingresso scendendo per una scala situata presso l'ingresso alle prime sale della collezione Farnese.\nLa collezione \u00e8 stata riaperta al pubblico in seguito dopo che sono terminati i lavori di collegamento fra museo e metropolitana. Consta di oltre duemila pezzi tra testi scritti in greco, latino e dialetti italici, e costituisce inoltre una delle pi\u00f9 importanti raccolte epigrafiche per quantit\u00e0 e qualit\u00e0. Anche qui, come per altre sezioni del museo, il settore \u00e8 frutto di diverse collezioni minori acquistate o donate al museo nel corso degli anni. Queste, vedono il proprio fulcro nella raccolta farnesiana di Fulvio Orsini, ereditata nel Settecento da Carlo di Borbone, ed in quella Borgia, acquistata da Gioacchino Murat nel 1814 assieme alla raccolta di monete e ad altri reperti archeologici.\nCollezione Numismatica.\nSi trova sul piano ammezzato, salendo lo scalone, sul lato destro (Sale 51-56).\nSeguendo un rigoroso criterio cronologico, le sale espongono pezzi che vanno dal periodo della Magna Grecia fino alle monete battute nel regno delle Due Sicilie. La sezione comprende diverse collezioni tra le quali spiccano quella Borgia e quella Farnese, che costituiscono il nucleo principale.\nStazione Neapolis.\nLa Stazione Neapolis \u00e8 un ambiente della Stazione Museo sottostante il Museo archeologico, accessibile gratuitamente e ospitante numerosi reperti rinvenuti all'interno della citt\u00e0, come un calco di arature neolitiche e una \"Nike\"."}
{"id": "16424", "revid": "76261", "url": "https://it.wikipedia.org/wiki?curid=16424", "title": "Andrea Luchesi", "text": ""}
{"id": "16425", "revid": "287204", "url": "https://it.wikipedia.org/wiki?curid=16425", "title": "Delosperma", "text": "Delosperma \u00e8 un genere di piante appartenente alla famiglia delle Aizoacee il cui nome deriva dal greco \"d\u00e8los\" (visibile) e \"sp\u00e8rma\" (seme).\nDescrizione.\nComprende piante succulente nane molto ramificate; la loro fioritura molto abbondante produce fiori di colore bianco, giallo, fucsia e rosso.\nDistribuzione e habitat.\nIl genere ha un areale che comprende Arabia Saudita, Yemen, Eritrea, Etiopia, Kenya, Tanzania, Madagascar, Reunion, Botswana, Zimbabwe, Mozambico, Lesotho, Swaziland e Sudafrica.\nTassonomia.\nIl genere comprende 175 specie.\nColtivazione.\nLe specie di questo genere richiedono una coltivazione in terra concimata mista a sabbia e ghiaia in modo da consentire un buon drenaggio. La posizione dovr\u00e0 essere in pieno sole. Le annaffiature dovranno essere molto abbondanti in estate, mentre in inverno dovranno essere molto diradate e non sospese del tutto, come succede nella maggior parte di piante succulente, mantenendole ad una temperatura non inferiore ai 7\u00a0\u00b0C; la sua moltiplicazione avviene quasi esclusivamente per talea, vista la facilit\u00e0 con la quale i ramoscelli attecchiscono.\nSono particolarmente adatte ad essere coltivate in giardini rocciosi; le specie possono essere sia perenni sia biennali."}
{"id": "16426", "revid": "287204", "url": "https://it.wikipedia.org/wiki?curid=16426", "title": "Cotyledon", "text": "Cotyledon \u00e8 un genere di piante succulente appartenente alla famiglia delle Crassulaceae, originario dell'Africa Meridionale.\nIl suo nome deriva dal greco \"k\u00f2tile\" (cavit\u00e0) per via delle sue foglie a forma incava.\nDescrizione.\n\"Cotyledon\" sono piante semiarbustive, che possono assumere svariate forme; le foglie sono carnose ed i fiori, penduli in quasi tutte le specie, hanno colorazioni che vanno dal rosso al giallo.\nTassonomia.\nAll'interno del genere \"Cotyledon\" sono attualmente incluse 16 specie:\nColtivazione.\nLe Cotyledon necessitano di terreno poroso composto da terra concimata e sabbia molto grossolana; la loro esposizione deve essere in pieno sole, con annaffiature regolari in estate e quasi nulle in inverno.\nPur sopportando il freddo, non gradiscono il gelo; quindi in inverno andranno esposte ad una temperatura che non sia inferiore ai 4\u00a0\u00b0C ma in posizione molto luminosa.\nLa riproduzione avviene per talea, messa a radicare in sabbia sempre dopo che il taglio sia ben asciutto, ma anche per seme (che andr\u00e0 depositato, non interrato, in un letto di sabbia leggermente umida a una temperatura di circa 21\u00a0\u00b0C)."}
{"id": "16427", "revid": "287204", "url": "https://it.wikipedia.org/wiki?curid=16427", "title": "Coryphantha", "text": "Coryphantha \u00e8 un genere di piante succulente appartenente alla famiglia delle Cactaceae, originario del Messico\nIl suo nome deriva dal greco \"koryph\u00e9\" (culmine, apice) e da \"\u00e0nthos\" (fiore) per via dei suoi fiori che spuntano sulla cima della pianta. La sua forma \u00e8 globulare o leggermente cilindrica le spine sono lunghe, robuste e disposte a raggio sulle areole.\nColtivazione.\nLe coryphantha richiedono un terriccio permeabile e poroso composto da terra concimata, sabbia grossolana, e ghiaia. La sua esposizione deve essere di pieno sole e le annaffiature frequenti; in inverno la temperatura non dovr\u00e0 essere inferiore ai 4\u00a0\u00b0C.\nIl freddo sar\u00e0 necessario per una bella - anche se non abbondante - fioritura e le annaffiature andranno quasi del tutto sospese. Ogni tre anni, alcune specie richiedono un rinvaso per via delle loro radici molto lunghe.\nLa riproduzione avviene per seme, in un letto di terra leggera e sabbia: il seme andr\u00e0 appena interrato e la terra mantenuta umida in posizione ombreggiata ad una temperatura di 21\u00a0\u00b0C. Quando le piantine saranno pronte per il rinvaso andranno tenute in posizione ombreggiata almeno per un anno. Tuttavia la riproduzione pu\u00f2 avvenire anche per polloni ma solo in alcune specie."}
{"id": "16428", "revid": "729019", "url": "https://it.wikipedia.org/wiki?curid=16428", "title": "Viet Minh", "text": "Il Vi\u1ec7t Minh (abbreviazione di Vi\u1ec7t Nam \u0110\u1ed9c l\u1eadp \u0110\u1ed3ng minh H\u1ed9i, 'Lega per l'Indipendenza del Vietnam') \u00e8 stata un'organizzazione politico-militare vietnamita. Nacque nel 1941, come movimento di resistenza al colonialismo francese in Indocina. Di ispirazione leninista, riprese da Mao Zedong l'adattamento del marxismo-leninismo al contesto asiatico, soprattutto in relazione alla mobilitazione dei contadini e alla pratica della guerriglia. Il movimento ebbe anche una forte impronta nazionalista, radicata nella secolare opposizione alla dominazione cinese e, a partire dal settembre 1940, nella resistenza all'occupazione da parte dei giapponesi.\nSono detti \"viet minh\" anche i membri del movimento.\nOrigini.\nIl movimento venne costituito nel nord del paese nel maggio 1941, con l'obiettivo di combattere gli invasori giapponesi e, successivamente, raggiungere l'indipendenza dalla Francia, che nel 1887 si era impossessata del Vietnam e aveva dato vita all'Unione indocinese (\"Union indochinoise\"), dominio coloniale composto da Cocincina (con capitale Saigon), il regno dell'Annam, al centro dell'odierno Vietnam, il Tonchino (con capitale Hanoi) e il regno di Cambogia. La Lega era guidata da Nguy\u1ec5n Sinh Cung, meglio conosciuto come Ho Chi Minh. Dopo la seconda guerra mondiale, il Viet Minh che si era opposto all'occupazione giapponese, inizi\u00f2 l'insurrezione e la guerra contro la Francia, che, dopo una fase di negoziati, aveva inviato un corpo di spedizione per riconquistare la colonia. L'esercito Viet Minh, guidato da V\u00f5 Nguy\u00ean Gi\u00e1p ottenne numerosi successi nel corso della guerra d'Indocina che dopo otto anni si concluse con la grande vittoria nella battaglia di Dien Bien Phu del 1954 che costrinse la Francia a negoziare gli accordi di Ginevra.\nLe formazioni Viet Minh presenti nel sud divennero, dopo la divisione del Vietnam, gli elementi costitutivi del movimento Viet Cong che avrebbe ripreso la guerra contro il governo filo-occidentale e autoritario del Vietnam del Sud.\nLa guerra d'Indocina e la divisione del Vietnam.\nQuando il Giappone si arrese nell'agosto 1945, il Vi\u1ec7t Minh dichiar\u00f2 l'indipendenza del paese, che venne negata dai francesi tornati a riprendere il controllo delle colonie con la neonata Unione Francese. La conseguenza fu un decennale conflitto chiamato guerra d'Indocina. Lo sforzo francese fu ampiamente sovvenzionato dagli USA, che temevano l'espansione del comunismo nella regione.\nNel 1945 la sede del movimento Viet Minh fu stabilita a Tan Trao, nella zona montuosa della Provincia di Tuyen Quang, a nord di Hanoi, non lontano dal confine cinese. I francesi si arresero nel 1954, dopo la sconfitta nella battaglia di Dien Bien Phu. La pace fu siglata quello stesso anno durante gli accordi di Ginevra, secondo i quali il paese fu suddiviso in Vietnam del Nord e Vietnam del Sud lungo il 17\u00ba parallelo. Venne inoltre stabilito che nel 1956 si tenessero delle elezioni generali nella prospettiva di riunificare il paese. L'11 ottobre 1954 i Vi\u1ec7t Minh presero il controllo del Vietnam del Nord, che divenne uno stato comunista con a capo Ho Chi Minh, eletto Primo Ministro.\nLa guerra del Vietnam.\nIl Vietnam del Sud e il suo principale sostenitore, gli Stati Uniti, vennero meno all'accordo del 1954 con il rifiuto di tenere le elezioni, temendo la vittoria di H\u1ed3 Ch\u00ed Minh, che era visto come un eroe nazionale. Lo stesso Ho Chi Minh non era del tutto favorevole all'accordo e a causa della fallimentare riforma agraria intrapresa aveva perso molti dei consensi raggiunti durante la guerra contro i francesi. La rottura dell'accordo e la decisione del regime di Hanoi di attivare la lotta rivoluzionaria al sud per minare la solidit\u00e0 dello stato sud-vietnamita, port\u00f2 alla costituzione di formazioni guerrigliere sudvietnamite, nelle quali entrarono a far parte molti ex-Vi\u1ec7t Minh.\nIl fallimento della politica agraria nel Vietnam del Nord aveva reso impopolare il movimento Vi\u1ec7t Minh, che gradualmente usc\u00ec di scena. Le nuove formazioni di guerriglieri, prevalentemente comuniste ed organizzate dal governo di Hanoi, si unirono nella lotta contro il regime filo-americano e formarono il \"fronte di liberazione nazionale del Vietnam\". Tale movimento, chiamato Viet Cong da americani e sudvietnamiti, prese il posto dell'organizzazione Vi\u1ec7t Minh nel 1960.\nCon la lunga e sanguinosa guerra del Vietnam ed il decisivo appoggio dell'Esercito Nordvietnamita, i Viet Cong avrebbero sconfitto il regime sudvietnamita. Dopo la caduta di Saigon del 1975, il paese fu riunificato sotto il controllo del governo comunista che rimane tuttora al potere."}
{"id": "16433", "revid": "2110845", "url": "https://it.wikipedia.org/wiki?curid=16433", "title": "Denis Guedj", "text": "Biografia.\nHa studiato matematica a Parigi, dove si \u00e8 trasferito stabilmente dal 1957. Ha insegnato storia della scienza ed epistemologia all'.\nAll'attivit\u00e0 accademica ha accompagnato quella di romanziere, a cui si \u00e8 aggiunta successivamente anche quella di autore teatrale, riguardanti la matematica e la scienza in generale.\nHa scritto \"best seller\" quali \"Il teorema del pappagallo\", dedicato alla storia della matematica e all'ultimo teorema di Fermat, \"Il meridiano\" e \"Il metro del mondo\" dedicati alla nascita del Sistema metrico decimale e in particolare alle vicende di Delambre e M\u00e9chain durante la Rivoluzione francese.\n\u00c8 deceduto il 24 aprile 2010."}
{"id": "16434", "revid": "330019", "url": "https://it.wikipedia.org/wiki?curid=16434", "title": "Villa di Chiavenna", "text": "Villa di Chiavenna (\"Vila de Ci\u00e0vena\" in dialetto chiavennasco) \u00e8 un comune italiano di abitanti della provincia di Sondrio in Lombardia.\nNel suo territorio, collocato nella Val Bregaglia, scorre il fiume Mera che crea un bacino artificiale che alimenta una centrale idroelettrica.\nStoria.\nProveniente dal Passo del Settimo si ricorda il passaggio nel 612 del santo missionario ed abate irlandese san Colombano, egli dopo le missioni dell'evangelizzazione degli Alemanni anche in Svizzera e lungo il lago di Costanza con varie fondazioni monastiche, lasci\u00f2 il monaco Gallo e risalendo il fiume Reno, il Reno Posteriore fino a Bivio scese con i suoi monaci in Italia.\nIl comune fu creato dai Grigioni nel 1584 e reso effettivo una generazione dopo il 10 dicembre 1608 quando fu effettivamente tracciato il confine che lo divise da Piuro.\nTutt\u2019altro che entusiasta di essere staccato dalla Svizzera nel 1797, fece domanda, che venne accolta, di rimanervi dietro ottenimento dei pieni diritti di voto, ma l\u2019esercito di Napoleone lo costrinse armi in pugno ad aderire alla Repubblica Cisalpina, poi denominata Repubblica Italiana."}
{"id": "16435", "revid": "154893", "url": "https://it.wikipedia.org/wiki?curid=16435", "title": "Jeppe Aakjaer", "text": ""}
{"id": "16438", "revid": "2014155", "url": "https://it.wikipedia.org/wiki?curid=16438", "title": "Settimio Severo", "text": "L'ascesa di Settimio Severo costituisce uno spartiacque nella storia romana; \u00e8 considerato infatti l'iniziatore della nozione di \"dominato\" in cui l'imperatore non \u00e8 pi\u00f9 un privato gestore dell'impero per conto del Senato, come durante il principato, ma \u00e8 unico e vero \"dominus\", che trae forza dall'investitura militare delle legioni (anche se anticipazioni di questa tendenza si erano avute durante la guerra civile seguita alla morte di Nerone).\nEgli fu inoltre iniziatore di un nuovo culto che si incentrava sulla figura dell'imperatore, ponendo le basi per una sorta di \"monarchia sacra\" mutuata dall'oriente ellenistico. Adott\u00f2 infatti il titolo di \"dominus ac deus\" che and\u00f2 a sostituire quello di \"princeps\", che sottintendeva una condivisione del potere con il Senato.\nBiografia.\nOrigini familiari e carriera politica.\nLucio Settimio Severo nacque a Leptis Magna, un'antica e florida citt\u00e0 dell'Africa Proconsolare, sita a circa 130\u00a0km a est di Oea (l'odierna Tripoli, in Libia), l'11 aprile del 146 da un'abbiente e distinta famiglia appartenente all'ordine equestre. Il padre, Publio Settimio Geta, proveniva da una ricca famiglia leptitana di origini miste puniche e berbere, ma ormai in possesso della cittadinanza romana da diverse generazioni, mentre la madre, Fulvia Pia, apparteneva alla \"gens Fulvia\", un'illustre famiglia romana originaria di Tusculum.\nBench\u00e9 il padre non avesse mai ricoperto cariche politiche o comunque ruoli rilevanti in seno all'amministrazione romana, Severo aveva per\u00f2 due zii paterni, Publio Settimio Apro e Gaio Settimio Severo, che avevano servito come \"consules suffecti\", rispettivamente, nel 153 e nel 160, sotto il principato di Antonino Pio, e fu proprio grazie ai buoni uffici di suo zio Gaio Settimio che, quando giunse a Roma all'et\u00e0 di 18 anni (attorno al 162), fu ammesso nell'ordine senatorio.\nSecondo Eutropio, tra i suoi primi incarichi vi fu la professione di avvocato del \"fiscus\", dopodich\u00e9 scal\u00f2 la gerarchia amministrativa dell'impero diventando tribuno militare, questore in Sardegna (170-171), legato proconsolare in Africa nel 174, tribuno della plebe (176), propretore in Spagna (178), governatore della Gallia Lugdunense (187) e della Sicilia (189).\nAscesa al trono.\nNel 190 ebbe il consolato e dal 191 resse per Commodo il governatorato della Pannonia superiore. Dopo l'assassinio di Commodo, il Senato tent\u00f2 di salvare la dinastia antonina con la nomina di Pertinace nel 193, appoggiato inizialmente anche dai pretoriani. Il regno di Pertinace giunse al termine dopo pochi mesi a seguito di una serie di congiure da parte dei pretoriani dove venne ucciso, nonostante avesse adottato provvedimenti atti a compiacere loro e il Senato.\nIl trono era rimasto senza nessun ovvio successore, i due contendenti furono Tito Flavio Sulpiciano, suocero di Pertinace, e l'anziano senatore Didio Giuliano. Per ottenere l'appoggio dei pretoriani i due cominciarono ad offrire donativi a gara, con un'offerta di 25.000 sesterzi a testa vinse Didio Giuliano che venne immediatamente eletto dal Senato, tuttavia non godeva dell'appoggio di diverse legioni dell'esercito, i quali non accettavano un nuovo imperatore che aveva comprato il favore dei pretoriani.\nLe legioni della Pannonia reagirono proclamando imperatore Settimo Severo a \"Carnuntum\", sede del governo e del comando militare.\nSevero, affermando la volont\u00e0 di vendicare la morte dell'imperatore, si affrett\u00f2 a scendere in Italia per punire i pretoriani e prendere possesso di Roma senza opposizioni. Il Senato reag\u00ec proponendo la figura di Didio Giuliano (che si affrett\u00f2 a dichiarare nemico pubblico Settimio Severo), mentre le legioni di Siria proclamarono Pescennio Nigro e quelle della Britannia scelsero Clodio Albino (che in un primo tempo ottenne il titolo di Cesare, venendo legittimato da Settimio). Settimio Severo si liber\u00f2 del tutto dei tre rivali tra il 194 e il 197, sconfisse e uccise Pescennio Nigro presso Isso nel 194, infine il suo esercito entr\u00f2 nel 197 a Lione e Clodio Albino si uccise in seguito a una sanguinosa guerra.\nRegno (193-211).\nPolitica interna.\nSevero, una volta divenuto imperatore, avvi\u00f2 importanti riforme militari che toccarono numerosi aspetti dell'esercito romano e che costituirono le basi del successivo sistema fondato sugli imperatori militari del III secolo. Cre\u00f2 la prima forma di autocrazia militare, togliendo potere al Senato dopo aver messo a morte numerosi membri dello stesso. Temendo infatti pericolose congiure contro la sua persona o quella dei suoi figli, arriv\u00f2 a far giustiziare il suo stesso consuocero, Gaio Fulvio Plauziano. Il figlio Caracalla venne proclamato imperatore designato.\nUtilizz\u00f2 i proventi della vendita delle terre confiscate agli avversari politici per creare un fondo imperiale privato, il \"fiscus\", distinto dall\"aerarium\", la cassa dello Stato. Appena giunto a Roma avvi\u00f2 l'epurazione della guardia pretoriana, che dopo due secoli di dominio dell'influenza italica (allora reclutata per lo pi\u00f9 in Italia e in piccola parte nelle province pi\u00f9 romanizzate), fu smantellata e riorganizzata con quadri e organici a lui fedeli, tratti dal contingente danubiano. Da allora in poi l'accesso alla Guardia Pretoriana, un tempo avente un prerequisito geografico e culturale, sarebbe stata appannaggio dei soldati pi\u00f9 battaglieri, quelli dell'Illirico nel III secolo.\nPersecuzioni contro i cristiani.\nIl regno di Settimio Severo fornisce un interessante esempio dei metodi di persecuzione dei cristiani. Precedentemente, stando alla \"Historia Augusta\", si era pensato a un espresso divieto di proselitismo rivolto a ebrei e cristiani, ritenendosi questo il contenuto del presunto editto severiano, la cui effettiva esistenza \u00e8 di per s\u00e9 stessa dubbia. \nSettimio Severo non promulg\u00f2 nuovi provvedimenti contro i cristiani, ma consent\u00ec l'applicazione di vecchie leggi (i \"rescripta \"di Traiano e Adriano). Non sono dimostrate persecuzioni sistematiche, ma anzi ci sono prove che l'imperatore in molte occasioni proteggesse i cristiani dall'accanimento popolare, come sembra testimoniare Tertulliano nell\"Ad Scapulam\". Potrebbe per\u00f2 aver emanato un editto in cui si dichiarava punibile la conversione all'Ebraismo ed al Cristianesimo.\nIn generale si pu\u00f2 dire che i cristiani continuarono a vivere in un periodo di \"bonam et largam pacem\" come scrive Tertulliano, se si escludono alcuni episodi locali, come in Africa, di persecuzioni che andrebbero interpretati alla luce di un dissenso politico (pi\u00f9 che religioso), mentre lo stesso imperatore non appariva turbato dal fenomeno cristiano, n\u00e9 vi ravvisava un fattore di pericolo. D'altro lato, singoli funzionari si sentivano autorizzati dalla legge a procedere con rigore verso i cristiani. Naturalmente l'imperatore, a stretto rigore di legge, non ostacolava qualche persecuzione limitata, che avesse luogo in Egitto, in Tebaide o nei proconsolati di Africa e Oriente. I martiri cristiani furono numerosi ad Alessandria, sotto la prefettura di Leto e del suo successore Sebaziano Aquila.\nNon meno dure furono le persecuzioni in Africa, che sembra avessero inizio nel 197 o 198, come testimoniato nell\"Ad martires\" di Tertulliano, alle cui vittime ci si riferisce nel martirologio cristiano come ai martiri di Madaura. Probabilmente nel 202 o 203 caddero Felicita e Perpetua. La persecuzione infuri\u00f2 ancora, per breve tempo, sotto il proconsole Scapula nel 211, specialmente in Numidia e Mauritania. Nei tempi successivi sono leggendarie le persecuzioni in Gallia, specialmente a Lione. In generale, si pu\u00f2 dire che la posizione dei cristiani sotto Settimio Severo fu la stessa che sotto gli Antonini; ma la disposizione di questo imperatore almeno mostra chiaramente che Traiano aveva mancato i suoi obiettivi.\nRiforma dell'esercito.\nSettimio Severo mise subito in atto una serie di riforme e modifiche al precedente ordinamento militare, confermando quel processo di provincializzazione delle milizie e emersione dei ceti dirigenti locali dell'impero gi\u00e0 cominciato con Marco Aurelio (e con alcune premesse in epoca traianea):\nCrisi economica e politiche di svilimento della moneta.\nUn regime assolutistico confermato dallo sviluppo cui giunse la \"res privata\" imperiale, ormai di pari peso a quella statale. Per finanziare l'ingente spesa che serviva a mantenere l'esercito, causa anche l'aumento stesso del soldo, cio\u00e8 della paga, ricorse all'espediente di dimezzare la quantit\u00e0 di metallo prezioso contenuto nelle monete, differenziando il valore intrinseco da quello nominale (reddito da signoraggio). Cominci\u00f2 cos\u00ec una crescente inflazione e una tesaurizzazione delle monete di metallo prezioso.\nIl problema dell'inflazione era il cambio del denario con l'aureo. Con lo scopo di difendere le banche, Settimo impose sanzioni per chi scambiava un aureo per pi\u00f9 di 25 denarii.\nPolitica estera.\nIn Oriente contro i Parti (197-199).\nNel 197 Settimio Severo part\u00ec da Roma, ed imbarcatosi a Brindisi, sbarc\u00f2 in Cilicia, dando inizio ad una grande campagna militare nell'area siriaca. Dopo aver guadato l'Eufrate, prese in ostaggio i figli di Abgar IV, re titolare di Osroene, ricevendo tributi anche dal sovrano d'Armenia\nMarci\u00f2 dunque per la Mesopotamia settentrionale, riannettendola all'impero e ponendovi a capo un prefetto di rango equestre; poco dopo guid\u00f2 l'armata verso Ctesifonte, saccheggiandola e riducendo in schiavit\u00f9 gran parte dei suoi abitanti.\nPer evitare eventuali rappresaglie da parte dei parti rafforz\u00f2 dunque il cosiddetto \"Limes arabicus\", facendo costruire nuove fortificazioni tra le antiche Qasr Azraq e Dumat al-Jandal.\nAl suo rientro, decise di lasciare nei pressi di Roma e precisamente dove sorgeva Alba Longa, Albanum (oggi Albano Laziale), la seconda delle tre legioni partiche, dove tutt'oggi si possono ammirare i resti dell'accampamento (Castra Albana), i cisternoni per il rifornimento di acqua e l'anfiteatro risalente al III secolo. Malgrado la sua azione avesse introdotto a Roma la dittatura militare, egli era popolare presso i cittadini romani, avendo bollato la degenerazione morale del regno di Commodo e la corruzione crescente. Quando ritorn\u00f2 dopo la vittoria sui Parti, assunto, sull'esempio di Traiano, il titolo di \"Parthicus Maximus\", eresse un arco di trionfo che ancora oggi \u00e8 in piedi e porta il suo nome.\nIn Africa (202).\nNel tardo 202 Settimio Severo intraprese una spedizione militare verso la provincia dell'Africa. Il legatus della Legio III Augusta Quinto Anicio Fausto combatt\u00e9 i Garamanti lungo il Limes Tripolitanus per cinque anni, conquistando diversi insediamenti nelle zone di Gadames, Gholaia, Garbia e la sua capitale Germa. La provincia della Numidia venne ampliata: Vescera, Castellum Dimmidi, Gemellae, Tehouda e Thubunae vennero annessi all'impero. A partire dal 203 l'intero confine meridionale venne ricostruito, i beduini costretti alla ritirata nel Sahara.\nLa Britannia (208-211).\nNegli ultimi anni del suo regno, appunto dal 208 d.C., ormai infermo, Settimio Severo intraprese di persona un buon numero di azioni militari in difesa ed allargamento dei confini della Britannia romana, con la previsione per la ricostruzione del Vallo di Adriano, prima di morire il 4 febbraio 211 a Eboracum, l'odierna York.\nSevero arriv\u00f2 in Britannia con oltre 40 000 uomini e per contenere l'imponente esercito fece costruire diversi accampamenti che si estendono lungo i Lowlands scozzesi e la costa orientale della Scozia fino all'estuario del Moray. Fece costruire un campo di 165 acri (67 ha) a sud del Vallo Antonino nei pressi di Trimontium e altri due delle dimensioni di 120 e 63 acri a nord dell'estuario del Forth.\nSettimio promosse la restaurazione di alcune fortezze romane lungo la costa orientale, come il forte situato a Carpow. Era in possesso di una potente flotta navale.\nGeta fu incaricato delle retrovie mentre il fratello Caracalla divise con il padre il comando della linea del fronte.\nA partire dal 210 la spedizione port\u00f2 a numerosi guadagni per l'impero, nonostante le imponenti perdite per i romani e le tattiche di Guerriglia dei caledoni che volevano la pace, la quale venne concessa da Settimio in cambio del controllo delle Lowlands centrali. \nQuesto sforzo bellico port\u00f2 alla momentanea occupazione da parte dei romani del vallo Antonino e di alcune postazioni fortificate lungo il Gask Ridge.\nEredit\u00e0 e successione.\nDopo la morte nel febbraio 211 a \"Eburacum\" durante la spedizione britannica, fu divinizzato dal Senato e sepolto nel mausoleo di Adriano. Gli succedettero, come aveva previsto nell'intento di fondare una nuova dinastia in qualche modo in continuit\u00e0 con quella antonina (tanto da far imporre il nome Antonino al primogenito Bassiano, detto \"Caracalla\") i due litigiosi figli avuti dalla moglie siriana Giulia Domna, Caracalla e Geta. Nonostante i tentativi della madre di conciliare i due successori, Geta venne ucciso il 27 febbraio 212 dal fratello Caracalla, che rimase l'unico titolare dell'impero.\nMonetazione imperiale del periodo.\nDurante l'impero di Settimio Severo e dei suoi successori vennero coniate numerose monete che esaltavano l'esercito e i suoi successi militari. Solo nei primi tre anni di impero, vennero coniate almeno 342 diverse emissioni di monete."}
{"id": "16439", "revid": "125493193", "url": "https://it.wikipedia.org/wiki?curid=16439", "title": "Comunit\u00e0 montana della Valchiavenna", "text": "La Comunit\u00e0 montana della Valchiavenna si trova in provincia di Sondrio (Lombardia). Il capoluogo \u00e8 Chiavenna.\nStoria.\nCon la legge regionale Lombardia n. 23 del 16/04/1973 \u201cCostituzione delle Comunit\u00e0\nMontane e formulazione degli Statuti\u201d \u00e8 stata istituita la Comunit\u00e0 Montana della Valchiavenna.\nNella legge istitutiva delle Comunit\u00e0 Montane della Lombardia la Comunit\u00e0 Montana\nValchiavenna veniva individuata per la prima volta quale zona n. 22 comprendente,\nnella provincia di Sondrio, i territori comunali di: \nLa L.R. 19/04/1993 n. 13 \u201cOrdinamenti delle Comunit\u00e0 Montane\u201d disposizione che\nseguiva ed attuava quanto contenuto nella legge n. 142 del 08/06/1990 \u201cOrdinamento\ndelle Autonomie Locali\u201d, nella quale, per la prima volta, le Comunit\u00e0 Montane venivano\nriconosciute quali Enti Locali a tutti gli effetti.\nCon la legge regionale n. 13/1993 venivano rivisti molti aspetti funzionali e programmatori delle istituzioni montane rideterminando, fra l'altro, le zone omogenee ed enumerando quella della Comunit\u00e0 Montana della Valchiavenna\ncome zona numero 26 comprendente sempre i 13 comuni originari.\nLa Comunit\u00e0 Montana Valchiavenna ha adottato due piani di sviluppo economico sociale: il primo \u00e8 stato approvato nel 1980, anche se le prime linee strategiche sono state introdotte gi\u00e0 dal 1975 e il secondo \u00e8 stato approvato nel 1998 dalla Provincia con deliberazione del Consiglio Provinciale pur essendo in parte predisposto come provvedimento\nprogrammatorio di revisione e di aggiornamento del precedente. Cos\u00ec come previsto dalla normativa l'iter di approvazione del piano \u00e8 stato lungo e complesso in quanto ha coinvolto molti enti ed associazioni, rappresentanti di organismi vari, operatori sociali, economici, culturali e sportivi. \nTale provvedimento consta di 7 progetti predisposti a: tutelare e valorizzare le risorse naturali ed ambientali, ottimizzare le risorse umane e governare l'occupazione, costruire un'economia integrata, integrare la Valchiavenna con realt\u00e0 esterne, vivere in Valchiavenna con servizi di qualit\u00e0, sviluppare la mobilit\u00e0 e le comunicazioni, raccordare la pubblica amministrazione e l'ordinamento locale allo sviluppo della Valle.\nLa Comunit\u00e0 Montana negli anni scorsi ha provveduto a predisporre un processo di pianificazione urbanistica (P.U.C.M.) (uno dei pochi piani approvati in Regione Lombardia) caratterizzato, anche questo, da un iter procedurale lungo e complesso (iniziato nel 1975 e terminato nel 1985 con l'approvazione regionale).\nTutti i Comuni nella revisione dei piani regolatori generali (P.R.G.) hanno recepito i criteri, il dimensionamento previsti dal P.U.C.M. perch\u00e9 le norme di salvaguardia hanno tutelato il territorio.\nDal 1993 la Comunit\u00e0 Montana non ha pi\u00f9 competenza diretta in materia urbanistica (passata alla Provincia - L.R. 13/93 - art. 21), ma concorre e partecipa all'elaborazione del piano territoriale di coordinamento della Provincia, formulando le indicazioni urbanistiche per il proprio territorio.\nPrecedentemente, negli anni \u201870, la Comunit\u00e0 Montana, tramite la sua assemblea ha assunto le funzioni di Comitato Sanitario di Zona per la promozione e lo sviluppo delle attivit\u00e0 degli organi sanitari, per il raggiungimento degli obiettivi di medicina preventiva, sociale e di educazione sanitaria (legge regionale 05/12/1972 \u201cIstituzione e regolamentazione dei comitati sanitari di zona, finanziamento delle iniziative di medicina preventiva, sociale e di educazione sanitaria)\u201d.\nComuni.\nDi seguito sono elencati i 12 comuni della Comunit\u00e0 in ordine di popolazione.\nLe funzioni conferite alle Comunit\u00e0 Montane.\nIl legislatore utilizza il termine atecnico di conferimento di funzioni inserendo in esso tutte le possibili forme di imputazioni: attribuzioni di titolarit\u00e0, delega, attribuzione ex novo di compiti nuovi cos\u00ec come indicato dalla legge n. 59 del 15/03/1997 \u201cDelega al Governo per il conferimento di funzioni e compiti alle regioni ed enti locali, per la riforma della Pubblica Amministrazione e per la semplificazione amministrativa\u201d.\nSono trasferite dalla Regione alle Comunit\u00e0 Montane nell'ambito dei rispettivi territori le funzioni\namministrative concernenti:\nSecondo quanto riportato dalla legge regionale n. 7 del 07/02/2000 \u201cNorme per gli interventi regionali in agricoltura\u201d al fine di assicurare il potenziamento e lo sviluppo delle aziende agricole ubicate in montagna vengono promossi vari interventi per:\nLa legge regionale n 7 del 16/06/2003 \u201cNorme in materia di bonifica ed irrigazione\u201d dispone La legge regionale n. 7 del 16/06/2003 \u201cNorme in materia di bonifica ed irrigazione\u201d dispone che nei territori montani le Comunit\u00e0 Montane possono promuovere, relativamente ad aree omogenee, la costituzione di consorzi tra i proprietari degli immobili che traggono beneficio dalle opere di irrigazione per migliorare i fondi interessati.\nLe Comunit\u00e0 Montane assumono significativi compiti relativamente agli impianti di risalita.\nLe Comunit\u00e0 emettono autorizzazioni per gli impianti a fune e si occupano della loro vigilanza cos\u00ec come predisposto dalla legge regionale n. 22 del 29/10/1998 \u201cRiforma del trasporto pubblico locale\u201d. Rientrano in questo ambito anche le funzioni conferite dallo Stato agli Enti Locali con il decreto legislativo n. 112 \u201cConferimento di funzioni e compiti amministrativi dello Stato alle regioni ed agli enti locali, in attuazione del capo I della L. 15 marzo 1997, n.\n59\u201d.\nCon questa normativa il legislatore ha predisposto vari conferimenti agli enti locali, in particolar modo ai comuni. Questi ultimi possono avvalersi della collaborazione delle Comunit\u00e0 Montane. Importante per\u00f2 \u00e8 distinguere tra:\nLe funzioni delegate alla Comunit\u00e0 Montana della Valchiavenna.\nCon la Legge regionale n. 23 del 01/08/1992 \u201cNorme per l'esecuzione degli interventi straordinari per la ricostruzione\ne la rinascita della Valtellina e delle zone adiacenti delle province di Bergamo, Brescia, Como colpite dagli eventi calamitosi dell'estate 1987\u201d attuativa della legge n. 102 \u201cDisposizioni per la ricostruzione e la rinascita della Valtellina e delle adiacenti zone della province di Bergamo, Brescia e Como nonch\u00e9 della provincia di Novara colpite dalle eccezionali avversit\u00e0 atmosferiche dei mesi di luglio e agosto 1987\u201d le Comunit\u00e0 Montane attuano gli interventi previsti. Alla Comunit\u00e0 Montana Valchiavenna spettano compiti di esecuzione di opere di sistemazione e manutenzione idrogeologica, idraulica, agraria e forestale nonch\u00e9 di bonifica agraria.\nL'esercizio associato di funzioni e servizi.\nAi sensi dell'art. 27 del D.Lgs. 267/2000 la Comunit\u00e0 montana pu\u00f2 esercitare funzioni comunali in modo associato. Molteplici sono le funzioni che l'ente montano pu\u00f2 esercitare in forma associata con i Comuni del suo comprensorio. La citata legge n. 97/1994 individua dei settori omogenei nei quali le Comunit\u00e0 promuovono l'esercizio associato di funzioni e servizi comunali:\nL'esercizio associato di funzioni da parte della Comunit\u00e0 Montana Valchiavenna.\nLa comunit\u00e0 Montana Valchiavenna ha gestito e gestisce in modo associato diversi servizi su espressa delega dei comuni.\nSistema Bibliotecario della Valchiavenna.\nCostituito nel 1975 il Sistema Bibliotecario della Valchiavenna ha garantito, con il prestito di pi\u00f9 di 36.000 volumi, un valido apporto informativo e culturale per la popolazione grazie anche alla presenza oltre che della sede centrale (a Chiavenna) di altre 8 biblioteche situate negli altri comuni della Comunit\u00e0 (solo 3 comuni su 12 quindi risultano sprovvisti di questo servizio).\nCon il prestito interbibliotecario e lo svolgimento di attivit\u00e0 formative e di animazione culturale si cerca anche di permettere un servizio di prima informazione soprattutto alle fasce pi\u00f9 deboli e dotate di minore mobilit\u00e0.\nFa parte della pi\u00f9 ampia Rete Bibliotecaria della Provincia di Sondrio, che include anche il Sistema Bibliotecario della Valtellina e il Sistema Bibliotecario Alta Valtellina.\nSistema Museale.\nLa Comunit\u00e0 Montana con propri programmi ha provveduto alla realizzazione di un museo di valle, Museo della Valchiavenna, incentrato su allestimenti tradizionali di carattere storico, artistico, naturalistico e su aspetti valorizzanti elementi a carattere etnografico e di conservazione e valorizzazione dei beni culturali diffusi sul territorio.\nI musei presenti sul territorio sono: il museo naturalistico, archeologico, storico e preistorico, il parco e orto botanico Paradiso, il mulino di Bottonera ed il museo degli scavi di Piuro.\nSono operative convenzioni con le parrocchie di San Lorenzo in Chiavenna, per la gestione del museo del Tesoro, con la parrocchia della SS. Trinit\u00e0 di Novate Mezzola per la gestione del museo Tempietto di S. Fedelino, con il comune di Campodolcino per la gestione del Museo Ca' Bardassa e con il Consorzio Frazioni Acero-Corti per il Museo del Palaz , con il Comune di Novate Mezzola per la gestione del museo dello Scalpellino e con il Comune di Gordona per la gestione della Torre di Segname."}
{"id": "16440", "revid": "116336554", "url": "https://it.wikipedia.org/wiki?curid=16440", "title": "K\u014db\u014d Abe", "text": "Biografia.\nNacque a Tokyo ma pass\u00f2 la prima parte della vita nella Manciuria occupata dai giapponesi, dove il padre svolgeva la sua professione di medico. Ritornato in patria si iscrisse alla facolt\u00e0 di medicina. Una volta laureato, nel 1948, non prese in considerazione la professione medica e cominci\u00f2 a dedicarsi alla letteratura ispirandosi al surrealismo kafkiano.\nSia nei romanzi che nelle opere teatrali descrive un'umanit\u00e0 alienata, affetta da incomunicabilit\u00e0, chiusa in reticoli di situazioni senza via d'uscita. Opera paradigmatica \u00e8 \"Suna no onna\" (\"La donna di sabbia\") che descrive una situazione claustrofobica in cui un uomo e una donna vivono prigionieri all'interno di una voragine sabbiosa impegnati in un'eterna opera di svuotamento della sabbia che continuamente precipita dall'alto rischiando di soffocarli. Questo romanzo vinse nel 1962 il Premio Yomiuri. La storia costitu\u00ec anche la trama di un film, con la regia di Hiroshi Teshigahara, che ottenne un notevole successo e vinse il Premio Speciale della Giuria al 17\u00ba Festival di Cannes del 1964 e nello stesso anno venne candidato all'Oscar come miglior film straniero (premio che fu per\u00f2 assegnato al film italiano \"Ieri, oggi, domani\").\nAbe scrisse varie opere teatrali dirigendo una propria compagnia a Tokyo. Anche in questi lavori propone i temi della solitudine e dell'alienazione. In \"Tomodachi\" (\"Amici\", 1967) descrive la situazione assurda di un impiegato la cui casa viene occupata da una famiglia che dopo aver preso il completo controllo della sua vita finisce con l'ucciderlo.\nDopo la morte di Mishima (1970) divent\u00f2 il principale autore giapponese di opere teatrali. Le sue opere vennero anche rappresentate all'estero (New York, 1979).\nMorir\u00e0 il 22 gennaio 1993."}
{"id": "16442", "revid": "287204", "url": "https://it.wikipedia.org/wiki?curid=16442", "title": "Crassula", "text": "Crassula \u00e8 un genere di piante succulente sempreverdi appartenente alla famiglia delle Crassulaceae.Il suo nome deriva dal latino \"crassus\" (grasso), con riferimento alle caratteristiche foglie succulente.\nBench\u00e9 si tratti di un genere cosmopolita la maggioranza delle specie \u00e8 originaria del Sudafrica, dove numerosi sono gli endemismi. Molte specie sono apprezzate come ornamentali, coltivate soprattutto come piante da appartamento. Tre di queste appartengono alla flora indigena italiana.\nTassonomia.\nIl genere \"Crassula\" \u00e8 stato descritto per la prima volta nel 1753 da Linneo nel suo Species Plantarum con sole 10 specie al suo interno, mentre ad oggi ne conta 205.\nTra le pi\u00f9 note vi sono:\nSono indigene della regione mediterranea:\nMenzioniamo anche \"Crassula aquatica\" , autoctona di una vasta area nell'Europa Settentrionale.\nDiverse altre specie, introdotte per opera dell'uomo, risultano ormai naturalizzate nell'area mediterranea.\nColtivazione.\nLa coltivazione delle \"Crassula\" richiede un terreno molto poroso composto da terra concimata, terriccio di foglie e sabbia, l'esposizione per quasi tutte le specie \u00e8 di mezzo sole pur richiedendo comunque una grande luminosit\u00e0.\nLe annaffiature in estate dovranno essere frequenti, mentre in inverno quasi del tutto sospese. La temperatura nel periodo invernale non dovr\u00e0 essere inferiore ai 7-5\u00a0\u00b0C.\nLa moltiplicazione pu\u00f2 avvenire sia per seme che per talea. Per seme in terriccio leggero misto a sabbia in zona ombreggiata e ad una temperatura di 21\u00a0\u00b0C. Per talea mettendole a radicare in sabbia umida."}
{"id": "16444", "revid": "124234061", "url": "https://it.wikipedia.org/wiki?curid=16444", "title": "Juan Gim\u00e9nez", "text": "Biografia.\nAppassionato di disegno fin dalla pi\u00f9 tenera et\u00e0, a dieci anni amava copiare le copertine di libri tascabili e di riviste americane e spagnole; pi\u00f9 tardi, nell'adolescenza, mise su carta le sequenze dei film che pi\u00f9 l'avevano colpito. Dopo aver studiato design industriale a Mendoza, si trasfer\u00ec a Barcellona per frequentare l'Accademia di belle arti; quando ritorn\u00f2 in Argentina esord\u00ec come fumettista pubblicando con le case editrici argentine Colomba e Record per poi dedicarsi al campo della pubblicit\u00e0 e dell'animazione. Ritorn\u00f2 in Spagna nel 1970, stabilendosi nella Costa Brava, dove riprese l'attivit\u00e0 di fumettista collaborando con diversi autori come Carlos Trillo o Ricardo Barreiro e pubblicando le sue storie su riviste spagnole come \"Zona 84\" e \"Comix International\" e italiane come \"Lanciostory\" e \"Skorpio\".\nInizi\u00f2 a collaborare anche con l'editore argentino Ediciones Record per il quale realizz\u00f2 dal 1976 serie a fumetti scritte da Ricardo Barreiro. Si trasfer\u00ec nel 1979 a Madrid dove, oltre a collaborare con editori spagnoli, pubblic\u00f2 le sue storie per la Dargaud e per Gl\u00e9nat, e contribu\u00ec alla realizzazione del lungometraggio animato \"Heavy Metal\" (1981). Si spost\u00f2 poi a Parigi dove ebbe un incontro fondamentale con lo sceneggiatore Ricardo Barreiro: fu allora che rinacque in lui la passione per il fumetto che si concretizz\u00f2 con la realizzazione di moltissimi racconti di genere solitamente bellico o fantascientifico. La lunga serie \"Asso di picche\" segn\u00f2 il suo ritorno nel mondo dei fumetti: \"Stella nera\" fu il primo tentativo a colori su una storia di ampio respiro, mentre \"La Citt\u00e0\" segn\u00f2 la sua definitiva affermazione presso il grande pubblico.\nNei primi anni ottanta l'autore argentino collabor\u00f2 con varie riviste europee, come la spagnola \"1984\", la francese \"M\u00e9tal Hurlant\" e soprattutto l'italiana \"L'Eternauta\", sperimentando ardite innovazioni grafiche e testuali: in questo periodo realizz\u00f2 brevi storie, le sue migliori, che vanno sotto il titolo di \"Paradosso Temporale\", in cui la narrativa fantascientifica \u00e8 affrontata in maniera ironica e leggera, nello stile dello scrittore Ray Bradbury. Ci furono anche collaborazioni con il mondo della pubblicit\u00e0 (realizzazione di \"layout\" per gli spot), copertine per riviste, storie con autori importanti come Carlos Trillo, Emilio Balcarce, Roberto Dal Pr\u00e0, Alejandro Jodorowsky: con quest'ultimo port\u00f2 avanti l'imponente saga dei Meta-Baroni. Negli anni novanta collabor\u00f2 ancora con Jodorowsky realizzando la serie \"La Casta dei Meta-Baroni\" (\"Caste des M\u00e9ta-Barons\"), con la quale per la prima volta si impegn\u00f2 in una serie di lungo respiro. Dagli anni 2000, oltre a realizzare romanzi grafici su sceneggiature di noti autori come Carlos Trillo, Emilio Balcarce e Roberto Dal Pr\u00e0, ha lavorato come illustratore di copertine di libri e di album musicali oltre a collaborare alla realizzazione di videogiochi e film.\nNel marzo 2020 inizi\u00f2 a manifestare sintomi del COVID-19, malattia che lo port\u00f2 alla morte il 2 aprile di quello stesso anno.\nElenco edizioni in Italia.\nI volumi con sue opere editi in Italia sono i seguenti:"}
{"id": "16450", "revid": "768068", "url": "https://it.wikipedia.org/wiki?curid=16450", "title": "Cucina emiliana", "text": "La cucina emiliana, come nella maggior parte delle regioni italiane, pi\u00f9 che una cucina, \u00e8 una costellazione di cucine che, in Emilia, rappresenta il risultato di quasi otto secoli di autonomia delle citt\u00e0 emiliane, dall'et\u00e0 dei Comuni all'Unit\u00e0 d'Italia, e del ruolo di vere e proprie capitali esercitato a lungo dai centri maggiori. \nLa cucina emiliana - perlomeno quella pi\u00f9 nota - \u00e8 indubbiamente una cucina solida, saporita e generosamente condita.\n\u00abCucina bolognese\u00bb o \u00abcucina emiliana\u00bb, ricorrente richiamo di ristoranti e trattorie sparsi in tutta Italia, \u00e8 quasi sinonimo di una ottima cucina abbondante e sostanziosa. \nStoria.\nTra l'Emilia delle Legazioni e quella dei Ducati, in particolare, la divergenza dei percorsi storici ha prodotto conseguenze avvertibili anche in campo alimentare e gastronomico. Ma mentre tra la cucina romagnola, inglobata per quasi quattrocento anni nello Stato Pontificio, e quella dell'Emilia i contrasti prevalgono sulle affinit\u00e0, le cucine delle diverse citt\u00e0 emiliane compongono un quadro che, pur molto variegato, presenta tuttavia significativi tratti comuni.\nFanno in parte eccezione la cucina di Piacenza, sensibilmente influenzata da quella lombarda e ligure, e quella di Ferrara che, per la sua posizione eccentrica, ha sviluppato - e conservato - tratti assolutamente peculiari.\nProprio perch\u00e9 governata da potenti famiglie signorili, presso le cui corti servivano i cuochi pi\u00f9 celebrati, l'Emilia ha grandi tradizioni gastronomiche.\nPer tutta l'et\u00e0 rinascimentale e barocca dominano due \u00abscuole\u00bb gastronomiche: quella romana della corte papale e, per l'appunto, quella emiliana.\nA Ferrara operano Giovan Battista Rossetti e Cristoforo di Messisbugo; a Parma, a quanto sembra, serve Vincenzo Cervio; a Bologna prestano la loro opera Giulio Cesare Tirelli e Bartolomeo Stefani.\n\u00c8 verosimilmente dalla tradizione cinque-seicentesca che la cucina emiliana eredita quei caratteri di opulenza e prodigalit\u00e0 per cui Bologna (e con lei l'intera regione) \u00e8 chiamata \u00abla Grassa\u00bb.\nI piatti tipici.\nPrimi piatti.\nPerno della cucina emiliana sono i primi piatti, caratterizzati dalla sfoglia di grano tenero e uovo (senza acqua). Innanzi tutto le tagliatelle, condite con il rag\u00f9 alla bolognese o con prosciutto a dadini soffritto nel burro. Una variante sono le tagliatelle verdi, nel cui impasto entra la bietola, lo spinacio o l'ortica. Con la sfoglia verde si confezionano le lasagne al forno, piatto dovizioso a strati alterni di rag\u00f9 e besciamella e formaggio parmiggiano reggiano.\nVessillo della cucina bolognese e modenese, i tortellini appartengono alla grande famiglia delle sfoglie ripiene di ingredienti pi\u00f9 o meno nobili: famiglia di origine antica (\u00e8 gi\u00e0 presente nei ricettari medievali) e largamente diffusa in tutta l'Italia centro-settentrionale. Tradizionalmente serviti in brodo di carne, vengono consumati anche con panna.\nFra le altre paste ripiene vanno citati i tortelli (o tortelloni) di magro, che si contraddistinguono per le dimensioni pi\u00f9 grandi dei tortellini e per l'inserimento nel ripieno di ricotta, Parmigiano Reggiano e prezzemolo. Nel piacentino si trovano gli anolini, mentre i tortelli di zucca, simili a quelli mantovani, sono diffusi nella zona di Piacenza e Reggio Emilia, mentre nel ferrarese sono poi detti cappellacci di zucca. Da non dimenticare poi l'erbazzone reggiano, sorta di torta salata con spinaci e altre verdure il tutto condito di gran dosi di Parmigiano Reggiano e cotto in forno.\nTra gli altri primi da citare vi sono:\nSecondi piatti.\nPer quanto riguarda i piatti di mezzo, gli ingredienti principali sono la carne e i latticini. La cotoletta alla bolognese, di vitello, \u00e8 una variante ricca della cotoletta alla milanese, cos\u00ec come un'altra variante, preparata invece con il cavallo, \u00e8 la fald\u00eca piacentina; la fesa di vitello (cotta nel burro con prosciutto, formaggio grana e tartufo) \u00e8 un esempio di \"Grande Cuisine\" tradotta in petroniano. Lo stracotto di manzo alla piacentina, vigoroso e profumato di spezie, ha antenati illustri e congiunti sparsi qua e l\u00e0 per la penisola: pi\u00f9 caratteristiche sono le versioni con carne di cavallo e d'asinello. Particolari sono la \"p\u00eccula 'd cavall\" (piatto a base di carne trita di cavallo) e lo stracotto d'asinina di Piacenza, una citt\u00e0 militare dove la carne equina era facilmente reperibile, cos\u00ec come le verdure ripiene dell'Appennino piacentino o la punta di vitello ripiena (\"tasto\" o \"tasca\") che lasciano scoperta una matrice ligure. Diffuso lungo il Po \u00e8 il consumo dell'anguilla.\nFra i secondi a base di carne si pu\u00f2 citare:\nGli insaccati specifici per il bollito: \nVi sono poi i secondi a base di pesce:\nInfine occorre considerare le diverse preparazioni originali di verdure e contorni, quali:\nSalumi e formaggi.\nL'Emilia vanta una produzione di salumi che per variet\u00e0 e pregio non ha eguali.\nLa mortadella di Bologna, di carne suina e bovina, \u00e8 un insaccato di nobili natali e dal gusto superbo, ingiustamente sottovalutato per la mitezza del prezzo; la mortadella di Modena \u00e8 di pura carne suina.\nI prosciutti del Parmense raggiungono un mirabile equilibrio di dolcezza e sapore. Il culatello, ottenuto col \u00abcuore\u00bb del prosciutto, \u00e8 un salume regale, a pari merito anche il fiocchetto. A Felino, nel Parmense, si produce un salame stagionato a regola d'arte e dal gusto intenso, altro superbo salume prodotto nella zona prodotto \u00e8 la spalla di San Secondo, sia nella pi\u00f9 famosa versione cotta sia nella pi\u00f9 rara versione cruda. Molto noti gli zamponi e i cotechini di Modena: gli uni e gli altri entrano, fumanti, nei lessi misti del bolognese, modenese e del reggiano. La salama da sugo di Ferrara, saporitissima e speziatissima, \u00e8 un frammento di cucina rinascimentale giunto fino a noi. Assai celebre e rinomata \u00e8 la Coppa Piacentina, prodotto D.O.P., cos\u00ec come la pancetta e il salame piacentini (il Piacentino \u00e8 l'unica provincia italiana a vantare tre salumi D.O.P.).\nCitiamo inoltre i ciccioli freschi e quelli secchi (di Zocca), la cicciolata, la coppa di testa, il \"salame rosa\", le pancette arrotolate, il salame ferrarese all'aglio (la \"zia\"), la salsiccia matta. Da ricordare la spalla cruda, salume raro e da intenditori, tipica della bassa parmense\nNoto in tutto il mondo e definito a buon diritto \u00abil re dei formaggi\u00bb, il Parmigiano-Reggiano \u00e8 ingrediente d'obbligo di numerosi piatti emiliani e di altre regioni, tradizionali e di nuovo conio, anche se la sua inarrivabile fragranza si apprezza soprattutto - e specialmente se \u00e8 stravecchio - quando lo si consuma al naturale, a piccole scaglie. Nella provincia di Piacenza vengono invece prodotti il Grana Padano e il Provolone Val Padana.\nMeno famosi del parmigiano ma sicuramente degni di menzione vi sono inoltre: lo squacquerone, lo stracchino, la casatella, la caciotta di Castel San Pietro Terme, il pecorino dolce dei Colli Bolognesi.\nDolci.\nTra i dolci spiccano quelli di ascendenza rinascimentale, ricchi di mandorle, miele e spezie: il certosino (o Panspeziale) e la torta di riso di Bologna, la torta Barozzi di Vignola, la spongata di Brescello, Busseto, Corniglio, Modena, Piacenza e altre zone, il pampepato di Ferrara.\nNon vanno dimenticati, accanto a questi, alcuni modesti ma diffusi dolci popolari come le frappe (o sfrappole), le castagnole, la ciambella (nota anche con diversi nomi dialettali, come \"busl\u00e0n\", \"bensone\", \"belsone\" oppure \"brazad\u00e8la\"), il biscione reggiano di Reggio Emilia.\nInoltre citiamo gli Zuccherini montanari (tipici di Porretta), il Panone, le Fave dei Morti, la Torta di tagliatelline, i dolci al mascarpone, le raviole di San Giuseppe, la \"zuppa inglese\" (secondo una ricetta tipica di Bologna).\nAltre preparazioni tipiche sono:\nVini.\nL'Emilia, nelle zone di pianura, non offre una grande variet\u00e0 di vini.\nIl Lambrusco nella versione secca, leggero e frizzante, si sposa bene con i piatti grassi e saporiti tipici della cucina emiliana, rappresentandone la giusta contrapposizione; nella versione amabile \u00e8 un vino da dessert o da conversazione. \nI lambruschi DOC prodotti in provincia di Modena sono il Lambrusco di Sorbara rosso, il Salamino di Santa Croce e il Grasparossa di Castelvetro. In provincia di Reggio Emilia \u00e8 prodotto il Lambrusco Reggiano.\nNelle zone collinari vengono prodotti vini degni di nota come il Pignoletto dei colli bolognesi, oppure la Malvasia, il Gutturnio, l'Ortrugo e la Bonarda prodotti nel Piacentino sotto l'etichetta Colli piacentini. Nella zona di Scandiano si produce inoltre il Bianco di Scandiano (DOC) nelle versioni Secco e Dolce. \nDegni di attenzione anche il rosso del Bosco Eliceo (Ferrara e Ravenna) o il Sauvignon (anche passito) e Cabernet Sauvignon (nella zona di Bologna).\nPane e farinacei.\nMolto noto, e con una tradizione secolare, \u00e8 il pane ferrarese, che Riccardo Bacchelli defin\u00ec \"il migliore del mondo\": ha una forma caratteristica, detta \"manina\" o \"coppietta\" (dato che si compone di due filoncini di pasta attorcigliati).\nFra le numerose varianti citiamo le streghe (o streghine), i parmigianini, il pane di Pavullo.\nDa segnalare inoltre la presenza di numerosi alimenti, surrogati del pane, che fanno parte della tradizione popolare di varie zone della regione, quali: crescentina modenese, borlengo, gnocco fritto (\"torta fritta\" nel Parmense, \"chisul\u00e9n\" nella pianura nordorientale piacentina) e solada, \"bortellina\" (sottile frittella croccante della provincia di piacenza), \"batar\u00f6\" (focaccina di farine miste) e \"chis\u00f6la\" (focaccia con i ciccioli) tipiche della Val Tidone piacentina.\nDeliziose anche le \"crescente\" in particolare quelle con i \"ciccioli\" e quelle con il prosciutto.\nCon la farina di castagne inoltre si preparano le \"mistochine\" sia nella versione dolce (con uvetta) sia come base di accompagnamento per altri cibi. Vi sono poi i ciacci montanari nell'Appennino modenese, i necci nell'Alto Appennino in comune con la Toscana.\nDa segnalare il panificio di pellegrino parmense, vincitore del premio \"Pane pi\u00f9 buono d'Italia\".\nProdotti DOP e IGP.\nProdotti con certificazione ufficiale dall'Unione europea di Denominazione di origine protetta (\"DOP\") e di Indicazione geografica protetta (\"IGP\") emiliani."}
{"id": "16451", "revid": "125986619", "url": "https://it.wikipedia.org/wiki?curid=16451", "title": "Cucina marchigiana", "text": "La cucina marchigiana \u00e8 l'insieme delle cucine delle Marche. La prima documentazione storica \u00e8 del 1779 col manuale di cucina \"Il cuoco maceratese\" di Antonio Nebbia.\nAntipasti e aperitivi.\nL'antipasto tipico \u00e8 freddo e si pu\u00f2 comporre di un'ampia variet\u00e0 di salumi e formaggi locali come il salame di Fabriano, i salamini alla cacciatora, il prosciutto, il ciauscolo, la lonza, il lonzino, il prosciutto di Carpegna, il ciarimbolo, la coppa marchigiana, il mazzafegato, la galantina, il migliaccio, il salame di pecora, il prosciutto aromatizzato del Montefeltro, il salame soppressato lardellato e di Frattula, la salsiccia di fegato, il \"casecc\", il formaggio di fossa, il pecorino marchigiano, il pecorino in botte, il raviggiolo e la casciotta d'Urbino.\nI salumi e formaggi vengono accompagnati dalla crescia composta di impasto del pane e forma rotonda da mangiare con le erbe di campo \"strascinate\" in padella fra cui i \"grugni\" ovvero la cicoria. \u00c8 di rito, soprattutto nel periodo pasquale, la pizza di Pasqua, con impasto salato e lievitato, a forma di panettone e con pezzettoni di formaggio, in genere pecorino e parmigiano; il giorno di Pasqua non mancano solitamente le uova sode insieme a salumi e formaggi. .\nLa pizza di formaggio viene secondo usanze servita per colazione insieme alla ricetta locale della frittata col \"mentrasto\", una tipologia di menta, il luned\u00ec di Pasqua in preparazione della tradizionale scampagnata.\nPrimi.\nSovrano dei primi piatti maceratesi ed anconitani sono i vincisgrassi; la tradizione fa risalirne il nome a una storpiatura di quello del generale austriaco Windisch-Graetz, che combatt\u00e9 contro Napoleone: \u00e8 per\u00f2 un fatto che il piatto era gi\u00e0 presente nel citato ricettario del Nebbia, dov'\u00e8 chiamato \"princisgras\". Meno opulente sono le altre minestre tradizionali dell'anconetano e dell'ascolano: i quadrucci con le patate (o con le fave, o con fagioli e cotiche), le pecianelle di Sassoferrato (grossi spaghetti lievitati conditi col pomodoro), i frescarelli (grumi di farina cotti nell'acqua e conditi con aglio e pecorino).\nLa bruschetta e la panzanella sono piatti a base di pane diffusi nelle Marche come anche in Toscana, in Umbria e nel Lazio. Da ricordare anche i passatelli, pasta artigianale originaria del pesarese solitamente serviti in brodo. Nel fermano sono prodotti i \"maccheroncini di Campofilone\", da condirsi a piacere.\nOccupa una posizione di rilievo nella cucina regionale il brodetto marchigiano: pi\u00f9 delicato di quelli veneti e romagnoli ma pi\u00f9 forte di quelli abruzzesi e pugliesi. La versione \"rossa\" del pesarese e dell'anconetano, al pomodoro, differisce da quella \"gialla\" del maceratese, del fermano e dell'ascolano, allo zafferano. Le \"capitali\" del brodetto sono Fano, Ancona, San Benedetto del Tronto, Porto Recanati e Porto San Giorgio. \nMarchigiana \u00e8 la ricetta della pasta al fum\u00e9, creata da uno chef di Castelplanio nel 1978 e composta da maccheroncini con una crema di pancetta o speck, passata di pomodoro, panna e un formaggio filante, solitamente emmenthal.\nSecondi.\nTra i secondi piatti del centro della regione vanno ricordati il maiale in porchetta, la trippa, il pollo arrosto \u00abco' lu pilotto\u00bb (cio\u00e8 insaporito da una spessa fetta di lardo), il pollo coi peperoni; l'agnello marinato, la corata d'agnello e la frittata con la mentuccia sono piatti tipici del periodo pasquale.\nTipici del capoluogo sono lo stoccafisso all'anconitana, in potacchio, ma con grossi pezzi di patate, pomodoro e acciughe. Famoso \u00e8 il fritto all'ascolana, composto principalmente dalle olive ascolane (ripiene di carne, impanate e fritte) e dai cremini (cubetti di crema pasticciera impanati e fritti).\nTipico del Pesarese \u00e8 un brasato che ha origini pi\u00f9 di cento anni fa ed \u00e8 la pasticciata alla fanese, consta in un girello o magatello di vitello fatto rosolare, in abbondante olio e poi sfumato con vino bianco. Si aggiunge poi il concentrato di pomodoro allungato con acqua. Si fa bollire per qualche ora e poi si lascia raffreddare. Viene poi tagliato a fette poi cotto di nuovo nel suo sugo di pomodoro e fondo di cottura. Viene di solito accompagnato da pur\u00e8 di patate e erbe miste di campo saltate in padella.\nDolci e prodotti al forno.\nFra i dolci si ricorda il cosiddetto sanguinaccio, dai sapori e tecniche rinascimentali, consistente in una miscela di pan grattato, miele, rum, cannella, sapa e scorza d'arancio stipata nel budello di maiale e bollita per mezz'ora; anche il torrone ha qui una lunga e illustre tradizione. Il tradizionale Frustingo (o \"bustreng\" nella dicitura pesarese) \u00e8 un dolce fatto con fichi secchi, miele e scorze di agrumi; si prepara in tutta la regione ed \u00e8 tipico delle festivit\u00e0 natalizie. Diffusa \u00e8 anche la zuppa inglese.\nPer il periodo di carnevale,in particolar modo nella citt\u00e0 di Fano, dove il carnevale \u00e8 molto sentito, si friggono i \"castagnoli\" o \"castagnole\" ovvero palline di impasto fritte e poi riempite di crema o lasciate naturali solo con lo zucchero. E a \"braccietto\" con loro vanno anche le \"cresciole\" o \"frappe\" che sono pezzi di pasta all'uovo fritti e cosparsi di zucchero semolato o a velo. Altro dolce carnevalesco molto diffuso \u00e8 la Cicerchiata, prodotta in tutta la regione e simile agli Struffoli napoletani. \nDa non dimenticare il tipico pane natalizio con le noci, cotto nel forno a legna ed ottenuto dall'impasto tradizionale del pane con l'aggiunta, data la speciale occasione di festa, di fichi secchi, uvetta, noci e pepe.\nLa tradizionale \"pizza di Pasqua\" (o crescia di Pasqua) \u00e8 a base di formaggio o, nella variante dolce, con l'aggiunta di canditi; si consuma anche insieme ai tipici salumi e alle uova benedette in occasione della colazione della mattina di Pasqua.\nNell'area di Apiro e Cingoli si possono trovare i cavallucci, piccoli dolcetti ripieni di fichi e cioccolato. Inoltre in tutta la regione si trovano i maritozzi, un impasto di pane dolce con uvetta e anice con sopra uno strato di glassa, le pesche dolci ovvero due met\u00e0 di pasta frolla bagnate nell'alchermes ripiene di cioccolato, il ciambellone non a forma rotonda di ciambella ma spianato sulla teglia ripieno di crema o cioccolato con mandorle, la lonza di fico tipica di Ancona che \u00e8 un salume dolce con pasta di fichi e noci, il castagnaccio con farina di castagne e frutta secca, gli sugetti o sciughetti, fatti con una riduzione di succo d'uva (mosto), frutta secca e uvetta con una consistenza simile ad una polenta.\nNel periodo pasquale vengono preparate le chiacchiere fritte, le sfrappe e i castagnoli."}
{"id": "16454", "revid": "1305772", "url": "https://it.wikipedia.org/wiki?curid=16454", "title": "Gian-Carlo Rota", "text": "Biografia.\nNacque a Vigevano da una famiglia di notevole cultura; suo padre Giovanni, ingegnere civile, disponeva di una biblioteca di oltre 5000 volumi. La sorella del padre, Rosetta Rota, laureata in matematica, gi\u00e0 frequentatrice del gruppo di Enrico Fermi, era la moglie dello scrittore e aforista Ennio Flaiano. Rota visse nella citt\u00e0 lombarda fino ai 13 anni; qui, alla scuola elementare, fu compagno di banco di Lucio Mastronardi. Negli ultimi tempi del secondo conflitto mondiale la sua famiglia dovette rifugiarsi in Valsesia, in quanto il padre Giovanni era inserito in una lista nera compilata dalle milizie fasciste.\nNel 1947 la famiglia emigr\u00f2 in Ecuador, ove Giovanni Rota aveva contatti di lavoro; qui Giancarlo frequent\u00f2 il Colegio Americano de Quito e successivamente, mentre la sua famiglia rientrava in Italia, si trasfer\u00ec nel 1950 negli Stati Uniti per studiare alla Princeton University. Qui ebbe come docenti Alonzo Church, Emil Artin, Solomon Lefschetz e William Feller, ed ottenne il titolo di bachelor in matematica nel 1953 discutendo una tesi con Feller come relatore. In questo periodo egli pot\u00e9 seguire anche i suoi interessi filosofici, nati con la lettura di Croce, studiando filosofia con John Rawls, ed ebbe modo di conoscere le opere di Edmund Husserl e Martin Heidegger.\nDal 1954 prosegu\u00ec gli studi di matematica presso la Yale University, dove ottenne nel 1954 il master e, tre anni dopo, con la supervisione di Jacob T. Schwartz, il Ph.D.. A Yale entr\u00f2 in contatto anche con Marvin Minsky.\nLa maggior parte della sua carriera di insegnamento si svolse al Massachusetts Institute of Technology: vi risiedette infatti fin dal 1959, con la sola eccezione degli anni 1965-1967, durante i quali fu alla Rockefeller University. \u00c8 finora l'unico professore del MIT ad aver ricoperto, contemporaneamente, gli incarichi di docente di matematica (fu \"Norbert Wiener Professor of Applied Mathematics\") e di filosofia.\nDal 1966 ricopr\u00ec incarichi al Los Alamos National Laboratory, dove strinse amicizia con Stanislaw Ulam; fu inoltre consulente della Rand Corporation e del Brookhaven National Laboratory. Dopo aver iniziato le sue ricerche in analisi funzionale, spost\u00f2 il centro dei suoi interessi sulle teorie combinatorie, discipline che studi\u00f2 per tutta la sua vita e alle quali diede contributi fondamentali.\nUn suo articolo del 1964, di grande influenza, inaugur\u00f2 la teoria delle algebre di incidenza (generalizzazione della teoria dell'inversione di M\u00f6bius e del principio di inclusione-esclusione). Quando, nel 1988, ottenne lo Steele Prize, la motivazione cit\u00f2 questo articolo come \"il maggior responsabile della rivoluzione che ha incorporato la combinatoria nella corrente principale della matematica moderna\".\nForn\u00ec inoltre fondamenti rigorosi al calcolo umbrale, e unific\u00f2 le teorie delle sequenze di Sheffer e delle sequenze polinomiali di tipo binomiale; contribu\u00ec alla crescita della teoria delle matroidi e delle geometrie combinatorie; lavor\u00f2 su problemi fondamentali del calcolo delle probabilit\u00e0 e forn\u00ec, infine, indirizzi generali per la teoria delle superalgebre.\nCome filosofo ader\u00ec alla fenomenologia di Edmund Husserl e si occup\u00f2 di questioni di filosofia della matematica; mantenne posizioni nettamente critiche verso la filosofia analitica. \nRota ottenne lauree \"honoris causa\" dalle Universit\u00e0 di Strasburgo (1984), L'Aquila (1990), Bologna (1996), e dalla Brooklyn Polytechnic University (1997)."}
{"id": "16458", "revid": "11", "url": "https://it.wikipedia.org/wiki?curid=16458", "title": "Lucius Septimius Severus", "text": ""}
{"id": "16459", "revid": "11", "url": "https://it.wikipedia.org/wiki?curid=16459", "title": "Lucio Settimio Severo", "text": ""}
{"id": "16460", "revid": "15756", "url": "https://it.wikipedia.org/wiki?curid=16460", "title": "Romanzo", "text": "Il romanzo \u00e8 un genere della narrativa scritto in prosa.\nOrigini e caratteristiche fondanti del romanzo sono argomento di dibattito tra gli studiosi. Certamente si pu\u00f2 affermare che una premessa importante del romanzo moderno \u00e8 da individuare nella prima produzione in lingua d'o\u00efl (XI secolo): le narrazioni in versi di questa tradizione, sia che recuperassero temi greco-romani sia che rielaborassero temi cavallereschi (cicli bretone e carolingio), venivano indicate gi\u00e0 allora con il termine roman. Il principale carattere di novit\u00e0 rispetto alle tradizioni narrative immediatamente precedenti (e al genere epico in particolare, con le sue imprese militari collettive) \u00e8 il modo diverso di porsi in rapporto col Tempo. Fa parte dell'arte moderna (nominata contemporanea alla nascita del Romanzo) e necessariamente deve contenere quel modo di narrare nuovo e di contrasto con l'arte del passato.\nLa Teoria dell'Estetica di Theodor Adorno si sofferma sull'incompiutezza dell'opera, cio\u00e8 il suo essere sempre in formazione: mentre gli altri generi epici tendono a fermare il Tempo partendo da un inizio e arrivando a una fine, il Romanzo non ha termine, non mette il punto. Altre caratteristiche stilistiche come il progressivo focalizzarsi dell'attenzione sul singolo individuo o su piccoli gruppi di cavalieri, immersi in vicende che hanno un misto di storico e di \"meraviglioso\".\nL'\"esperienza assoluta\" del cavaliere, irretito nella sua \"aventure\" (termine che in francese antico indicava inizialmente solo il destino o il caso e che finisce per indicare il complesso delle peripezie e il perfezionamento etico di chi le attraversa), sviluppa negli scrittori l'esigenza di una narrazione meno ingessata, \"capace di rappresentare un mondo complesso e variamente articolata\". Il romanzo \u00e8 dunque costruito da una struttura della storia pi\u00f9 o meno complessa e da una variet\u00e0 di personaggi pi\u00f9 o meno ampia. Questa profonda articolazione ha dato vita a numerosi sottogeneri: si passa dal genere storico al fantastico, dal giallo al romanzo epistolare.\nEtimologia.\nLa parola \"romanzo\" origina dalle forme del francese antico \"romans\", \"romant\", \"roman\" o \"romanz\". \"Romanz\", in particolare, \u00e8 forma sostantivata dell'aggettivo \"romanz\", che deriva dall'avverbio latino volgare \"romanice\" (\"romanice loqui\", cio\u00e8 \"parlare alla romana\", il quale deriva dal latino \"romanus\"): parlano \"romanice\" i cittadini di origine romana, mentre il ceppo barbarico era indicato complessivamente come \"teudisca lingua\":\n A partire dall'et\u00e0 carolingia, si inizier\u00e0 a parlare di \"romana lingua\" (spesso \"rustica romana lingua\"):\nIn Francia, \"Romanz\" s'applic\u00f2 inizialmente al volgare \"preso in blocco\": il termine, cio\u00e8, non indicava una specifica lingua romanza. Gli stessi testi antichi danno atto di questo lento differenziarsi delle parlate romanze. Nel \"Floovant\", ad esempio, troviamo scritto:\nNe d\u00e0 testimonianza anche Brunetto Latini, esule fiorentino in Francia, che sente di specificare a proposito del suo \"Tresor\":\nMa gi\u00e0 nella prima met\u00e0 del XII secolo, in Francia, avviene una scissione dove \"romanz\" significa anche \"discorso orale\" o \"testo scritto in lingua volgare\". Nella seconda met\u00e0 del XII secolo indica un'opera narrativa per la lettura che riprende leggende del mondo antico (Antica Grecia e Roma), ovvero si parla del ciclo bretone e carolingio di stampo avventuroso e in versi. Nel XIII secolo avviene lentamente la crisi delle declinazioni e i termini \"romanz\", \"romant\" cominciano ad essere modificati in \"roman\", che indicava la trasposizione in prosa dei precedenti romanzi in versi.\nIntanto in Italia tra la fine del XIV secolo e l'inizio del XV secolo gi\u00e0 Dante e poi Petrarca utilizzarono il termine \"romanzo\" identificando la \"narrazione in prosa\":\nNel XV-XVI secolo il termine \"roman\" indica una poetica narrativa, in versi o in prosa cavalleresca-avventurosa eroico amoroso-pastorale che si concentrano sull'analisi e evoluzione dell'eroe. Nel XVII secolo \"roman\" indica il romanzo moderno vicino a come noi lo conosciamo.\nIn conclusione \u00e8 la lingua francese che ha lasciato sul termine italiano romanzo la sua impronta fonetica pi\u00f9 rilevante. Invece nelle altre lingue neolatine e l'inglese la trasposizione del termine francese ha assunto significati e sfumature differenti rispetto all'italiano:\nStoria del romanzo.\nSebbene la parola romanzo abbia fatto la sua comparsa in et\u00e0 moderna, caratteristiche del romanzo si ritrovano in numerose opere antiche. Forme primordiali di romanzo sono state rintracciate gi\u00e0 duemila anni prima di Cristo in Egitto appartenenti al filone fantastico, sentimentale, politico, satirico (per esempio i romanzi \"Le avventure di Sinuhe\" e \"Il racconto del naufrago\"). Specialmente in et\u00e0 ellenistica infatti i gusti letterari tesero a narrazioni di vario genere, dall'epico al mitologico, dall'umano al fantastico, caratterizzate da una lunghezza piuttosto limitata a dispetto della tradizione omerica. L\"Iscrizione sacra\" di Evemero \u00e8 uno dei primi esempi del romanzo utopico. L'et\u00e0 ellenistica nei secoli II e III d. C. ci ha lasciato i romanzi di Caritone, Senofonte Efesio, Longo Sofista, Eliodoro, Achille Tazio e Luciano di Samosata la cui \"Storia vera\" \u00e8 il pi\u00f9 illustre antenato dei romanzi di fantascienza. Il romanzo \"Le incredibili meraviglie al di l\u00e0 di Tule\" di Antonio Diogene \u00e8 il primo esempio di romanzo in cui viene usato l'espediente del manoscritto ritrovato. Antecedente del romanzo moderno \u00e8 considerato il \"romanzo di Nino\".\nAlla letteratura latina di et\u00e0 imperiale appartengono due celebri romanzi: il \"Satyricon di Petronio\" e l\"Asino d'oro\" di Apuleio. In India si possono rintracciare intorno al VII secolo d.C. forme embrionali di romanzo nella letteratura ind\u00f9. Tra il X e XI secolo, il Giappone ci offre un testo con una concezione simile al romanzo contemporaneo: \"La storia di Genji\" \u00e8 un vero e proprio romanzo di indagine psicologica eseguita attraverso le storie di un Don Giovanni dell'epoca.\nAnche in Cina, intorno al XIV secolo il romanzo diventa un genere popolare ed intorno al XVI secolo viene prodotto il famoso \"Chin P'ing Mei\". Nel Medioevo si ricordano i romanzi di genere cortese-cavalleresco di Chr\u00e9tien de Troyes, quelli a carattere didattico-allegorico (\"Roman de la Rose\", il \"Fiore\"), o di impronta favolistica (\"Roman de Renart\"). Seguirono poi i romanzi di Andrea da Barberino. Il pubblico lettore dei romanzi si allarg\u00f2 successivamente dalle classi aristocratiche a quelle borghesi-mercantili aprendo la via a nuove sperimentazioni narrative come il \"Filocolo\" e l\"Elegia di Madonna Fiammetta\" di Giovanni Boccaccio.\nNel XV secolo l\"Arcadia\" di Jacopo Sannazaro \u00e8 un \"romanzo pastorale\" che si rif\u00e0 a modelli dotti. Negli anni che vanno dal XVI secolo al XVII secolo materia della narrazione \u00e8 il \"romanzo verosimile\" e il romanzo si trova in una posizione intermedia tra storia ed epica. Un primo romanzo moderno fu \"Gargantua e Pantagruel\" di Rabelais (XVI secolo). A questo proposito sono d'esempio i romanzi picareschi, con la loro pluralit\u00e0 di scrittura e di riferimento a diversi sottogeneri, come il cavalleresco e l'avventuroso. Il primo romanzo europeo di questo periodo \u00e8 da considerarsi il \"Don Chisciotte\" che, grazie alla sua forma che demistifica la tradizione cavalleresca e cortese, rappresenta la prima opera letteraria classificabile come \"romanzo\" nell'accezione moderna del termine. Ma \u00e8 solo alla fine del XVII secolo che l'idea di \"fiction\" prende piede nella produzione letteraria e cos\u00ec il romanzo comincia a prendere forma e a guadagnare uno spazio tra i generi letterari.\nIn assoluto, come primo romanzo viene considerato il \"Genji monogatari\" della giapponese Murasaki Shikibu, scritto nell'XI secolo. Questo romanzo tratta della vita sentimentale del protagonista Genji, figlio cadetto di un imperatore, costretto a rinunciare alla successione al trono iniziando una carriera politica con conseguente ascesa al potere. Il Genji monogatari viene considerato il primo romanzo psicologico.\nFu caratteristico del XVII secolo il nascere e diffondersi, soprattutto in Francia, del romanzo, cio\u00e8 di una letteratura narrativa di ampiezza e complessit\u00e0 assai maggiori della novella e destinata alla lettura, pi\u00f9 amena e di svago che letteraria, di un largo pubblico. I moralisti dell'epoca lo ostacolarono per lungo tempo (un'ordinanza settecentesca della corona di Spagna, che agiva in pieno accordo con la Chiesa, proibiva la diffusione dei romanzi in tutte le colonie americane a causa della vacuit\u00e0, della presunta dannosit\u00e0 per i costumi del nuovo genere letterario).\nIn realt\u00e0 i primi \"veri\" romanzi sono da attribuire alla prima met\u00e0 del XVIII secolo. Essi si volgono nella direzione dell'epistolario e delle memorie dove la forma narrativa che viene adottata in prevalenza, diventa quella che tende di pi\u00f9 all'autenticit\u00e0 e alla verosimiglianza. Verso la fine del secolo si sviluppa un altro filone tematico che \u00e8 quello del libertinaggio, che segna una tappa importante nella storia del romanzo settecentesco. Cos\u00ec rivendicata la qualit\u00e0 del nuovo genere, appare in Inghilterra una nuova fase di rottura e un punto insieme di arrivo e di partenza per tutta la storia letteraria europea. Grandi romanzieri furono Daniel Defoe, Jonathan Swift, Samuel Richardson, Henry Fielding.\nIn Francia, nell'et\u00e0 dell'Illuminismo, emersero i romanzi di Voltaire e Rousseau; in Germania quelli di Wolfgang Goethe. Quello che cambia in tutta Europa agli inizi del XIX secolo \u00e8 l'intera societ\u00e0: l'avvento della borghesia e del nazionalismo, di spinte rinnovatrici, catalizza nel romanzo le inquietudini di un'intera epoca, con accenti diversi a seconda del Paese interessato: piace ai lettori dell'epoca il tema dello sviluppo dell'individuo. Gli argomenti-cardine di tutta la narrativa realistica sono la famiglia, le vicende e i rapporti che si realizzano al suo interno e che influenzeranno tutta la letteratura sia in Francia che fuori.\nGrande fortuna ha anche il genere del romanzo storico, iniziato dallo scozzese Walter Scott, e rappresentato in italiano dal capolavoro di Alessandro Manzoni \"I promessi sposi\". Nell'Italia del XVIII secolo il romanzo ha una vita stentata, sia per ragioni storico-sociologiche, sia per ragioni teorico-estetiche che portavano a guardare con diffidenza a una forma narrativa cos\u00ec diversa da quella tradizionale. Ancora nella seconda met\u00e0 del Settecento si assiste al persistere del romanzo ispirato ai modelli stranieri, con le caratteristiche dell'avventura e della completa assenza di problematicit\u00e0 dei personaggi. Nella seconda met\u00e0 del secolo \u00e8 importante il fenomeno della letteratura d'appendice che consente al lettore il processo di immedesimazione nella vicenda.\nAlla fine del XIX secolo nascer\u00e0 \"Il romanzo sperimentale\" (\"Le roman exp\u00e9rimental\", E.Zola, 1880). Il naturalismo francese influenzer\u00e0 in Italia il Verismo (Giovanni Verga, Matilde Serao, Grazia Deledda). Il romanzo \u00e8, a questo punto, un genere conosciuto e rispettato, almeno nelle sue espressioni pi\u00f9 elevate (i \"classici\"): con il Novecento la forma del romanzo, e pi\u00f9 in generale l'intera cultura, \u00e8 \"investita da un vero turbine\". Appaiono all'orizzonte culturale e filosofico la psicoanalisi (Italo Svevo), la logica, la linguistica, e anche la tecnica narrativa cerca di adeguarsi. Dopo aver cercato rifugio nella rappresentazione di classi subalterne (Verismo) oppure di classi alte, il romanzo modifica la sua struttura: la trama spesso scompare, non esiste necessariamente una relazione tra la rappresentazione spaziale e l'ambiente, all'andamento cronologico si sostituisce un dissolvimento del percorso temporale e nasce un nuovo rapporto tra il tempo e l'intreccio. Cambia anche la tipologia del personaggio.\nTermina il mito dell'eroe che viene sostituito dai nuovi antieroi, persone comuni, i cui tratti principali sono il senso di frustrazione, la perdita della propria identit\u00e0, la mancanza di unit\u00e0 psichica, la sensazione di non essere autentici, la nevrosi. I protagonisti sono gli inetti, gli uomini, appunto, senza qualit\u00e0 alcuna, gli ammalati fisici e psichici, dei quali spesso si mette in scena l'inutilit\u00e0 dell'azione e della parola. Nella tipologia narrativa sono evidenti gli influssi della nuova scienza: la psicanalisi di Sigmund Freud che scopr\u00ec l'inconscio; la teoria generale della relativit\u00e0 di Albert Einstein; la fisica dei quanti di Max Planck (l'universo \u00e8 composto di \"quanti\", particelle soggette a regole variabili); il principio di indeterminazione di Heisenberg; la filosofia di Henri Bergson secondo la quale il tempo esteriore cronologico si distingue da un tempo interiore vissuto in ogni individuo come \"durata\", quindi un \"tempo misto\", un \"tempo della coscienza\" che conduce ad deformazione dei tempi della narrazione.. Vengono utilizzati il monologo interiore ed il flusso di coscienza (\"stream of consciousness\") per mostrare la psicologia del personaggio.\nMassimi esponenti del nuovo genere di romanzo furono: Italo Svevo, Luigi Pirandello, Franz Kafka, James Joyce, Marcel Proust, Andr\u00e9 Breton, Virginia Woolf, Robert Musil.\nLa narrativa della crisi, che appare all'inizio del Novecento, supera quindi i modelli culturali del passato, abbandona la descrizione degli ambienti sociali, evidenzia un disagio esistenziale ed interiore nonch\u00e9 un contrasto tra interiorit\u00e0 del personaggio e la societ\u00e0 che lo circonda.\nI problemi per il romanzo del Novecento sono ancora quelli della voce narrante, e al narratore che presenta il punto di vista dominante. Il filosofo tedesco Hegel defin\u00ec il romanzo il genere dell'epopea borghese, che ha sostituito l'epos. Nella societ\u00e0 moderna infatti esiste un contrasto tra la poesia del cuore e la prosa del mondo, in cui l'individuo moderno \u00e8 costretto a lasciare il cuore, la poesia, per dedicarsi alla prosa e lasciare la propria totalit\u00e0 per specializzarsi in un solo campo, rinunciare alla sua integrit\u00e0 per essere una cosa sola e quindi essere utile in qualcosa alla societ\u00e0. Il romanzo per Schlegel \u00e8 a-generico, \u00e8 letteratura in divenire, e questo dimostra il suo grande successo proprio perch\u00e9 pu\u00f2 essere mutevole.\nSottogeneri.\nIl romanzo, a seconda delle caratteristiche distintive che si rilevano al suo interno, pu\u00f2 essere classificato all'interno di svariati generi e, talvolta, sottogeneri o filoni.\nPotr\u00e0 cos\u00ec essere definito:"}
{"id": "16462", "revid": "287204", "url": "https://it.wikipedia.org/wiki?curid=16462", "title": "Ahmet Necdet Sezer", "text": "Biografia.\n\u00c8 stato nominato 10\u00ba Presidente della Repubblica Turca dal Parlamento turco il 5 maggio 2000. Precedentemente a capo della Corte Costituzionale, posizione raggiunta il 6 gennaio 1998 a coronamento di una lunga carriera in magistratura, la sua elezione alla carica Presidente della Repubblica ha destato pi\u00f9 di una sorpresa, data la completa mancanza di precedenti politici.\nLaureato in Legge nel 1962, in magistratura sin da allora, specializzato in Giurisprudenza Civile nel 1978 sempre nella facolt\u00e0 di Legge dell'Universit\u00e0 di Ankara, Sezer \u00e8 una figura di indiscussa integrit\u00e0 morale, e quantunque non abbia mai pubblicamente espresso le sue preferenze politiche verso un determinato partito politico, queste sono comunque di forte inclinazione laica e democratica. Sostenitore accanito del tentativo della Turchia di ottenere l'adesione nell'Unione europea, ha pi\u00f9 volte criticato i partiti politici turchi cercando di spronarli ad una maggiore costruttivit\u00e0 e ad una minore litigiosit\u00e0, con l'obiettivo finale di riformare in senso ulteriormente democratico e secolare la Costituzione e l'ordinamento legislativo del paese.\nSposato con Semra K\u00fcr\u00fcmo\u011flu e padre di 3 figli, tra gli aneddoti pi\u00f9 significativi della sua presidenza, l'episodio del libro della Costituzione tirato in testa all'allora primo ministro B\u00fclent Ecevit nel corso di un'importante riunione con lo Stato Maggiore dell'esercito, e l'essere stato pi\u00f9 volte sorpreso dai media rispettosamente in fila, come un comune cittadino, al supermercato, cos\u00ec come al seggio elettorale."}
{"id": "16463", "revid": "1718925", "url": "https://it.wikipedia.org/wiki?curid=16463", "title": "Recep Tayyip Erdo\u011fan", "text": "Erdo\u011fan ha giocato a calcio nel Kas\u0131mpa\u015fa Spor Kul\u00fcb\u00fc prima di essere eletto sindaco di Istanbul nel 1994 come candidato del Partito del Benessere, di stampo islamista. In seguito fu sollevato dall'incarico, interdetto dal ricoprire posizioni politiche e imprigionato per quattro mesi con l'accusa di incitamento all'odio religioso per aver recitato una poesia di Ziya G\u00f6kalp. Successivamente abbandon\u00f2 la pratica aperta di politiche islamiste, fondando il Partito della Giustizia e dello Sviluppo (AKP) nel 2001, che port\u00f2 a una vittoria schiacciante nelle elezioni parlamentari in Turchia del 2002. Essendo ancora tecnicamente interdetto dal ricoprire un incarico politico, \u00e8 stato invece il cofondatore dell'AKP, Abdullah G\u00fcl, a divenire invece Primo ministro, potendo cos\u00ec annullare il divieto per incarichi politici vigente su Erdo\u011fan. Erdo\u011fan ha quindi sostituito G\u00fcl come Primo ministro, mentre quest'ultimo \u00e8 invece diventato candidato dell'AKP come presidente della Turchia. \u00c8 riuscito successivamente a portare l'AKP ad altre due vittorie nelle elezioni parlamentari in Turchia del 2007 e del 2011, prima di essere eletto presidente nelle elezioni presidenziali in Turchia del 2014 e per la stessa carica nel 2018.\nI primi anni sotto Erdo\u011fan come Primo ministro hanno visto progressi nei negoziati per l'adesione della Turchia all'Unione europea, una ripresa a seguito della crisi economica turca del 2001 e investimenti in infrastrutture tra cui strade, aeroporti e una rete per l'alta velocit\u00e0 ferroviaria. Ha anche proposto e vinto due referendum costituzionali nel 2007 e nel 2010. Tuttavia, durante il suo governo, ha subito varie critiche per i suoi stretti legami con Fethullah G\u00fclen, e il \"Movimento G\u00fclen\", tutt'oggi designato come organizzazione terroristica, con cui l'AKP \u00e8 stato accusato di orchestrare epurazioni contro burocrati secolaristi e ufficiali militari. Alla fine del 2012, Erdo\u011fan ha avviato i negoziati di pace con il Partito dei Lavoratori del Kurdistan (PKK) per porre fine al conflitto curdo-turco iniziato nel 1978. Il cessate il fuoco si \u00e8 interrotto nel 2015, portando a una rinnovata escalation. La sua politica estera \u00e8 stata descritta come figlia del neo-ottomanesimo e ha portato al coinvolgimento turco nella guerra civile siriana, impedendo alle forze siriano-curde del Partito dell'Unione Democratica (PYD) e all'Unit\u00e0 di Protezione Popolare (YPG) di guadagnare terreno sul confine turco-siriano durante il conflitto.\nA partire dagli anni 2010, Erdo\u011fan \u00e8 stato responsabile di un processo di arresto e arretramento della democrazia in Turchia, aggravato da un alto indice di corruzione. In seguito alle grandi proteste del 2013, ha imposto una crescente censura sulla libert\u00e0 di stampa e sui social media, autorizzando blocchi su siti come YouTube, Twitter e Wikipedia. Ci\u00f2 ha definitivamente bloccato i negoziati relativi all'entrata della Turchia nell'Unione europea. Uno scandalo di corruzione per un valore di 100 miliardi di dollari nel 2013 ha portato agli arresti di alcuni stretti alleati di Erdo\u011fan ed alla sua incriminazione. Un inasprimento dei suoi rapporti con Fethullah G\u00fclen, lo ha spinto a rimuovere i sostenitori di quest'ultimo dalle cariche giudiziarie, burocratiche e militari. Il tentato colpo di stato in Turchia del 2016 ha provocato ulteriori epurazioni e uno stato di emergenza durato quasi due anni. Erdo\u011fan ha affermato che i leader del colpo di stato erano collegati a G\u00fclen, ma quest'ultimo ha negato il proprio coinvolgimento.\nIn quanto sostenitore di lunga data di una trasformazione della Turchia da repubblica parlamentare a repubblica presidenziale, Erdo\u011fan ha stretto un'alleanza col Partito del Movimento Nazionalista (MHP), schierato in estrema destra, cos\u00ec da attuare questo profondo cambiamento nella forma di governo, approvato tramite il controverso referendum costituzionale del 2017. Il nuovo sistema \u00e8 entrato in vigore formalmente dopo le elezioni generali in Turchia del 2018, dove la coalizione AKP\u2013MHP ha ottenuto la maggioranza.\nDa allora, come presidente, ha dovuto affrontare la crisi della lira turca e del debito nazionale nel 2018, di cui per\u00f2 \u00e8 stato accusato egli stesso di essere parte del problema, assistendo a un calo significativo della propria popolarit\u00e0. Si ritiene, inoltre, che ci\u00f2 abbia ampiamente contribuito alla sua sconfitta nelle elezioni locali del 2019, in cui il suo partito ha perso il controllo di Ankara e Istanbul per la prima volta in 15 anni. Dopo la sconfitta elettorale, Erdo\u011fan ha ordinato una rielezione a Istanbul, in cui per\u00f2 perse nuovamente le elezioni con un distacco nientemeno maggiore, a favore del Partito Popolare Repubblicano (CHP). Queste due sconfitte consecutive sono state viste come un duro colpo per Erdo\u011fan ed egli stesso ha affermato in passato: \u00abPersa Istanbul, avremo perso la Turchia\u00bb.\nBiografia.\nI primi anni e la carriera politica.\nErdo\u011fan nasce ad Istanbul, nel quartiere popolare di Kas\u0131mpa\u015fa, il 26 febbraio del 1954 da una famiglia islamica molto religiosa e osservante originaria della provincia di Rize. Erdo\u011fan pass\u00f2 la sua infanzia a Rize, dove il padre era capitano nella Guardia costiera turca, e le vacanze estive a G\u00fcneysu, luogo di origine ancestrale della famiglia, non lontano da Rize. Nel corso della sua vita, Erdo\u011fan torn\u00f2 spesso nel suo luogo di origine, dove nel 2015 fond\u00f2 una grande moschea. La famiglia torn\u00f2 a Istanbul quando Erdo\u011fan aveva 13 anni. Da ragazzino, vendeva limonata e simit (focacce di sesamo) per le strade dei quartieri degradati della citt\u00e0 per aiutarsi economicamente. Sia la regione di Rize che il quartiere di Kas\u0131mpa\u015fa costituivano localit\u00e0 conservatrici, dove vigeva uno stile di vita molto orientato alla religione e alla tradizione ed estraneo alle istituzioni laiche e kemaliste dello Stato turco.\nNel 1973, termin\u00f2 la scuola \u0130mam Hatip, un istituto vocazionale che form\u00f2 altri fondatori del Partito della Giustizia e dello Sviluppo e che si proponeva di dare alla Turchia imam e funzionari dello Stato mediante un curriculum misto di materie tecniche e coraniche. Dopo aver tentato in giovent\u00f9 la carriera di giocatore di calcio di buon livello (tanto da suscitare anche l'interesse di alcuni osservatori del prestigioso club del Fenerbahce), ultimato gli studi nella facolt\u00e0 di Economia e Commercio dell'Universit\u00e0 di Marmara, ha intrapreso l'attivit\u00e0 politica alla fine degli anni '70 del XX secolo. In giovent\u00f9 si era unito all'Unione Studentesca Nazionale Turca, un gruppo anticomunista, e nel 1976, era diventato capo della sezione giovanile di Beyo\u011flu del Partito della Salvezza Nazionale, per poi venire nominato presidente della sezione giovanile di Istanbul. Il Partito della Salvezza Nazionale, guidato dal suo mentore Necmettin Erbakan, fu bandito in seguito al colpo di Stato del 1980 del generale Kenan Evren. Tra il 1980 e il 1983, essendo stati disciolti i partiti politici, Erdo\u011fan lavor\u00f2 nel settore privato come consulente e dirigente d'azienda. Nel 1983, Erdo\u011fan entr\u00f2 a far parte del Partito del Benessere, che accolse i membri del disciolto Partito della Salvezza Nazionale, e divenne prima presidente della sezione di Beyo\u011flu nel 1984 e poi di Istanbul nel 1985. Erdo\u011fan fu membro della congregazione di \u0130skenderpa\u015fa, appartenente alla confraternita naqshbandi, dalla quale proveniva buona parte del corpo dirigente del Partito del Benessere e dei partiti suoi predecessori.\nNel corso della sua carriera, Erdo\u011fan divenne figura di spicco del Partito del Benessere, venendo eletto in parlamento in occasione delle elezioni parlamentari del 1991, anche se per ragioni tecniche non potette entrarvi. Erdo\u011fan divenne figura politica di rilevanza nazionale come sindaco di Istanbul nel 1994. Erdo\u011fan riusc\u00ec a risolvere problematiche che affliggevano la citt\u00e0 da decenni, che includevano la mal gestita raccolta dei rifiuti, il traffico caotico e problemi relativi alle risorse idriche; questi ultimi vennero risolti mediante la realizzazione di centinaia di chilometri di nuovi condotti, il problema dei rifiuti venne gestito con la creazione di impianti di riciclaggio all'avanguardia, mentre il traffico cittadino e gli ingorghi furono ridotti con la costruzione di pi\u00f9 di cinquanta ponti, viadotti e autostrade e con un rinnovo del trasporto pubblico. Numerosi furono gli interventi per prevenire la corruzione e venne ripagata una parte importante del debito di due miliardi di dollari della municipalit\u00e0 metropolitana di Istanbul e vennero investiti quattro miliardi di dollari nella citt\u00e0.\nIn seguito al memorandum del 28 febbraio 1997, pronunciato dall'esercito turco, e alle conseguenti dimissioni del Primo ministro Erbakan su pressione dei militari, Erdo\u011fan venne giudicato colpevole di incitamento all'odio religioso per aver declamato pubblicamente, a Siirt, i versi dello scrittore Ziya G\u00f6kalp: Un tribunale ritenne che il suo discorso fosse un attacco allo Stato e condann\u00f2 Erdo\u011fan nel settembre 1998 a una pena detentiva di 10 mesi, della quale scont\u00f2 quattro mesi, oltre a vietargli di ricoprire cariche politiche a vita.\nUscito dal carcere, Erdo\u011fan si un\u00ec al Partito della Virt\u00f9, fondato da confidenti di Erbakan, nella quale confluirono i membri del Partito del Benessere, sciolto dalla Corte Costituzionale Turca. Nel Partito della Virt\u00f9 si erano formate due correnti: la fazione tradizionalista rimaneva maggiormente fedele alla retorica islamista e agli ideali del Mill\u00ee G\u00f6r\u00fc\u015f di Necmettin Erbakan ed era guidata dal segretario Recai Kutan, mentre la corrente riformista, guidata da Abdullah G\u00fcl e da Erdo\u011fan e che raccoglieva i giovani membri di classe media, era fortemente critica verso la struttura centralizzata del partito e coltivava uno sguardo favorevole all'adesione della Turchia all'Unione europea e al liberismo economico, oltre a ridurre l'enfasi sull'identit\u00e0 islamica che aveva contraddistinto il Partito del Benessere.\nIl seguito allo scioglimento del Partito della Virt\u00f9, G\u00fcl e Erdo\u011fan fondarono il Partito per la Giustizia e lo Sviluppo (AKP), che si present\u00f2 come un partito liberal-conservatore e che accolse numerose personalit\u00e0 politiche del tradizionale centro-destra turco. Il nuovo partito alle elezioni parlamentari del 2002 ottenne il 34,3% dei consensi, diventando il primo partito del paese e ottenendo una schiacciante maggioranza in parlamento per via del sistema elettorale turco, proporzionale ma con uno sbarramento posto al 10% dei voti validi, oltrepassato nell'occasione soltanto da un altro partito, il Partito Popolare Repubblicano (CHP).\nPrimo ministro (2003-2014).\nIn seguito a tale vittoria elettorale, replicata nelle elezioni amministrative del 2004, Erdo\u011fan non potette essere nominato primo ministro, in quanto escluso dal corpo elettorale fino alla fine del 2002 per via della precedente condanna. Appoggi\u00f2 dapprima l'elezione a primo ministro del suo compagno di partito Abdullah G\u00fcl, dopodich\u00e9 - restituito dei suoi pieni diritti elettorali attivi e passivi, anche grazie a un emendamento costituzionale e dopo aver vinto un seggio nella provincia di Siirt in Parlamento grazie a un'elezione suppletiva - assunse egli stesso la carica di Primo ministro del 59\u00ba governo della Repubblica Turca, carica confermata da successive elezioni. Si \u00e8 sempre mostrato un leader dinamico, fautore dell'ingresso della Turchia nell'Unione Europea (ingresso approvato in linea di principio dal Parlamento Europeo nel 2004; i successivi negoziati, cominciati nel 2005, stanno procedendo peraltro molto a rilento, anche per l'evidente ostilit\u00e0 di paesi determinanti come Francia e Germania).\nGuerra d'Iraq.\nNei primi mesi del 2003, alla vigilia della seconda guerra del Golfo, l'amministrazione Bush aveva chiesto il permesso di sorvolare il territorio turco e il dispiegamento delle truppe statunitensi nel paese. Un vivace dibattito si \u00e8 svolto in questa occasione in Turchia e il governo ha chiesto il parere del Parlamento, che ha rifiutato seccamente la richiesta americana. Erdo\u011fan, da poco insediatosi al governo e ostile alla guerra quanto interessato a prendere parte alle decisioni sul futuro delle zone curde dell'Iraq, ha permesso l'uso dello spazio aereo turco, ma non il transito della fanteria statunitense in procinto di abbattere il regime di Saddam Hussein.\nLo scandalo Ergenekon.\nLe Forze armate turche, cui la Costituzione affida il ruolo di garante ultimo della laicit\u00e0 dello Stato, sancito dopo la proclamazione della repubblica turca ad opera di Atat\u00fcrk, hanno rappresentato una minaccia per il governo moderatamente islamista di Erdo\u011fan, che in varie occasioni ha denunciato l'esistenza di complotti per l'effettuazione di colpi di Stato ai danni del governo. Nelle elezioni presidenziali del 2007, vinte dal candidato dell'AKP Abdullah G\u00fcl, l'esercito ha avvertito il governo di mantenersi entro i confini del secolarismo nella scelta di un candidato. In quello stesso anno \u00e8 stata promossa dal governo, e successivamente approvata attraverso un referendum, una riforma costituzionale che stabilisce l'elezione diretta della carica di presidente.\nGli stretti rapporti di amicizia intrattenuti da Erdo\u011fan con il potente predicatore islamico e magnate Fethullah G\u00fclen (autoesiliatosi in Pennsylvania dal 1999) hanno permesso all'AKP di influenzare la magistratura per indebolire l'opposizione e i militari. Nel settembre del 2008 \u00e8 venuto alla luce il piano di un colpo di Stato che ha dato luogo a centinaia di arresti e pesanti epurazioni tra le Forze armate con l'accusa di far parte di un'organizzazione clandestina kemalista e ultra nazionalista chiamata \"Ergenekon\". Il caso \u00e8 stato condannato da molti osservatori nazionali e internazionali come un tentativo di maccartismo congiunto di Erdo\u011fan e G\u00fclen di frenare l'opposizione all'AKP.\nNonostante esperti calligrafici avessero concluso che i documenti utilizzati per basare le imputazioni erano in realt\u00e0 dei falsi, il maxiprocesso agli alti esponenti del governo e ufficiali dell'esercito coinvolti nel presunto complotto si \u00e8 concluso nell'agosto 2013 in 275 condanne e 17 ergastoli per alto tradimento.\nIncidente della Mavi Marmara.\nDurante la conferenza del World Economic Forum a Davos il 29 gennaio 2009, il dibattito tra Erdo\u011fan e il presidente israeliano Shimon Peres si \u00e8 fatto teso in relazione all'operazione Piombo fuso condotta dall'esercito israeliano nella striscia di Gaza. Erdo\u011fan si \u00e8 lamentato di essere stato interrotto dal moderatore mentre stava rispondendo a Peres: \"\u00abCapisco che vi possiate sentire un po' in colpa [...] Quanto ad ammazzare, voi sapete ammazzare molto bene. Sono bene al corrente che avete ammazzato bambini sulle spiagge\u00bb\". All'ennesimo richiamo del moderatore che necessitava di chiudere la discussione, Erdo\u011fan ha abbandonato la conferenza in segno di protesta, accusandolo di dare a Peres una maggiore possibilit\u00e0 di parola rispetto a tutti gli altri relatori messi assieme.\nIn seguito all'incidente della Freedom Flotilla del 31 maggio 2010, la tensione tra i due paesi \u00e8 cresciuta considerevolmente: una flottiglia turca di attivisti pro-palestinesi, trasportante aiuti umanitari ed altre merci e guidata dall'imbarcazione \"MV Mavi Marmara\", ha tentato di violare il blocco di Gaza ed \u00e8 stata intercettata e assaltata da forze navali israeliane nelle acque internazionali del Mar Mediterraneo causando 9 morti e almeno 60 feriti. Erdo\u011fan ha condannato con forza il raid, descrivendolo come \"terrorismo di Stato\", e ha chiesto ai leader israeliani responsabili di scusarsi pubblicamente.\nErdo\u011fan ha descritto Israele come \"la principale minaccia per la pace regionale\", ha chiesto che gli impianti nucleari di Israele venissero ispezionati dall'AIEA e ha accusato Israele di trasformare Gaza in una \"prigione a cielo aperto\". Nel 2013, Erdo\u011fan ha definito il sionismo \"un crimine contro l'umanit\u00e0\", paragonandolo all'islamofobia, all'antisemitismo e al fascismo, e attirandosi le critiche di Israele, degli Stati Uniti, delle Nazioni Unite e dell'Unione europea. I rapporti tra i due paesi hanno incominciato a normalizzarsi quando il governo israeliano ha ufficialmente espresso rammarico per la morte dei 9 attivisti turchi nel raid del 2010, fino alla firma di un accordo di riconciliazione nel 2016.\nQuestione curda.\nIl Partito dei Lavoratori del Kurdistan (PKK), considerato un'organizzazione terroristica da Turchia, USA, Iran, ed in passato dall'Unione europea (dal 2001, su richiesta degli USA) e dopo quindici anni di lotta per l'indipendenza e 37.000 morti, aveva dichiarato un cessate il fuoco nel 1999, rotto nel 2004.\nNell'agosto 2005 Erdo\u011fan ha promesso di risolvere il problema curdo con maggiore democrazia rispetto ai suoi predecessori. Nel 2009 il suo governo ha annunciato l'avvio di un processo di pacificazione, sostenuto dall'Unione europea, per porre fine al conflitto dichiarando la lingua curda utilizzabile in tutti i media radiotelevisivi, restaurando nomi curdi per le citt\u00e0 a cui erano stati dati nomi turchi e approvando una parziale amnistia per ridurre le condanne inflitte ai membri del PKK che si erano arresi al governo; nel 2013, il leader curdo incarcerato Abdullah \u00d6calan invitava i militanti ad abbandonare la lotta armata in favore della pace.\nTuttavia, gi\u00e0 nel corso del 2015 Erdo\u011fan ha interrotto la tregua che aveva siglato con il PKK (sia per ragioni legate alla guerra civile siriana, sia per ragioni elettorali, tentando e riuscendo a recuperare i voti del partito nazionalista MHP che gli hanno garantito la Presidenza) e ha scatenato una violenta guerra contro il confederalismo curdo nel sud-est del paese che ha provocato centinaia di morti e di sfollati tra i civili, bombardando i villaggi e le postazioni dei guerriglieri curdi oltre il confine con la Siria; in particolare Cizre, teatro di un assedio condotto dalle forze di polizia turche contro i militanti e abitanti asserragliati in citt\u00e0. Il Consiglio d'Europa ha sollevato preoccupazioni circa \"l'uso sproporzionato della forza da parte delle forze di sicurezza contro i civili\"; dall'inizio delle operazioni antiterrorismo, ammontano a 9.500 i presunti militanti del PKK uccisi, feriti o catturati.\nNel 2016 alcuni politici tedeschi e difensori dei diritti umani hanno denunciato Erdo\u011fan per crimini di guerra e crimini contro l\u2019umanit\u00e0.\nLe manifestazioni di Piazza Taksim a Istanbul.\nIl deciso contrasto delle manifestazioni di protesta in Piazza Taksim a Istanbul e in varie altre citt\u00e0 turche (a partire dall'aprile 2013, fortemente ampliatesi nel mese di giugno di quello stesso anno, con la morte di alcuni manifestanti a causa del violento comportamento repressivo della polizia) ha appannato alquanto l'immagine di un Paese allineato all'Europa comunitaria per quanto riguarda le libert\u00e0 civili e la libera e non violenta manifestazione del pensiero. La reazione estremamente decisa e addirittura eccessiva delle forze dell'ordine, ben documentate dai \"media\" internazionali, \u00e8 stata fortemente criticata dal Parlamento europeo e da gran parte dell'opinione pubblica internazionale, specialmente europea e nordamericana.\nErdo\u011fan, per tutta risposta, ha dichiarato di non riconoscere il Parlamento di Strasburgo e ha ribadito, malgrado le evidenze contrarie, il \"superamento della prova democratica\" da parte della polizia e della Turchia.\nErdo\u011fan ha accusato G\u00fclen, suo pi\u00f9 stretto alleato fino a pochi anni prima, di essere dietro le accuse di corruzione agli uomini di partito AKP di Erdo\u011fan, e di guidare uno \"Stato parallelo\" infiltrato all\u2019interno delle istituzioni della Turchia, subito dopo che il governo aveva deciso ai primi di dicembre 2013 di chiudere molte delle strutture private d'insegnamento pre-universitario in Turchia, finanziate da G\u00fclen. A fine anno d\u00e0 il via a un forte rimpasto di governo a seguito di un'inchiesta sull'accettazione di tangenti da parte di membri dei dicasteri, sostituendo 10 ministri.\nDonne e demografia.\nErdo\u011fan ha sostenuto la prosecuzione dell'alto tasso di crescita della popolazione della Turchia e nel 2008 ha commentato che per garantire che la popolazione turca rimanga giovane, ogni famiglia avrebbe bisogno di almeno tre figli, se non cinque. Ha ripetuto questa affermazione in numerose occasioni. Nel 2010, la popolazione della Turchia \u00e8 stata stimata a 73,7 milioni, con un tasso di crescita del 1,21% annuo.\nIl 26 maggio 2012, rispondendo alla domanda di un giornalista dopo una conferenza delle Nazioni Unite sulla popolazione e lo sviluppo in Turchia, Erdo\u011fan ha dichiarato che l'aborto \u00e8 omicidio, dicendo: \"uccidi un bambino nel grembo materno o lo uccidi dopo la nascita. In molti casi [non tutti], non c'\u00e8 differenza\".\nErdo\u011fan ha dichiarato di essere contrario all'elevato e crescente tasso della nascita per cesareo della Turchia, perch\u00e9 crede che riduca la fertilit\u00e0 delle donne turche ed \u00e8 favorevole a limitare il numero di tali nascite negli ospedali turchi.\nErdo\u011fan ha affermato: \"Non credo nell'uguaglianza tra gli uomini e le donne, ma credo nelle pari opportunit\u00e0\", in occasione degli incontri con i democratici, riuniti nel 2010 insieme a rappresentanti di ONG femminili. \"Gli uomini e le donne sono diversi e complementari\". Nel 2014, si \u00e8 rivolto al vertice \"Donne e giustizia\" di Istanbul della \"Women and Democracy Association\" dichiarando: \"la nostra religione [l'Islam] ha definito una posizione per le donne [nella societ\u00e0]: la maternit\u00e0. Non si pu\u00f2 spiegare ci\u00f2 alle femministe perch\u00e9 non accettano il concetto di maternit\u00e0\". Parlando di uguaglianza tra i generi, ha detto: \"Non si possono portare le donne e gli uomini in posizioni uguali, \u00e8 contro la natura perch\u00e9 la loro natura \u00e8 diversa\", riaffermando che, davanti alla legge, dovrebbe essere mantenuta la piena uguaglianza, indipendentemente dal genere.\nDiritti del lavoro.\nNel 2003, il governo di Erdo\u011fan ha spinto verso la legge sul lavoro, una riforma globale delle leggi sul lavoro in Turchia. La legge ha ampliato notevolmente i diritti dei dipendenti, stabilendo una settimana lavorativa di 45 ore e limitando il lavoro straordinario a 270 ore l'anno, fornendo protezione giuridica contro la discriminazione dovuta a sesso, religione o affiliazione politica, vietando la discriminazione tra lavoratori permanenti e temporanei, stabilendo il risarcimento in caso di licenziamento senza \"giusta causa\" e la stipula dei contratti scritti in caso di accordi di lavoro con durata maggiore di un anno.\nPresidente (2015-oggi).\nIl 10 agosto 2014, Erdo\u011fan vince le prime elezioni presidenziali, si tratta della prima elezione diretta del Presidente che in precedenza era eletto dal Parlamento. Erdo\u011fan si aggiudica le elezioni, a cui ha partecipato il 76% degli aventi diritto, con il 52% dei consensi davanti agli altri candidati Ekmeleddin \u0130hsano\u011flu (38%) e Selahattin Demirta\u015f (11%).\nL'anno seguente il partito di Erdo\u011fan vince ancora le elezioni politiche conquistando 317 seggi su 550 tra gli scontri che si sono verificati nel paese. Il leader turco ha chiarito di non accontentarsi del ruolo eminentemente cerimoniale che la Costituzione affida alla carica di presidente e di volerle trasferire maggiori poteri a livello di potere esecutivo, ed \u00e8 stato accusato dalle opposizioni di voler stabilire un sistema presidenziale forte nel paese. Durante un discorso di fine anno il 31 dicembre 2015, Erdo\u011fan ha difeso il suo proposito citando come un esempio di buon sistema presidenziale la Germania nazista di Adolf Hitler: \"\u00abCi sono esempi in tutto il mondo. E ci sono anche esempi nel passato, se si pensa alla Germania di Hitler, \u00e8 possibile vederlo\u00bb\". Salvo poi precisare: \"\u00abSe il sistema viene abusato pu\u00f2 portare a una cattiva gestione che porta a disastri come nella Germania di Hitler\u2026 La cosa importante \u00e8 quella di perseguire un sistema di governo equo che sia al servizio della nazione\u00bb.\"\nOttomanismo.\nCome presidente, Erdo\u011fan ha ripreso molte delle tradizioni dell'antico Impero ottomano come nel caso del ricevimento del presidente palestinese Mahmoud Abbas che \u00e8 stato accolto con una cerimonia di stile ottomano imperiale nel nuovo palazzo presidenziale fatto costruire da Erdo\u011fan nei pressi di Ankara e denominato \"Ak Saray\" (\"Palazzo Bianco\", composto da 1.125 stanze e costato 615 milioni di euro), con guardie vestite con costumi rappresentanti i fondatori dei 16 Grandi Imperi Turchi della storia.\nQuando ancora era primo ministro della Turchia, pi\u00f9 volte Erdo\u011fan ha fatto riferimento agli ottomani durante la campagna elettorale, chiamando i suoi sostenitori \"nipoti degli ottomani\" \"(Osmanl\u0131 torunu).\" Questo fatto \u00e8 stato da molti sentito come un insulto all'istituzione repubblicana presente in Turchia che egli stesso oggi regge come presidente e che si rif\u00e0 alla tradizione inaugurata da Mustafa Kemal Atat\u00fcrk. Nel 2015, Erdo\u011fan ha imposto con una legge speciale l'uso del termine ottomano \"k\u00fclliye\" per riferirsi ai campus universitari anzich\u00e9 la parola del turco standard \"kamp\u00fcs\". Molte critiche per questo sono piovute a Erdo\u011fan che \u00e8 accusato di volersi proclamare sultano e abbandonare le ormai secolari credenziali democratiche della repubblica. Pressato da queste voci nel gennaio del 2015, Erdo\u011fan ha smentito e anzi ha rincarato la dose dicendo di preferire vedersi come la regina Elisabetta II del Regno Unito anzich\u00e9 come un sultano ottomano, non negando a ogni modo velate aspirazioni monarchiche.\nDopo che Abbas venne ricevuto con una cerimonia in stile ottomano antico durante la sua visita di stato, un membro del parlamento, T\u00fclay Babu\u015fcu, ha ridicolizzato l'evento commentando \"siamo tornati indietro di 90 anni\", facendo riferimento al periodo ottomano appunto.\nL'ottomanesimo \u00e8 ritenuto tra i maggiori caposaldi della dottrina di politica estera del presidente turco, assieme al panturchismo e al turanismo.\nViolazione della libert\u00e0 di stampa.\nIl presidente Erdo\u011fan e il suo staff hanno pi\u00f9 volte manifestato contro la libert\u00e0 di stampa turca. L'ultimo giornale preso di mira \u00e8 stato lo Zaman. Dopo questi fatti gli ambasciatori statunitensi Morton Abramowitz ed Eric Edelman hanno pubblicamente condannato le azioni del presidente Erdo\u011fan sulla libert\u00e0 di stampa con un articolo pubblicato sul \"Washington Post\" nel quale il primo dei due citava: \"chiaramente, la democrazia non pu\u00f2 fiorire sotto Erdo\u011fan a questo punto.\" \"Le riforme pacifiste in Turchia non solo sono rallentate ma non sono presenti in molte aree come ad esempio la libert\u00e0 di espressione e l'indipendenza giudiziaria dal governo, vi \u00e8 stata quindi una regressione che \u00e8 particolarmente preoccupante\" ha precisato il reporter Kati Piri nell'aprile del 2016 dopo che il Parlamento europeo diede il proprio annuale rapporto sulla Turchia.\nIl 22 giugno 2016, il presidente Erdo\u011fan ha precisato a tal proposito che egli si considera vincente nell'essere riuscito a \"distruggere\" gruppi civili turchi che stavano \"lavorando contro lo stato\", una conclusione che \u00e8 stata commentata alcuni giorni dopo da Sedat Laciner, professore dell'International Relations e rettore della \u00c7anakkale Onsekiz Mart University: \"Ponendo fuori legge l'opposizione pacifica e disarmata, condannando le persone per accuse erronee, \u00e8 il modo per istigare genuinamente il terrorismo nella Turchia di Erdo\u011fan. Le pistole e la violenza diverranno la sola alternativa per una legale espressione del pensiero.\".\nNegazionismo del genocidio armeno.\nIl 14 aprile 2015 Erdo\u011fan nega il genocidio armeno del 1915-1917 (1,5 milioni le vittime) e ammonisce il pontefice Francesco: \"\u00abQuando i politici e i religiosi si fanno carico del lavoro degli storici non dicono delle verit\u00e0, ma delle stupidaggini\u00bb\".\nIl giorno seguente gli eurodeputati approvano una risoluzione che riconosce il genocidio chiedendo alla Turchia di approfittare del centenario del 24 aprile come opportunit\u00e0 per riconoscere il genocidio. Il presidente turco reagisce in maniera decisa, affermando che \"\u00abqualunque decisione presa dal Parlamento europeo mi entra da un orecchio e mi esce dall'altro\u00bb\".\nIntimidazioni alla Corte Costituzionale.\nIn un discorso in diretta televisiva, il presidente Erdo\u011fan ha riferito venerd\u00ec 11 marzo 2016: \"Spero che la corte costituzionale non tenter\u00e0 nuovamente nuove vie di ostacolo che mettano in discussione la sua stessa legittimazione ed esistenza\". Il 26 febbraio, Erdo\u011fan ha dichiarato in un discorso pubblico di \"non avere n\u00e9 rispetto n\u00e9 di accettare\" una corte costituzionale che condanna le sue azioni in quanto ha fatto arrestare due giornalisti sovversivi di un giornale di opposizione violandone i diritti.\nCoinvolgimento nella guerra civile siriana.\nErdo\u011fan ha coinvolto la Turchia sia diplomaticamente che militarmente nella guerra civile siriana sin dal suo scoppio nel 2011. Ha dapprima condannato il governo siriano al momento dello scoppio dei disordini civili in Siria durante la primavera araba, per poi gradualmente fornire assistenza militare per l'Esercito siriano libero nel luglio 2011, che ha portato allo sconfinamento della guerra civile siriana in Turchia nel 2012, con interventi militari diretti nel 2016-2017, nel 2018, e nel 2019. Le operazioni militari hanno portato all'occupazione turca della Siria settentrionale dall'agosto 2016. Ci sono state accuse persistenti di collusione tra Erdo\u011fan e l'organizzazione terroristica dello Stato Islamico.\nRelazioni con l'Europa.\nNel febbraio 2016 Erdo\u011fan ha minacciato di riversare milioni di rifugiati siriani presenti in Turchia in direzione dei Paesi membri dell'UE. Il 20 marzo 2016, \u00e8 stato concluso un accordo tra l'UE e la Turchia per affrontare la crisi dei migranti siriani, profughi dalla guerra nel loro paese. In cambio della disponibilit\u00e0 da parte della Turchia di mettere in sicurezza i suoi confini e di ospitare gli immigrati irregolari, l'UE ha acconsentito di reinsediare, su base 1:1, i migranti siriani, purch\u00e9 abbiano fatto richiesta di asilo e di reinsediamento all'interno dei confini UE. Questo significa che, per ogni profugo siriano che viene rimandato in Turchia dalle isole greche, un altro siriano verr\u00e0 trasferito dalla Turchia all'Unione europea attraverso dei canali umanitari. Donne e bambini avranno la precedenza in base ai \"criteri di vulnerabilit\u00e0 stabiliti dall'ONU\". L'UE ha ulteriormente incentivato la Turchia a sottoscrivere l'accordo con la promessa di ridurre le restrizioni ai visti dei cittadini turchi e di indennizzare il governo turco con il pagamento di 6 miliardi di Euro. Di questi, circa 3 sono destinati all'assistenza delle comunit\u00e0 siriane che vivono in Turchia.\nIn un'intervista al giornale \"Der Spiegel\", il ministro della difesa tedesco, Ursula von der Leyen, ha riferito venerd\u00ec 11 marzo 2016 che la crisi dei rifugiati ha dato buoni frutti di cooperazioni tra Unione Europea e Turchia che \u00e8 \"essenzialmente importante\". \"Pertanto ritengo sia giusto avanzare ora dei negoziati per l'ingresso della Turchia nell'Unione Europea\".\nNella sua risoluzione \"Il funzionamento delle istituzioni democratiche in Turchia\" del 22 giugno 2016, il Parlamento del Consiglio Europeo ha notato per\u00f2 come \"i recenti sviluppi in Turchia che hanno messo a repentaglio la libert\u00e0 dei media e di espressione, erodendo il governo delle legge e portando violazioni ai diritti umani in relazione a operazioni di anti-terrorismo nel sud-est turco hanno (...) sollevato diversi dubbi sul funzionamento delle istituzioni democratiche del paese.\"\nNel 2021 \u00e8 stato ritenuto responsabile di un incidente di protocollo per discriminazione di genere ai danni del presidente della commissione europea Ursula von der Leyen. Il caso \u00e8 internazionalmente conosciuto come Sofagate.\nOmofobia.\nNel 19 giugno 2016 la polizia turca ha interrotto il locale Gay Pride con la forza, tramite l'uso di proiettili di gomma e lacrimogeni causando decine di feriti.\nIl tentativo di colpo di Stato.\nDurante la notte del 15 luglio 2016, venne intentato in Turchia un colpo di Stato da parte dei militari dell'esercito contro il governo di Erdo\u011fan con l'intento di rimuoverlo dalla propria posizione di presidente. I golpisti hanno chiuso due ponti sul Bosforo con dei carri armati, bloccato l'accesso ai principali aeroporti del paese e bombardato l'area del palazzo presidenziale con un elicottero militare. Il presidente Erdo\u011fan, che si trovava in vacanza a Bodrum, si \u00e8 collegato da un luogo sconosciuto, attraverso FaceTime, con la CNN T\u00fcrk per denunciare il tentativo di colpo di Stato dei militari e per incitare il popolo turco a \"resistere e scendere in piazza\". Numerose persone hanno accolto favorevolmente l'appello del presidente e hanno organizzato dei movimenti di resistenza nei confronti dei militari, e gi\u00e0 il giorno successivo le forze di Erdo\u011fan hanno ottenuto il pieno controllo della nazione intera. Malgrado questo, alle 10:20 i ribelli continuavano a controllare i quartieri militari della capitale. Come riportato dalle fonti ufficiali, nessun ufficiale di governo venne arrestato o rimase ferito negli scontri, che tuttavia hanno portato alla morte di 290 persone e al ferimento di altre 1.440. I resti delle esplosioni non sono stati rimossi dal perimetro esterno del complesso presidenziale, diventando meta di turisti e di curiosi.\nErdo\u011fan, come altri ufficiali di governo, subito accusarono del tentativo del colpo di Stato l'imam esiliato Fethullah G\u00fclen, definito da Erdo\u011fan \"terrorista come Bin Laden\". Suleyman Soylu, ministro del lavoro del governo di Erdo\u011fan, ha accusato gli Stati Uniti di aver pianificato il colpo di Stato per rovesciare Erdo\u011fan. Erdo\u011fan personalmente aveva infatti pi\u00f9 volte chiesto agli Stati Uniti di estradare G\u00fclen, senza mai per\u00f2 ricevere una risposta affermativa in merito.\nDopo il colpo di Stato, dunque, le relazioni tra Turchia e Stati Uniti sono significativamente peggiorate. I leader europei hanno espresso le loro preoccupazioni per quanto successo in Turchia, anche se molti hanno avvertito pubblicamente Erdo\u011fan di non sfruttare l'occasione del colpo di Stato per schiacciare i suoi oppositori politici con la forza.\nStato d'emergenza (20 luglio 2016 \u2013 18 luglio 2018).\nIl 20 luglio 2016, il presidente Erdo\u011fan ha dichiarato in Turchia lo stato d'emergenza, per il tentativo di colpo di Stato avvenuto. Come previsto dalle norme, esso pu\u00f2 durare per tre mesi ed essere esteso a seconda delle necessit\u00e0. Il parlamento turco ha approvato questa misura.\nLo stato di emergenza \u00e8 giunto a scadenza il 18 luglio 2018.\nPolitica ambientale.\nNel 2013, le associazioni ambientaliste turche si mobilitano contro la \"legge sulla conservazione della natura e della biodiversit\u00e0\", che permetter\u00e0 di realizzare progetti industriali o di urbanizzazione in aree naturali se sono di \"rilevante interesse pubblico\". Questa nozione, considerata vaga, \"apre le porte a tutti i tipi di abusi\", secondo le associazioni.\nDal 2013 \u00e8 in corso o prevista la costruzione di una sessantina di centrali a carbone. Secondo Greenpeace, il governo \"lascia pochissimo spazio ai progetti di energia rinnovabile\" e le emissioni di gas serra stanno aumentando.\nRestrizioni alla libert\u00e0 di stampa.\nDurante gli anni di potere di Erdo\u011fan, la Turchia ha costantemente rafforzato la natura restrittiva della sua politica di libert\u00e0 di informazione e ha quindi sollevato molte critiche da parte delle ONG internazionali. Tra 72 e 97 giornalisti turchi sono in carcere nel 2012, contro i 13 della fine del 2002, anno in cui l'AKP \u00e8 salito al potere. Reporter senza frontiere ha poi descritto la Turchia come \"la prima prigione al mondo per giornalisti \". Questa situazione sembra continuare a peggiorare, dato che nel 2016 la Turchia si \u00e8 classificata al 151\u00ba posto su 180 paesi valutati nella classifica annuale Reporter senza frontiere dei paesi del mondo in base all'indice della libert\u00e0 di stampa. L'ONG sottolinea in particolare la concentrazione della maggior parte dei media nelle mani di boss della stampa vicini al governo, la moltitudine di azioni legali intentate per \"insulto\" o \"terrorismo\", o il sequestro da parte della polizia di giornali critici nei confronti del regime.\nI processi per insulti contro Erdo\u011fan sono aumentati dalla sua elezione a capo di Stato nell'agosto 2014. Circa 2.000 procedimenti giudiziari sono stati avviati in Turchia per questo motivo tra agosto 2014 e aprile 2015. Nel 2017, quasi 3.000 giornalisti hanno perso il lavoro, spesso perch\u00e9 i media per i quali lavoravano sono stati banditi. Dal 2016 al 2019 ha fatto sequestrare e distruggere 301.878 libri che, secondo il governo, erano legati al predicatore turco Fethullah G\u00fclen.\nIl caso Osman Kavala.\nArrestato tre volte per le proteste di Gezi Park del 2013 e assolto due volte dallo stesso reato relativo all'articolo 309, Osman Kavala \u00e8 nella prigione di massima sicurezza di Silivri dal 1\u00ba novembre 2017. Il direttore esecutivo di Human Rights Watch, Kenneth Roth, ha dichiarato che \"il nuovo arresto immediato di Osman Kavala in un'altra indagine fasulla dopo la sua assoluzione dalle accuse inventate per le proteste di Gezi Park mostra come il sistema di giustizia penale della Turchia sia politicamente manipolato, con detenzione e procedimenti giudiziari perseguiti per capriccio politico del presidente\".\nMolte le reazioni in difesa di Kavala. Dopo la decisione emessa dal Comitato dei Ministri del Consiglio d'Europa il 3 settembre 2020, la Commissione internazionale dei giuristi (ICJ), Human Rights Watch e il progetto di sostegno al contenzioso sui diritti umani della Turchia, hanno chiesto alle autorit\u00e0 turche di rilasciare immediatamente Kavala, in carcere dopo essere stato assolto dal marzo 2020. Nel settembre 2021, il Comitato dei Ministri del Consiglio d'Europa ha dato alla Turchia tempo fino al dicembre 2021 per rilasciare Kavala prima di iniziare una procedura di infrazione contro la Turchia.\nNell'ottobre 2021, la richiesta di rilascio di Kavala \u00e8 stata sostenuta da dieci ambasciate (Stati Uniti, Germania, Canada, Danimarca, Finlandia, Francia, Paesi Bassi, Nuova Zelanda, Norvegia e Svezia),i cui ambasciatori sono stati successivamente dichiarati \"persona non grata\" in una dichiarazione del presidente Erdogan.\nVita privata.\nErdo\u011fan spos\u00f2 Emine G\u00fclbaran (n. 1955, Siirt) il 4 luglio 1978. Hanno due figli, Ahmet Burak (n. 1979) e Necmettin Bilal (n. 1981), e due figlie, Esra (n. 1983) e S\u00fcmeyye (n. 1985). Suo padre, Ahmet Erdo\u011fan, mor\u00ec nel 1988 e sua madre, Tenzile Erdo\u011fan, mor\u00ec nel 2011 all'et\u00e0 di 88 anni.\nErdo\u011fan ha un fratello, Mustafa (nato nel 1958), e una sorella, Vesile (nata nel 1965). Dal primo matrimonio di suo padre con Havuli Erdo\u011fan (m. 1980), ha avuto due fratellastri: Mehmet (1926-1988) e Hasan (1929-2006).\nOnorificenze.\n Premio Quadriga, 2004"}
{"id": "16464", "revid": "287204", "url": "https://it.wikipedia.org/wiki?curid=16464", "title": "Recep Tayyip Erdogan", "text": ""}
{"id": "16465", "revid": "125849193", "url": "https://it.wikipedia.org/wiki?curid=16465", "title": "Ipertesto", "text": "Un ipertesto \u00e8 un insieme di documenti messi in relazione tra loro per mezzo di parole chiave: pu\u00f2 essere visto come una rete con i singoli documenti che ne costituiscono i nodi. La caratteristica principale di un ipertesto \u00e8 che la lettura pu\u00f2 svolgersi in maniera non lineare: qualsiasi documento della rete pu\u00f2 essere \"il successivo\", in base alla scelta del lettore di quale parola chiave usare come collegamento. \u00c8 possibile, infatti, leggere all'interno di un ipertesto tutti i documenti collegati alla relativa parola chiave marcata. La scelta di una parola chiave diversa porta all'apertura di un documento diverso: all'interno dell'ipertesto sono possibili praticamente infiniti percorsi di lettura.\nL'ipertesto informatico \u00e8 la versione di ipertesto pi\u00f9 usata e pi\u00f9 diffusa. Il computer ha automatizzato il passaggio da un documento all'altro. I documenti sono leggibili a video grazie a un'interfaccia elettronica, le parole chiave in esso contenute appaiono marcate (sottolineate oppure evidenziate) in maniera da renderle riconoscibili (possono apparire anche sotto forma di icona o d'immagine). Selezionando o posizionandosi su tale parola o oggetto e facendo clic con il mouse oppure dando l'invio (se la navigazione \u00e8 condotta sulla tastiera) si ottiene immediatamente l'apertura di un altro documento, che si pu\u00f2 trovare sullo stesso server o altrove. Quindi le parole chiave funzionano come collegamenti ipertestuali (\"hyperlink\" in inglese), che consentono all'utente di navigare verso informazioni aggiuntive.\nDopo la nascita del World Wide Web (1991) l'ipertesto ha avuto un notevolissimo sviluppo. Tutto il web, infatti, \u00e8 stato concepito dal suo inventore, l'inglese Tim Berners-Lee, come un ipertesto globale in cui tutti i siti mondiali possono essere consultati da tutti. La pagina web \u00e8 il singolo documento e la \"navigazione\" \u00e8 il passaggio da un sito all'altro tramite i \"link\" (ma anche da una pagina all'altra dello stesso sito o in un'altra parte della stessa pagina). L'interfaccia per visualizzare i siti web (e le pagine ipertestuali contenute) \u00e8 il browser.\nStoria.\nPrecursori.\nAgostino Ramelli, ingegnere svizzero-italiano nato nel 1531, ide\u00f2 la \"ruota dei libri\", un legg\u00eco multiplo rotante, ideato per consentire l'agevole lettura contemporanea di pi\u00f9 testi e che si pu\u00f2 considerare una prima forma di ipertesto.\nNel 1929 il regista sovietico Sergej Michajlovi\u010d \u0116jzen\u0161tejn nella prefazione di un suo libro si rammaric\u00f2 di non potere raccogliere in un volume i suoi saggi in modo che fossero \"percepiti tutti insieme simultaneamente\" per \"comparare ciascun saggio direttamente con gli altri, di passare dall'uno all'altro avanti e indietro\". Per Ejzen\u0161tejn l'unico tipo di libro in grado di soddisfare queste condizioni dovrebbe avere la forma di una sfera, \"dove i settori coesistono simultaneamente in forma di sfera, e dove, per quanto lontani possano essere, \u00e8 sempre possibile un passaggio diretto dall'uno all'altro attraverso il centro della sfera\".\nUn apporto importante per lo sviluppo dell'ipertesto viene dato dal gesuita padre Roberto Busa con il suo \u00abIndex Thomisticus\u00bb, progetto iniziato nel 1949 col sostegno di Thomas Watson Sr., amministratore delegato della IBM. Col computer per applicazioni scientifiche \"360/44\" ed una stampante laser 2686, il tutto messogli a disposizione dall'IBM, padre Busa realizza in trent'anni di lavoro la prima grande opera fotocomposta tipograficamente per mezzo del computer: 56 volumi, per oltre pagine e 11 milioni di parole riguardanti l'opera di San Tommaso d'Aquino. Con l'aiuto di Piero Slocovich, nel 1989 riesce ad ottenere una versione dell'Index sotto forma di ipertesto consultabile interattivamente e pubblicata su CD-ROM.\nConcetto di ipertesto e prime applicazioni.\nIl concetto di ipertesto \u00e8 stato rivalutato dall'informatica, a cui si \u00e8 interessata fin dalle sue origini. Nel 1945 l'ingegnere statunitense Vannevar Bush scrisse un influente articolo intitolato \"As We May Think\" (\"Come potremmo pensare\") nel quale descriveva un sistema di informazione interconnesso chiamato Memex. Molti esperti non considerano tuttavia il Memex un vero e proprio sistema ipertestuale. Nonostante ci\u00f2, il Memex \u00e8 considerato la base degli ipertesti perch\u00e9 il saggio di Vannevar Bush influenz\u00f2 direttamente Ted Nelson e Douglas Engelbart, universalmente riconosciuti come gli inventori dell'ipertesto.\nSecondo Ted Nelson, che coni\u00f2 il termine \"hypertext\" nel 1965, la definizione riveste un significato pi\u00f9 ampio, coinvolgendo qualsiasi sistema di scrittura non lineare che utilizza l'informatica.\nNel 1980 il programmatore Bill Atkinson realizz\u00f2 per la Apple \"HyperCard\", un'applicazione software che gestiva in maniera semplice grandi quantit\u00e0 di informazioni sotto forma di testo o di immagini, dotato di un avanzato linguaggio di programmazione ipertestuale, \"HyperTalk\". Malgrado fosse disponibile solo per la piattaforma MacOS, \"HyperCard\" divenne uno dei pi\u00f9 diffusi sistemi di realizzazione di ipertesti prima dell'avvento del World Wide Web,\nNel 1989 Tim Berners-Lee, ricercatore inglese del CERN, invent\u00f2 il World Wide Web con l'intento di dare una risposta alla necessit\u00e0 espressa dalla comunit\u00e0 scientifica di un sistema di condivisione delle informazioni tra diverse universit\u00e0 e istituti di tutto il mondo. All'inizio del 1993 il National Center for Supercomputing Applications (NCSA) all'Universit\u00e0 dell'Illinois rese pubblica la prima versione del loro browser \"Mosaic\". Mosaic girava in ambiente X Window, popolare nella comunit\u00e0 scientifica, e offriva un'interfaccia di facile utilizzo. Il traffico web esplose, passando da soli 500 web server noti nel 1993 a oltre nel 1994 dopo la pubblicazione della versione che girava sia in ambiente Windows che MacOS.\nCollegamenti ipertestuali.\nIl World wide web utilizza il linguaggio HTML (\"HyperText Markup Language\") per definire all'interno del testo istruzioni codificate per il suo funzionamento.\nSe una pagina del web contiene informazioni su una parola (o termine di qualsiasi natura) utilizzata su un nuovo documento HTML \u00e8 possibile creare un legame, chiamato \"collegamento ipertestuale\", tra questo nuovo documento e la pagina gi\u00e0 esistente. Per esempio, nel caso di un indice, allo stesso modo \u00e8 possibile indirizzare parole di un documento a parti del medesimo.\nSe si seleziona con il mouse la parola sottolineata dal tag di rimando o collegamento si visualizza il testo che contiene la definizione o l'informazione aggiuntiva.\nIpermedia.\nCon l'inserimento di contenuti da vari media diversi (multimedia) all'interno di un ipertesto, si \u00e8 cominciato a utilizzare il termine \"ipermedia\", per evidenziare appunto che il sistema non \u00e8 composto di solo testo.\nLa combinazione di fonti informative diverse dal punto di vista del mezzo e della sostanza permette ai singoli di elaborare, attraverso l'ipermedia, della nuova informazione.\nIpertesto letterario.\nMentre nel campo tecnico e scientifico l'ipertesto si \u00e8 rapidamente diffuso, tanto da diventare con il web uno strumento indispensabile in questi settori, nel campo letterario \u00e8 invece rimasto confinato ad ambiti prevalentemente sperimentali. La narrativa si \u00e8 infatti finora basata sul sistema sequenziale, lineare, di pagine di un libro stampato. La possibilit\u00e0 data da un ipertesto di poter accedere in qualsiasi momento a percorsi di lettura diversi appare attraente ma, con l'aumentare della complessit\u00e0 del sistema, tende a disorientare il lettore e pu\u00f2 stridere con molte delle convenzioni narrative.\nLa diffusione dell'ipertesto letterario e narrativo in Italia, a partire dalla met\u00e0 degli anni ottanta, ha tendenzialmente cercato di ampliare il dibattito sulle specificit\u00e0 semiotiche dell'ipertesto in relazione alle sue finalit\u00e0 pi\u00f9 puramente espressive.\nIpertestualisti come Miguel \u00c1ngel Garc\u00eda e Filippo Rosso rappresentano alcuni casi isolati di uno scenario ancora prevalentemente nascosto.\nIl lavoro di questi ultimi, peraltro, pone domande aperte sulla percorribilit\u00e0 effettiva di una futura canonizzazione dell'ipertesto su scala internazionale.\nIperfilm.\nL'Iperfilm \u00e8 un film con struttura ipertestuale o un ipertesto con lessie filmiche. Il fruitore sceglie da quale punto di vista proseguire la visione degli eventi. Il primo iperfilm italiano \u00e8 stato realizzato dal regista Luigi Maria Perotti, il prof. Pier Giuseppe Rossi e l'ing. Marco Marziali. Il progetto dal titolo Farina Stamen fu prodotto dall'Universit\u00e0 di Macerata. Tradizionalmente, una narrazione propone al lettore una sorta di viaggio guidato dall'autore. Presuppone dunque un autore molto attivo, impegnato a predisporre il percorso della narrazione e le sue tappe, lungo le quali accompagnare il lettore. E presuppone un lettore disposto a farsi accompagnare lungo il percorso che l'autore ha preparato per lui. Il Novecento ci ha insegnato che questo percorso pu\u00f2 non essere facile, pu\u00f2 rinunciare alle rassicuranti unit\u00e0 aristoteliche di tempo, luogo e azione. Attraverso l'iperfilm si rinuncia all'idea stessa di un percorso, narrando in maniera diversa."}
{"id": "16467", "revid": "729019", "url": "https://it.wikipedia.org/wiki?curid=16467", "title": "Elezioni amministrative turche del 2004", "text": "Le elezioni amministrative del 2004 in Turchia si sono svolte domenica 28 marzo 2004. In un'unica tornata, i 43.347.525 elettori turchi erano chiamati a rinnovare 81 consigli provinciali, nonch\u00e9 ad eleggere i sindaci e i consiglieri di tutte le amministrazioni comunali. I 173.174 seggi, localizzati perlopi\u00f9 nelle scuole, sono stati aperti al pi\u00f9 fino alle 17:30 nelle province occidentali e sono stati visitati dal 78,4% degli elettori, che hanno posto il proprio voto timbrando s\u00ec (in Turco \"evet\") sui simboli dei partiti prescelti in un numero di schede variabile da 3 a 5, a seconda che vivessero o meno nelle 16 grandi citt\u00e0 (in Turco \"b\u00fcy\u00fck \u015fehir\") dove si elegge un \"super\" sindaco e una \"super\" assemblea cittadina, mentre hanno scelto il proprio rappresentante di quartiere (o il capovillaggio nelle aree rurali) applicando un adesivo apartitico su una quarta o sesta scheda.\nIl risultato ha premiato in maniera decisa il Partito per la Giustizia e lo Sviluppo, l'AKP (A-Che-Pe) del premier Recep Tayyip Erdo\u011fan (al governo dal 2002), soprattutto per le brillanti performance economiche, nonch\u00e9 per l'impegno profuso per ottenere l'adesione nella UE.\nL'altro partito presente in Parlamento, il Partito Popolare Repubblicano, il CHP (Ge-He-Pe) guidato da Deniz Baykal e storicamente di impostazione laica e di sinistra, nonostante la perdita di alcune simboliche ed importanti roccaforti (Antalya, Kocaeli e Gaziantep), ha nuovamente superato in maniera agevole l'importante soglia psicologica del 10%, lo sbarramento da oltrepassare alle elezioni legislative generali per essere ammessi al Parlamento nazionale, cos\u00ec come le due formazioni nazionaliste di destra, il MHP (Me-He-Pe) ed il DYP (De-Ye-Pe). Il Partito Democratico di Sinistra, il DSP (De-Se-Pe) del precedente premier B\u00fclent Ecevit, ha subito invece un'altra pesante sconfitta elettorale, pur riuscendo a mantenere alcune importanti roccaforti; cosa non riuscita invece al Partito della Madrepatria (ANAP), partito di centrodestra e di governo per diverse legislature. Tra gli sconfitti anche gli integralisti islamici del SP, gli isolazionisti del Partito della Giovent\u00f9, fondato dal barone dei media Cem Uzan e, nonostante alcune affermazioni lusinghiere, anche i Social Democratici del SHP (Se-He-Pe), sotto il cui ombrello correvano anche molte formazioni curde.\nPer una peculiare caratteristica del sistema politico turco, la carica di sindaco dei capoluoghi di provincia riveste un'importanza simbolica significativa, soprattutto quella delle tre grandi citt\u00e0 del paese, Istanbul, Ankara ed Izmir.\nI commentatori turchi hanno perlopi\u00f9 salutato il risultato come uno spostamento a destra ed una netta sconfitta per tutte le anime, in Turchia molte e variegate, della sinistra, oltre che come l'ennesima testimonianza del desiderio di stabilit\u00e0 e buon governo degli elettori.\nTra le affermazioni pi\u00f9 significative quella del giovane Mustafa Sar\u0131g\u00fcl, riconfermato con un vero e proprio plebiscito per il CHP sindaco di \u015ei\u015fli, un centralissimo quartiere di Istanbul ed in pratica l'unico vero astro nascente della sinistra in Turchia, e del Rettore Y\u0131lmaz B\u00fcy\u00fcker\u015fen, riconfermato sindaco di Eski\u015fehir per il DSP dopo un appassionante testa a testa con il locale candidato dell'AKP.\nRisultati.\nQuesti i risultati totali per le assemblee provinciali:\nQuesti i risultati per i sindaci dei capoluoghi di provincia:\n(**) I membri del disciolto FP (Fe-Pe) si sono divisi tra AKP e SP.\nQuesto i risultati per i sindaci delle grandi citt\u00e0:\nIstanbul: Sindaco Kadir Topba\u015f, AKP, 44,9%.\nIn dettaglio:\nAnkara: Sindaco Melih G\u00f6k\u00e7ek, AKP, 55,0%.\nIn dettaglio:\nIzmir: Sindaco Ahmet Piri\u015ftina, CHP, 47,2%.\nIn dettaglio:"}
{"id": "16471", "revid": "93556", "url": "https://it.wikipedia.org/wiki?curid=16471", "title": "Presidenti della Turchia", "text": "Il Presidente della Repubblica di Turchia \u00e8 il capo di Stato della Turchia. Svolge il ruolo di Comandante in capo delle Forze Armate ed inoltre rappresentano il Paese nelle relazioni diplomatiche.\nA seguito del referendum costituzionale del 2017 la Turchia \u00e8 passata da un sistema parlamentare a uno presidenziale, con un conseguente all'allargamento dei poteri del Presidente.\nLista.\nI Presidenti della Turchia dal 1923 ad oggi sono elencati di seguito."}
{"id": "16478", "revid": "287204", "url": "https://it.wikipedia.org/wiki?curid=16478", "title": "Universit\u00e0 nazionale somala", "text": "LUniversit\u00e0 nazionale somala (UNS) fu fondata nel 1969 a Mogadiscio, in Somalia. Pur non essendo mai stata ufficialmente sciolta, l'universit\u00e0 cess\u00f2 di fatto di operare nel 1991, in seguito allo scoppio della guerra civile, che costrinse i docenti (tutti italiani) al rimpatrio. Nell'agosto 2014, grazie all'instaurazione di un governo centrale federale e a una rinnovata fase politica, l'Universit\u00e0 viene ufficialmente riaperta.\nStoria.\nL'universit\u00e0 fu istituita nel 1969 in base ad accordi tra il Ministero degli affari esteri e il governo somalo. Poich\u00e9 la lingua somala non era ancora una lingua scritta (il suo sistema grafico fu elaborato solo nel 1972), le lezioni dell'UNS si svolgevano in italiano, cos\u00ec come erano italiani i docenti; era tuttavia previsto un progressivo processo di \"somalizzazione\" degli insegnanti.\nI primi corsi attivati furono economia e giurisprudenza. Dal 1971 al 1973 furono poi istituiti altri corsi di laurea tra cui agraria, chimica, medicina, ingegneria e geologia. Nel 1986, il ministero somalo per l'educazione e cultura fece una ufficiale richiesta all'Universit\u00e0 di Padova (che gi\u00e0 gestiva i corsi di laurea in chimica e geologia) di organizzare una facolt\u00e0 di scienze che comprendesse, oltre ai gi\u00e0 esistenti corsi di laurea, quelli in matematica, fisica e biologia. Lo scopo di questo progetto era quello di formare la futura classe dirigente e tecnica del Paese.\nFu chiusa nel 1991 in seguito all'insorgere della guerra civile che devast\u00f2 il Paese fino al 2013.\nIl 14 novembre 2013, fu approvato all'unanimit\u00e0 un piano federale per riaprire l'UNS, con un costo di 55,2 milioni di dollari. L'apertura ufficiale dell'Universit\u00e0 avvenne il 16 agosto 2014.\nIl 18 settembre 2014, circa 480 studenti sostennero l'esame d'ingresso all'universit\u00e0, supervisionato dal Rettore Dr. Mohamed Ahmed Jimale e dal Ministro della Cultura e dell'Istruzione superiore Mohamed Ahmed Kulan. Nell'ottobre dello stesso anno fu inaugurato l'anno accademico, e tramite il suo profilo twitter l'Universit\u00e0 annunci\u00f2 che le lezioni sarebbero state tenute solo in inglese in una fase iniziale, ma che in futuro tutti i dipartimenti avrebbero insegnato anche in somalo, arabo e italiano."}
{"id": "16480", "revid": "125650133", "url": "https://it.wikipedia.org/wiki?curid=16480", "title": "Cucina romagnola", "text": "La cucina romagnola \u00e8 ricca di piatti e ricette nate da antiche tradizioni. I suoi caratteri sono eminentemente contadini con apporti dal mondo della marineria, della pastorizia e della montagna.\nDescrizione.\nPellegrino Artusi (1820-1911), di Forlimpopoli, tra i pi\u00f9 celebri gastronomi italiani, riporta alcune ricette e usi della cucina della sua terra; la sua opera \u00e8 tuttavia una raccolta organica degli usi gastronomici di tutta l'Italia, soprattutto quella centro-settentrionale.\nNel 1913 Antonio Sassi descrisse la cucina dei romagnoli con quattro voci: i cappelletti, i passatelli, il pollo arrosto e la piadina, che varia da zona a zona in spessore e dimensione. \nNell'ampia letteratura sulla cultura popolare romagnola \u00e8 possibile recuperare altri piatti tradizionali, non tutti sopravvissuti; tra i primi piatti la \"tardura\" (o \"minestra del Paradiso\", di uova, formaggio e pan grattato), i manfrigoli, gli gnocchi, le lasagne al forno e i maccheroni; tra i secondi piatti il galletto in umido, la carne lessa e la carne fritta; tra i dolci il bracciatello, la ciambella, i sabadoni, tortelli ripieni di castagne cotte e marmellata di mele, pere cotogne o fichi, e la saba, uno sciroppo prodotto con la riduzione a fuoco lento del mosto d'uva bianca o rossa. Erano, questi, i piatti delle occasioni solenni, delle grandi feste del ciclo dell'anno (Natale e carnevale) e del ciclo della vita (nascita, nozze, morte). La cucina di tutti i giorni, invece, era finalizzata a riscaldare e a corroborare (zuppe e minestre di verdure) o a tacitare i morsi della fame (focacce, dolci di farina di mais).\nMolto utilizzate le erbe spontanee commestibili (nella \"Lettera sulle insalate\" del 1565 il medico Costanzo Felici descrive 180 piante mangerecce: erbe, radici, frutti, spezie, funghi e tartufi con i loro impieghi in cucina). \nUna cultura ampia e raffinata \u00e8 quella della sfoglia fatta in casa, di sole farina e uova. Dalla sfoglia, pi\u00f9 o meno sottile. si ricavano le tagliatelle, i tagliolini, i quadrettini, i maltagliati, gli strichetti, i malfattini, i garganelli di Ravenna, nonch\u00e9 le paste ripiene come i cappelletti, il piatto natalizio per eccellenza, e i ravioli, con ripieno di spinaci e ricotta. Con la sfoglia senza uova sono fatti i ritorti strozzapreti. \nL'arte del matterello fornisce anche la piada, spessa (con o senza strutto) oppure sottile e con olio d'oliva nel riminese e nel Montefeltro, e i crescioni alle erbe di campo.\nImportante \u00e8 la cucina di mare, incentrata sul brodetto, denso di conserva di pomodoro, aceto e pepe nero. Popolare \u00e8 il pesce in graticola (la \"rust\u00ecda\"), infilzato negli spiedini e protetto da una panatura all'aglio e al prezzemolo. Le minestre di pesce - tolti gli spaghetti alle vongole e i quadrucci alla seppia - sono tutte d'origine recente.\nPiatti tipici.\nPrimi.\nNella lingua romagnola non esiste un termine equivalente a \"pasta\": i primi piatti, in brodo o asciutti che siano, vengono chiamati in genere \"mnestra\" (\"minestra\"). Si pu\u00f2 specificare cos\u00ec: \"mnestra s\u00f2ta\" (asciutta) e \"mnestra int e' brod\" (in brodo).\nProdotti DOP e IGP.\nProdotti con certificazione ufficiale dall'Unione europea di Denominazione di origine protetta (\"DOP\") e di Indicazione geografica protetta (\"IGP\") romagnoli."}
{"id": "16488", "revid": "287204", "url": "https://it.wikipedia.org/wiki?curid=16488", "title": "Apicio", "text": "I cronisti e gli storici romani ricordano tre distinti personaggi col nome di Apicio.\nVissuti in epoche diverse \u2013 dall'et\u00e0 repubblicana a quella augustea, a quella di Traiano \u2013 condividono, oltre al nome, la fama di impavidi ghiottoni:"}
{"id": "16489", "revid": "182193", "url": "https://it.wikipedia.org/wiki?curid=16489", "title": "Nino Bergese", "text": "A quindici anni entr\u00f2 al servizio del conte Bonvicino come aiuto giardiniere, riuscendo ben presto a farsi trasferire in cucina, dove gli fu maestro Giovanni Bastone, futuro cuoco di casa Agnelli. \nNel 1920 Bergese divenne aiuto cuoco del conte Costa Carr\u00f9 della Trinit\u00e0, rimanendo in questo \"tirocinio\" fino al 1926, quando fu assunto come primo cuoco dalla famiglia di industriali cotonieri Wild. Fu infine ingaggiato dai conti Arborio Mella di Sant'Elia, cerimonieri di Casa Savoia, e divenne presto uno dei pi\u00f9 reputati cuochi dell'alta aristocrazia. \nLa lunga attivit\u00e0 al servizio di famiglie nobili e facoltose valse a Bergese i soprannomi di \"cuoco dei re\" e \"re dei cuochi\".\nNel secondo dopoguerra, scomparso il \"vecchio mondo\" dell'aristocrazia e dell'alta borghesia, Bergese apr\u00ec a Genova il ristorante \"La Santa\". Ritiratosi dai fornelli, vi fu richiamato da Gianluigi Morini per soprintendere alle cucine del ristorante \"San Domenico\" di Imola, che a Bergese deve molta della sua autorevolezza.\nNel 1969 diede alle stampe per Feltrinelli il ricettario \"Mangiare da re\".\nDopo la sua morte gli sono state intitolate diverse scuole alberghiere in Italia, tra le quali una a Genova, citt\u00e0 ove trascorse i suoi ultimi anni."}
{"id": "16490", "revid": "363629", "url": "https://it.wikipedia.org/wiki?curid=16490", "title": "Anthelme Brillat-Savarin", "text": "Vita.\nNacque a Belley, ai piedi delle Alpi. Seguendo la tradizione familiare, si laure\u00f2 in Legge.\nNel 1789 fu eletto deputato all'Assemblea Costituente; terminato il mandato, fu nominato consigliere della Corte di Cassazione. Durante il Terrore ripar\u00f2 in Svizzera e poi a New York.\nTornato in patria dopo l'instaurazione del Direttorio, riebbe la carica di consigliere di Cassazione e fu insignito della Legion d'Onore.\nOpere.\nScrisse una memoria sul duello e alcuni trattati giuridici, ma la sua fama \u00e8 interamente legata a un libro divagante e aforistico, \"La fisiologia del gusto\" (\"Physiologie du Go\u00fbt, ou M\u00e9ditations de Gastronomie Transcendante; ouvrage th\u00e9orique, historique et \u00e0 l'ordre du jour, d\u00e9di\u00e9 aux Gastronomes parisiens, par un Professeur, membre de plusieurs soci\u00e9t\u00e9s litt\u00e9raires et savantes\"), che mescola amabilmente nozioni scientifiche, riflessioni filosofiche, aneddoti storici, consigli e ricordi. L'opera, che fonda la figura dell'intellettuale gastronomo e che \u00e8 un caposaldo teorico della cucina borghese, eserciter\u00e0 una straordinaria influenza sulla letteratura culinaria successiva."}
{"id": "16491", "revid": "1249613", "url": "https://it.wikipedia.org/wiki?curid=16491", "title": "Fisico", "text": " \nUn fisico \u00e8 uno scienziato che si occupa di fisica. I fisici sono impiegati nelle universit\u00e0 come professori e ricercatori, e nei laboratori di enti di ricerca. L'occupazione come fisico professionista richiede la laurea magistrale; per la carriera presso le universit\u00e0 e gli enti di ricerca pubblici \u00e8 necessario il dottorato di ricerca.\nAnticamente i medici erano cos\u00ec chiamati, noti spesso anche come \"dottor fisico\" o \"medico fisico\", in contrapposizione ai cerusichi, ossia i chirurghi.\nFigura professionale.\nLa solida preparazione logica-matematica che li caratterizza, ed in particolare la familiarit\u00e0 con i modelli matematici e l'informatica, rende molto ampio per i fisici lo spettro di applicazioni lavorative anche non direttamente legate alla fisica. \nRuoli professionali coperti da fisici si trovano nelle strutture ospedaliere, in qualit\u00e0 di esperti per le applicazioni della fisica in medicina nelle Agenzie Regionali per la Protezione dell'Ambiente (ARPA), nelle scuole secondarie (dove coprono cattedre di fisica, ma anche di matematica e informatica), nei laboratori di ricerca industriali. Molti laureati o dottorati in fisica ricoprono posti di docente e ricercatore all'interno delle Universit\u00e0 anche in corsi di laurea diversi dalla fisica (matematica, informatica, ingegneria, chimica, tecnologie biomediche) in seguito al superamento di concorsi pubblici.\nMolti fisici trovano occupazione nelle attivit\u00e0 computazionali e nell'area della programmazione e delle tecnologie della informatica e della comunicazione. A partire dagli anni '90 molti fisici hanno trovato impiego negli ambienti dell'economia e della finanza, grazie alla loro capacit\u00e0 di elaborare ed applicare modelli matematici quantitativi a problemi che presentano aspetti statistici e probabilistici, come, ad esempio, il calcolo del prezzo di prodotti finanziari derivati e delle relative misure di rischio finanziario.\nIstituti di ricerca.\nIn Italia un'intensa attivit\u00e0 di ricerca in fisica, di un certo rilievo a livello internazionale, viene svolta, oltre che nelle universit\u00e0, in alcune istituzioni di alta formazione e di ricerca; alcuni esempi di queste istituzioni sono la Scuola normale superiore di Pisa e la Scuola Internazionale Superiore di Studi Avanzati (SISSA) di Trieste. Tra gli enti di ricerca italiani si ricordano il Consiglio nazionale delle ricerche (CNR) con numerosi laboratori sparsi su tutto il territorio italiano e attivit\u00e0 che coprono tutto lo spettro delle ricerche in fisica, l'Istituto nazionale di astrofisica (INAF), l'Istituto nazionale di geofisica e vulcanologia (INGV), la Fondazione ISI di Torino per la teoria dell'informazione quantistica e le scienze dei sistemi complessi, l'Istituto nazionale di fisica nucleare (INFN) per quanto riguarda la ricerca in fisica nucleare, delle particelle elementari, delle interazioni fondamentali e meccanica statistica, e l'Agenzia nazionale per le nuove tecnologie, l'energia e lo sviluppo economico sostenibile (ENEA), per quanto riguarda la ricerca nel campo dell'energia. \nTra gli enti di ricerca negli altri paesi europei si ricordano gli Istituti Max Planck (MPG, Max Planck Gesellschaft) tedeschi e il Centre national de la recherche scientifique (CNRS) francese, mentre a livello europeo si segnalano l'Organizzazione europea per la ricerca nucleare (CERN) di Ginevra (per la fisica delle alte energie e le sue ricadute industriali), l'Osservatorio europeo australe (ESO) e l'Agenzia Spaziale Europea (ESA)."}
{"id": "16492", "revid": "9", "url": "https://it.wikipedia.org/wiki?curid=16492", "title": "Rugby Union", "text": ""}
{"id": "16493", "revid": "9", "url": "https://it.wikipedia.org/wiki?curid=16493", "title": "Rugby League", "text": ""}
{"id": "16503", "revid": "7", "url": "https://it.wikipedia.org/wiki?curid=16503", "title": "Repubblica islamica dell'Iran", "text": ""}
{"id": "16507", "revid": "1543377", "url": "https://it.wikipedia.org/wiki?curid=16507", "title": "John Todd Zimmer", "text": "Laureatosi alla University of Nebraska-Lincoln, dove fin da subito espresse un forte interesse per l'entomologia e l'ornitologia. \nDal 1913 condusse studi nelle Filippine e in Nuova Guinea che portarono alla classificazione di numerose specie di uccelli. \nQuando ritorn\u00f2 negli USA, lavor\u00f2 presso il Field Museum of Natural History. \nIn questi anni compil\u00f2 il \"Catalog of the Ayer Ornithological Library\" e partecip\u00f2 a spedizioni in Africa e Per\u00f9.\nNel 1930, Frank Chapman lo assunse come \"Associate Curator of Birds\" (responsabile per il campo dell'ornitologia) all'American Museum of Natural History a New York, dove rimase per il resto dei suoi anni. \nZimmer compil\u00f2 una revisione sistematica della tassonomia degli uccelli peruviani e delle specie relative nel resto del sud America. \nDivenne anche membro onorario dell'Unione Ornitologi Americani ed editore del suo giornale, The Auk, dal 1942 al 1948.\nZimmer \u00e8 ricordato nel nome scientifico di alcuni animali tra cui lo \"Scytalopus zimmeri\"."}
{"id": "16510", "revid": "120366535", "url": "https://it.wikipedia.org/wiki?curid=16510", "title": "Sparatoria della Kent State", "text": "La sparatoria della Kent State fu un fatto di sangue avvenuto nel 1970 alla Kent State University, in Ohio, negli Stati Uniti d'America.\nIl 4 maggio 1970, la Guardia Nazionale degli Stati Uniti d'America apr\u00ec il fuoco sugli studenti che protestavano da quattro giorni contro l'invasione statunitense della Cambogia, un'azione che il Presidente Richard Nixon aveva lanciato il 1\u00ba maggio. La sparatoria della Kent State si rivel\u00f2 il punto di svolta nell'equilibrio di un'opinione pubblica statunitense preoccupata dall'estendersi della guerra del Vietnam. La sparatoria fece quattro vittime ferendone nove.\nI fatti dei giorni precedenti.\nIl 2 maggio, a seguito di una notte di agitazioni civili, il sindaco di Kent, Leroy Satrom, dichiar\u00f2 lo stato d'emergenza e pi\u00f9 tardi nel pomeriggio chiese al governatore dell'Ohio, James Rhodes, di inviare la Guardia Nazionale per aiutare a mantenere l'ordine nella cittadina.\nQuando, quella sera stessa, la Guardia Nazionale arriv\u00f2 in citt\u00e0, si stava tenendo una grossa manifestazione, nella quale i dimostranti appiccarono il fuoco all'ufficio del Reserve Officer Training Corps (ROTC) presente nel campus. I dimostranti impedirono ai pompieri di spegnere l'incendio, e la Guardia Nazionale evacu\u00f2 il campus.\nLa domenica del 3 maggio, il campus fu occupato da quasi uomini della Guardia Nazionale. Una conferenza stampa tenuta dal Governatore Rhodes diede vita all'\"ipotesi diffusa tra la Guardia Nazionale e i dirigenti dell'universit\u00e0... che stava per essere dichiarato lo stato di legge marziale, nel quale il controllo del campus sarebbe stato nelle mani della Guardia Nazionale e non in quelle della direzione universitaria, e tutti i raduni sarebbero stati vietati\". Rhodes non dichiar\u00f2 mai lo stato d'emergenza, che avrebbe reso illegali le proteste del 3 e 4 maggio. In serata, due diverse dimostrazioni furono disperse dalla Guardia Nazionale, che spar\u00f2 dei lacrimogeni in mezzo alla folla.\nLa sparatoria.\nLuned\u00ec 4 maggio era stato programmato un raduno per mezzogiorno, e i dirigenti dell'universit\u00e0 distribuirono 12.000 volantini per tentare di informare la comunit\u00e0 del campus che i raduni erano stati vietati. Una cifra stimata in circa 3.000 persone si riun\u00ec negli spazi comuni dell'universit\u00e0, e poco prima di mezzogiorno la Guardia ordin\u00f2 alla folla di disperdersi e spar\u00f2 i lacrimogeni.\nA causa del vento, il gas dei lacrimogeni ebbe poca efficacia nel disperdere la folla, parte della quale ora rispondeva ai lanci scagliando pietre, urlando e scandendo slogan. Settanta soldati della Guardia Nazionale, con le baionette inastate, avanzarono in gruppo verso i dimostranti, in un tentativo di disperdere la folla, ma presto si trovarono intrappolati su un campo da allenamento di atletica, recintato su tre lati, dove rimasero per dieci minuti. Iniziarono quindi ad arretrare nella direzione dalla quale erano venuti, seguiti da alcuni manifestanti. Quando raggiunsero la cima di una collinetta, ventotto soldati si voltarono verso la folla e spararono una scarica di 13 secondi con un numero di colpi compreso tra 61 e 67, uccidendo quattro studenti e ferendone nove. Solo uno dei quattro studenti uccisi stava prendendo parte alla protesta. Inoltre, per ironia della sorte, uno degli studenti uccisi, William Schroeder, non coinvolto nella dimostrazione, era membro del capitolo del ROTC (servizio militare universitario).\nI morti furono Allison Krause, Jeffrey Miller, Sandra Scheuer, e William Schroeder. Nei pressi del luogo in cui furono uccisi \u00e8 stato eretto un monumento in loro memoria. Una fotografia mostra un'immagine simbolo dell'evento, in cui si vede una ragazzina (di nome Mary Vecchio) inginocchiata sul corpo di Jeffrey Miller, in un pianto disperato. Fu una delle immagini pi\u00f9 durature della tragedia, e fece vincere a John Filo un Premio Pulitzer per la fotografia. La fotografia, che per gli statunitensi \u00e8 stata una delle pi\u00f9 influenti del secolo, evoca ancora un'immagine mitica di dolore e fu in grado di portare nelle case una nuova sensazione, che i contestatori, pi\u00f9 che degli \"sporchi hippy\", fossero dei ragazzi perbene dei sobborghi (in effetti Mary Vecchio era all'epoca una ragazzina quattordicenne scappata di casa, che passava il tempo al campus). La fotografia fece il giro del mondo e sollev\u00f2 sentimenti d'ostilit\u00e0 verso quel governo statunitense.\nEventi successivi.\nA seguito della sparatoria, la discussione, in alcuni circoli della stampa, sulla legittimit\u00e0 di una sparatoria contro cittadini statunitensi sotto la legge marziale, o sull'illegalit\u00e0 dell'azione dei dimostranti, riusc\u00ec a scuotere ulteriormente le opinioni neutrali, dati i termini del discorso. Si parl\u00f2 con insistenza di \"massacro\", come era avvenuto anche per il pi\u00f9 piccolo Massacro di Boston del 1770.\nLa sparatoria port\u00f2 a dimostrazioni in tutti i campus universitari degli Stati Uniti d'America, causando la chiusura di molti di questi, sia a seguito di proteste violente sia per dimostrazioni pacifiche. Il campus della Kent State rimase chiuso fino all'estate del 1970. Il 14 maggio dello stesso anno, furono uccisi due studenti della Jackson State University (storico ateneo nero), e molti altri feriti, in circostanze ancor pi\u00f9 discutibili, senza destare l'attenzione nazionale."}
{"id": "16512", "revid": "125307747", "url": "https://it.wikipedia.org/wiki?curid=16512", "title": "Hans Jonas", "text": "Biografia.\nAllievo di Martin Heidegger e Rudolf Bultmann e compagno di studi di Hannah Arendt nel corso degli anni venti, laureatosi a Marburgo, si dedic\u00f2 allo studio dello gnosticismo.\nJonas sar\u00e0 costretto, come molti altri intellettuali a lui contemporanei, a emigrare dapprima in Inghilterra dopo l'avvento del nazismo e poi a trasferirsi in Terra d'Israele. Partecip\u00f2 come volontario alla seconda guerra mondiale, militando nella Brigata ebraica dell'esercito inglese. Contribu\u00ec alla liberazione dell'Italia e nell'ultima fase della guerra si spost\u00f2 in Germania.\nTornato in Palestina, partecip\u00f2 alla guerra arabo-israeliana del 1948, quindi inizi\u00f2 la sua carriera di docente alla \"Hebrew University\" di Gerusalemme, prima di trasferirsi a New York dove visse tutto il resto della sua vita.\nContinu\u00f2 negli Stati Uniti la professione di insegnante, in varie universit\u00e0.\nPensiero.\nIl percorso teoretico di Hans Jonas si divide in tre tappe: la prima \u00e8 caratterizzata dallo studio del passato in una prospettiva di storia dello spirito che individua il rilievo filosofico delle religioni gnostiche nell'essere la forma originaria del nichilismo contemporaneo (Germania, 1920-33); la seconda segna un passaggio verso lo studio del presente, come filosofia della natura elaborata in un serrato confronto con il metodo e i risultati delle scienze naturali (Canada, 1949-55); la terza tappa \u00e8 marcata da un sentimento di preoccupazione per il futuro che porta Jonas a varcare la soglia della filosofia teoretica per l'elaborazione di una filosofia pratica volta alla ricerca di un'etica e di una politica adeguate alla civilt\u00e0 tecnologica (Stati Uniti, 1955-93). \nL'eterogeneit\u00e0 solo apparente di temi come la religione, la natura e l'etica si rivela nella sostanziale continuit\u00e0 di intenti di tutta l'opera, una riflessione ininterrotta sugli atteggiamenti fondamentali dell'uomo occidentale verso il \u201cmondo\u201d che ha come tema centrale la crisi del rapporto tra l'uomo e la natura, l'incapacit\u00e0 culturale di cogliere la trama delle loro relazioni. \nQuesto orientamento radicale verso il mondo provocher\u00e0 Jonas, attraverso la sua partecipazione diretta ai catastrofici eventi del \"secolo breve\", ad includere il presente nella propria filosofia. L'impatto con la storia, scritta \"a tratti di sangue e di fuoco\", porta nell'opera filosofica le questioni \"perenni e fondamentali della filosofia\", l'essere della natura, l'essere dell'uomo, la storia; in breve il nostro posto nel mondo. Dunque si pu\u00f2 dire che in tutte le tappe del suo percorso teoretico Jonas assume i motivi di crisi del presente come sfida filosofica per ripensare la filosofia stessa.\nFilosofia della natura.\nNella raccolta di saggi dal titolo \"Organismo e libert\u00e0: verso una biologia filosofica\" (1964) Jonas ci offre la propria \nAttraverso questa \"revisione dell'idea della natura\" l'etica viene ad essere una parte della filosofia della natura, come gi\u00e0 in Schelling che parla dell'organismo come schema della libert\u00e0, ed entrambe vengono sorrette da una ontologia fondamentale, ossia \"da una interpretazione della realt\u00e0 [o almeno della vita] come un tutto\". Nell'Epilogo del libro, \"Natura ed etica\", Jonas dichiara necessario il \"riaprire la questione ontologica dell'essere umano nell'essere complessivo del mondo [...]\".\nFilosofia della tecnica.\nNella raccolta di saggi dal titolo \"Dalla fede antica all'uomo tecnologico\" (1972) Jonas riserva ampio spazio alla questione della scienza e della tecnica moderna, sia dal lato dei presupposti epistemologici che dal lato delle applicazioni pratiche, che oggi minacciano sotto pi\u00f9 di un riguardo sia il genere umano che la biosfera. In questa raccolta di saggi sono presenti importanti temi di etica medica, nello specifico alcune importanti riflessioni sui trapianti di organo e sulla sperimentazione sui soggetti umani. Jonas, infatti, partecip\u00f2 al convegno \"Aspetti etici della sperimentazione sui soggetti umani\" del 1968, occasionato da due eventi di capitale importanza per la medicina: il 3 dicembre 1967 il chirurgo sudafricano Christiaan Barnard effettu\u00f2 il primo trapianto di cuore e il 5 agosto 1968 una commissione della Harvard Medical School nominata a tal scopo pubblic\u00f2 un importante articolo che proponeva una ridefinizione della morte.\nEtica per la civilt\u00e0 tecnologica.\nLa paura e la responsabilit\u00e0 di fronte alla realt\u00e0 come un \"tutto\" sono al centro della sua opera pi\u00f9 conosciuta, \"Il principio responsabilit\u00e0\" (1979). Quest'opera \u00e8 dedicata ai delicati problemi etici e sociali sollevati dall'applicazione incessante della tecnologia in tutti gli aspetti della vita. In questo testo, che porta all'ordine del giorno della riflessione filosofica europea l'emergenza ecologica, confluiscono tutte le ricerche precedenti dell'autore: religione, natura, tecnica. \nIl punto di partenza dell'autore \u00e8 che \"il fare dell'uomo \u00e8 oggi in grado di distruggere l'essere del mondo\".\nDal Principio responsabilit\u00e0: \nJonas formula un nuovo imperativo categorico per il nostro presente: \nEtica applicata o bioetica.\nHans Jonas riguardo a questioni etiche di particolare rilevanza bioetica come l'eugenetica, la clonazione, il prolungamento della vita, la limitazione delle nascite, le nuove tecniche di procreazione assistita e la libert\u00e0 di ricerca scientifica, assume una posizione definita e chiara. \nAl riguardo per\u00f2 bisogna fare una premessa: quando si scende nel terreno particolare delle scelte (rapporto valori-fatti) non \u00e8 possibile senza entrare nel fanatismo, mantenere la propria idea fissa su un principio, o meglio: un principio diventa pura forma se non tiene conto dell'articolazione e della multiformit\u00e0 del reale. Le risposte quindi non potranno mai essere univoche e definitive perch\u00e9 \u00e8 l'argomento stesso che richiede di essere compreso nella sua peculiarit\u00e0 e nella sua imponderabilit\u00e0.\nIn generale Jonas basa le sue risposte su un unico filo conduttore, vale a dire il fatto che l'uomo non \u00e8 in grado di conoscere tutto di s\u00e9 stesso: l'ignoranza riguardo alle cose ultime \u00e8 positiva, e non va intesa come una carenza dell'intelligenza umana. In poche parole noi non dobbiamo n\u00e9 possiamo intrometterci in quel profondo segreto che \u00e8 l'uomo: la vita racchiude in s\u00e9 una propria sacralit\u00e0, questa richiede il massimo rispetto in quanto \"noi non siamo i soggetti che possono creare l'uomo, noi siamo gi\u00e0 stati creati\". \nPrendiamo in esame alcuni casi di bioetica.\nEugenetica.\nL'eugenetica: la disciplina che si propone come scopo il miglioramento delle specie umana.\nJonas distingue tra eugenetica preventiva o negativa ed eugenetica migliorativa o positiva.\nLa prima ha come compito quello di impedire la trasmissione di geni patogeni, come ad esempio nel caso di un diabetico congenito. In questa situazione si fa affidamento sul suo senso di responsabilit\u00e0, affinch\u00e9 il soggetto non metta al mondo dei figli. Questa \u00e8 secondo Jonas, una richiesta lecita perch\u00e9 si pu\u00f2 dire al diabetico che la scienza gli ha salvato la vita (attraverso l'insulina che gli viene somministrata), permettendogli cos\u00ec di raggiungere l'et\u00e0 della riproduzione; come quid pro quo gli si potrebbe domandare di sacrificare questo diritto. \nCaso diverso invece \u00e8 quello dell'eugenetica positiva che rappresenta una vera e propria manipolazione biologica, che mira non al controllo dei portatori di un gene, ma al controllo di quelli recessivi, sostituendosi cos\u00ec all'autoregolazione naturale. Questo tipo di eugenetica porta alla scelta degli esemplari pi\u00f9 idonei all'accoppiamento. Questo non vuol dire avere un'idea fissista della natura umana, ma significa stabilire una differenza tra i processi regolativi interni alla natura, e le modifiche fatte dall'uomo alla sua stessa costituzione biologica. I primi sono contraddistinti da apertura e da indeterminatezza che rende ricco l'organismo, ovvero capace di un adattamento futuro a nuove condizioni di vita; le seconde invece restringono e impoveriscono la specie, inoltre la selezione deliberata dovr\u00e0 avvenire in base a criteri e preferenze il cui valore non potr\u00e0 mai venir condiviso da tutti, ma sar\u00e0 imposto da chi avr\u00e0 maggior ricchezza economica, prestigio e potere. Chi pu\u00f2 affermare che queste modifiche avverranno per il \"bene comune\" e non per uno scopo utilitaristico in base al quale, si potrebbe arrivare anche a sbarazzarsi degli individui creati con tali tecniche? Un esempio eloquente \u00e8 la clonazione: da un soggetto clonato ci si attende che esso sia cos\u00ec come lo conosciamo, sarebbe \"atteso al varco\" e l'azzardo della vita, la sua imprevedibilit\u00e0 che consiste nel cadere e nel rialzarsi, gli verrebbero sottratti. Analogamente il corpo individuale \u00e8 indisponibile per esperimenti scientifici, anche per quelli mirati ad ottenere miglioramenti nelle cure di alcune gravi malattie. La scienza non ha alcun diritto sul corpo dei cittadini, ma in alcuni casi pretende di compiere esperimenti umani: in quella situazione se proprio lo ritengono necessario, gli scienziati possono usare loro stessi come cavie. La vita, non pu\u00f2 essere frutto di scommesse, neanche se queste ultime sono votate al miglioramento, poich\u00e9 il miglioramento non pu\u00f2 andare a scapito della vita stessa, ossia della sopravvivenza dell\u2018integrit\u00e0 morale e biologica della specie umana, che costituiscono il punto cardine nella filosofia di Jonas.\nEutanasia.\nL'eutanasia e il differimento della morte.\nPer Jonas il diritto di vivere comprende in s\u00e9 anche il diritto a morire. Bisogna precisare che deve trattarsi di un'eutanasia passiva, dove viene assolutamente evitato l'accanimento terapeutico, e non di quella attiva in cui il medico somministra al soggetto un'iniezione letale. La missione del medico non \u00e8 uccidere, stroncare una vita non \u00e8 tra i suoi compiti, se cos\u00ec fosse in ogni paziente nascerebbe il dubbio che da curante, il dottore potrebbe trasformarsi in boia. Ma tutto questo riguarda il medico nella sua professione. Questione diversa \u00e8 se altri possano o meno dare la morte in casi disperati, nei quali sia presente la lucida richiesta del malato. Per quanto sia difficile stabilire se un paziente sia nel pieno delle sue facolt\u00e0 mentali, esistono casi in cui questa evidenza non si pu\u00f2 di certo mettere in dubbio. D'altro canto, la nozione di \"coscienza piena e consapevole\" si basa su criteri che noi stessi determiniamo, e se cerchiamo una dimostrazione assoluta di questa coscienza, si arriver\u00e0 alla conclusione che essa \u00e8 praticamente irraggiungibile anche in molti casi che riguardano il cosiddetto \"uomo sano\". Qui l'etica della responsabilit\u00e0 deve conciliarsi con l'etica della compassione, come nel caso in cui un congiunto, per amore, desidera porre fine alle sofferenze del proprio caro. Si entra in un campo non semplice, che non pu\u00f2 nemmeno essere sottoposto a norme giuridiche; questo gesto \u00e8 infatti \"una possibilit\u00e0 riservata alla vita in quanto fonte d'amore\".\nRicerca scientifica.\nRiguardo a questo tema Jonas non assume una posizione netta pro o contro, ma nelle ultime fasi della sua vita dimostra una maggiore apertura nei confronti della libert\u00e0 di ricerca, in quanto \"il sapere non pu\u00f2 mai rinunciare alla sua chance. In mezzo ad ogni incertezza, esso deve sempre e comunque compiere il suo dovere\". Questo pensiero esprime una grande fiducia nelle capacit\u00e0 conoscitive e autoregolative della ragione umana.\nLimitazione delle nascite.\nSu questo argomento Jonas prende invece una posizione netta e precisa a favore del controllo delle nascite, venendosi cos\u00ec a trovare in polemica con tutte le politiche demografiche che lui definisce irresponsabili, tanto quanto le posizioni etiche della chiesa cattolica. Jonas se ne dice dispiaciuto, ma ritiene che, riguardo alle questioni relative alla natalit\u00e0, il magistero del Papa vada rifiutato."}
{"id": "16514", "revid": "2730", "url": "https://it.wikipedia.org/wiki?curid=16514", "title": "Universit\u00e0 storicamente afroamericane", "text": "Le universit\u00e0 storicamente afroamericane (in inglese \"Historically black colleges and universities\", o HIBCU) sono un universit\u00e0 e college statunitensi fondati prima dell'emanazione del Civil Rights Act del 1964 con l'intenzione di servire le comunit\u00e0 afro-statunitense.\nPrima del 1964, tali minoranze erano quasi sempre escluse dalle opportunit\u00e0 di ricevere un'istruzione di alto livello nelle universit\u00e0 e nei college, poich\u00e9 questi erano in prevalenza riservati alla componente bianca della popolazione tranne alcune eccezioni degne di nota come l'Oberlin College in Ohio, che era \"integrato\", cio\u00e8 non discriminava in base al gruppo etnico di appartenenza.\nEsistono pi\u00f9 di 100 universit\u00e0 storicamente nere negli USA, situate solo negli Stati del sud e dell'est. Il Morehouse College e lo Spelman College sono stati descritti rispettivamente come gli equivalenti dell'Harvard College e del Radcliffe College, tra le istituzioni educative di alto livello storicamente nere. Altre importanti HIBCU sono la Howard University e la Tuskegee University.\nTra i personaggi famosi che si sono laureati in tali universit\u00e0 vi sono: Andrew Young Jr., Toni Morrison, Oprah Winfrey, Martin Luther King, Medgar Evers, Rosa Parks, Thurgood Marshall, Ralph Ellison, William Edward Burghardt Du Bois e Booker T. Washington.\nNel tempo, la platea degli studenti delle universit\u00e0 \"nere\" \u00e8 mutata: tali istituzioni non sono necessariamente frequentate in prevalenza da appartenenti a tale minoranza etnica. Un esempio notevole si pu\u00f2 trovare nella Virginia Occidentale, la cui popolazione \u00e8 quasi per il 95% bianca, la percentuale pi\u00f9 alta, ad eccezione dei tre Stati settentrionali del New England. Gi\u00e0 nel 1964, il West Virginia State College aveva un corpo studentesco formato per pi\u00f9 dell'80% da bianchi. Comunque, durante tutto questo periodo, l'amministrazione del WVSC \u00e8 stata soprattutto afro-statunitense."}
{"id": "16520", "revid": "1121152", "url": "https://it.wikipedia.org/wiki?curid=16520", "title": "Razionalismo", "text": "Il razionalismo (dal termine latino \"ratio\", \u00abragione\u00bb) \u00e8 una corrente filosofica basata sull'assunto che la ragione umana pu\u00f2 in principio essere la fonte di ogni conoscenza.\nIn generale i filosofi razionalisti sostengono che, partendo da \u00abprincipi fondamentali\u00bb, individuabili intuitivamente o sperimentalmente, come gli assiomi della geometria, i principi della meccanica e della fisica, si possa arrivare tramite un processo deduttivo ad ogni altra forma di conoscenza.\nIl razionalismo si \u00e8 costituito a partire da diversi orientamenti filosofici, avutisi nell'antica Grecia, nel Medioevo, nel Rinascimento e nell'et\u00e0 moderna. In generale si definiscono \"razionalisti\" quei sistemi filosofici in cui la realt\u00e0 \u00e8 vista come governata da una serie di leggi e principi che sono perfettamente comprensibili con la ragione umana e che coincidono con il pensiero stesso.\nSi contrappone all'irrazionalismo, il quale privilegia invece altre facolt\u00e0 intellettive umane legate all'istinto, alla volont\u00e0 cieca, allo scetticismo, ecc. \nNel pensiero moderno, a partire da Cartesio, il razionalismo verr\u00e0 contrapposto all'empirismo, allorch\u00e9 l\u2019elemento discriminante non sar\u00e0 la ragione, bens\u00ec il rapporto tra la ragione e l'esperienza.\nIl razionalismo \u00e8 anche un orientamento pedagogico che ha fiducia nella possibilit\u00e0 di incremento delle conoscenze umane da parte dell'individuo e della societ\u00e0, in quanto mediate dal sapere.\nAntichit\u00e0 e medioevo.\nL'origine del pensiero razionale si suole far risalire agli antichi filosofici greci ed ellenistici, dai quali tuttavia non gli viene attribuita quella valenza assoluta che sar\u00e0 tipica della filosofia moderna. Non solo presso i greci, ma per tutto il Medioevo rimase valida la differenza fra \"ratio\" (o \"dianoia\") e intelletto (\"nous\").\nCon Talete di Mileto del VI secolo a.C. lo studio delle proporzioni fra le grandezze geometriche e astronomiche inizi\u00f2 a portare il modo di pensare matematico-razionale anche in campo filosofico. Nelle \"proporzioni\" o rapporti matematici infatti si confrontano fra loro varie grandezze geometriche o fisiche. Allo stesso modo nella filosofia, da Talete in poi, si iniziarono a confrontare fra loro, secondo criteri di necessit\u00e0 razionale, le \"ipotesi\", le \"cause\", le \"spiegazioni\" e le \"dimostrazioni\" relative a diversi fenomeni naturali e ai quesiti fondamentali dell'esistenza umana.\nSi possono considerare in parte razionaliste anche altre filosofie del periodo presocratico ed in particolare quella di Pitagora e della sua scuola, in quanto Pitagora ritiene che nei numeri vi sia il principio e la spiegazione di tutti gli aspetti della realt\u00e0.\nDi carattere razionalistico si possono definire le filosofie greche classiche del IV secolo a.C. di Socrate, di Platone e di Aristotele.\nIl pensiero di Socrate \u00e8 caratterizzato dalla ricerca razionale della \"conoscenza di se stessi\" e dei princ\u00ecpi dei fenomeni naturali e delle leggi riconosciute dalla comunit\u00e0 ateniese. A differenza dei sofisti, garanzia di verit\u00e0 non \u00e8 per lui la condivisione irriflessa di argomenti esposti in maniera retorica e suggestiva, bens\u00ec l'uso critico della ragione che porta a distinguere correttamente il vero dal falso e quindi a convincimenti razionalmente fondati.\nIl pensiero filosofico di Platone \u00e8 razionalistico per la sua attenzione alla matematica, alla geometria e alla ricerca della regolarit\u00e0 dei fenomeni naturali, pur avendo anche un carattere idealistico per la sua teoria delle idee.\nLa filosofia di Aristotele \u00e8 razionalista per l'importanza attribuita alla Logica e alle regole del ragionamento. La filosofia aristotelica ha tuttavia un carattere pi\u00f9 realista ed empirista rispetto alla filosofia platonica, al punto che una massima aristotelica (\"nihil est in intellectu quod prius non fuerit in senso\u201d) diverr\u00e0 il motto degli empiristi seguaci di Locke in polemica con il razionalismo di Leibniz.\nAl razionalismo appartengono anche le successive scuole dell'Accademia Platonica e del Liceo Aristotelico, i sistemi filosofici degli epicurei e soprattutto degli stoici, che nelle loro opere approfondirono con contributi originali i temi della logica e dei metodi della ricerca scientifica razionale.\nNella filosofia medioevale assumono un carattere razionalista alcuni sistemi di pensiero sviluppati dai Padri della Chiesa, che approfondiscono talvolta anche temi di carattere logico e scientifico. Di impronta razionalista \u00e8 il sistema filosofico di Tommaso d'Aquino, che nelle sue tematiche si richiama al \"razionalismo\" e alla logica di Aristotele.\nComune a tutti questi pensatori \u00e8 comunque l'idea che la ragione da sola non \u00e8 sufficiente per approdare alla scienza o all'\"episteme\": accanto alla ragione essi infatti ricorrono spesso ai contenuti dell'intuizione, come facolt\u00e0 distinta dalla ragione stessa, e anzi a questa superiore, per giungere alla conoscenza.\nEt\u00e0 moderna.\nDopo il periodo medioevale e rinascimentale si ha una forte rinascita della filosofia razionalistica. Sono decisamente razionalisti i sistemi filosofici di Cartesio, Baruch Spinoza, Leibniz e di altri filosofi moderni, presso i quali il razionalismo viene inteso sempre pi\u00f9 come capacit\u00e0 autonoma e autosufficiente di approdare alla verit\u00e0. Quest'ultima viene progressivamente slegata da una dimensione contemplativa, mentre la ragione non \u00e8 pi\u00f9 un semplice accessorio ma diventa lo strumento per eccellenza della conoscenza.\nIl carattere razionale del pensiero di Galileo \u00e8 presente nel suo forte impegno rivolto alla ricerca scientifica e alle sue scoperte in campo fisico, che portarono poi, con il contributo di Newton e degli scienziati successivi ad esprimere le leggi fondamentali della meccanica con formule matematiche.\nL'opera \"Discorso sul metodo\" (1637) del filosofo francese Cartesio \u00e8 da diversi storici della filosofia considerata un vero e proprio \"manifesto programmatico del razionalismo\". All'inizio di quest'opera Cartesio afferma che la ragione \u00e8 presente ed \u00e8 simile in tutti gli esseri umani e distingue l'uomo dagli animali.\nIl \"Discorso sul metodo\" approfondisce poi i metodi della ricerca scientifica e della conoscenza, che Cartesio sintetizz\u00f2 in quattro criteri: \nCartesio da un lato sembra avvicinarsi a Platone, dall'altro tuttavia se ne discosta. Platone infatti attribuiva grande importanza al sapere intuitivo e immediato, raggiungibile al culmine tramite la contemplazione e l'elevazione dell'anima ad una dimensione sovra-razionale; Cartesio al contrario partiva dall'intuito per giungere alla fine ad una fondazione razionale del mondo, ritenendo che la conoscenza della verit\u00e0, la quale comprendeva le verit\u00e0 della matematica e le basi epistemologiche e metafisiche delle altre scienze, potesse essere raggiunta dalla sola ragione. Le altre conoscenze richiedevano poi l'esperienza del mondo, aiutata dal metodo scientifico.\nIl filosofo inglese Francesco Bacone rivolse la sua attenzione ai metodi induttivi della ricerca scientifica e all'importanza pratica della ragione e della scienza al fine di un \"miglioramento della tecnica\" e della qualit\u00e0 della vita sociale.\nA partire dal Rinascimento vi furono anche alcuni filosofi del diritto che iniziarono a studiare i sistemi giuridici con metodo razionale. Questo indirizzo di pensiero che porter\u00e0 al \"giusnaturalismo\" fu sviluppato in particolare da Ugo Grozio, da Thomas Hobbes, Locke e altri studiosi del diritto moderno.\nSviluppi tra seicento e settecento.\nIl razionalismo si diffuse nel corso del XVII e XVIII secolo in Europa, grazie soprattutto a Leibniz e Spinoza, che si impegnarono per risolvere i problemi epistemologici e metafisici posti da Cartesio, reinterpretandolo per\u00f2 in una prospettiva mistico-religiosa e rivalutando il ruolo dell'intuizione.\nParallelamente in Gran Bretagna si affermava l'empirismo, secondo il quale tutte le idee sorgono in noi attraverso l'esperienza e dunque la conoscenza ha origini essenzialmente empiriche. La demarcazione tra le due correnti \u00e8 tuttavia dovuta ad un'interpretazione successiva, mentre in realt\u00e0 non era cos\u00ec netta, visto che i pi\u00f9 importanti filosofi razionalisti concordavano sull'importanza della scienza empirica.\nIl pensiero del medico e filosofo inglese John Locke si considera a met\u00e0 fra empirismo e razionalismo: infatti Locke non riconosce l'esistenza di idee innate e ritiene che le idee razionali siano dovute ad una rielaborazione mentale delle percezioni visive e di quelle dovute agli altri sensi. Tuttavia Locke, nel suo \"Trattato sull'intelletto Umano\" (1690) indica una descrizione precisa del \u00abprocedimento psicologico di astrazione\u00bb, che dalle percezioni sensoriali porta alla formazione delle \"idee generali\" nella mente umana. Per questo motivo Locke pu\u00f2 essere considerato uno dei precursori della psicologia filosofica.\nUn grande filosofo razionalista tra Seicento e Settecento \u00e8 il tedesco Gottfried Leibniz che si dedic\u00f2 a studi fondamentali dei principi della logica, dell'\"analisi matematica\", della fisica e della filosofia. Il suo pensiero presenta per\u00f2 una rilevante differenza rispetto a quello di Locke, in quanto prevede l'esistenza anche di idee innate e indipendenti dall'esperienza, immutabili ed identiche in ogni essere umano, tanto da essere alla portata dell'individuo capace di riconoscere in s\u00e9 le proprie facolt\u00e0. Notevoli sono anche le sue prese di distanza da Cartesio, reo secondo lui di aver assimilato tutta la conoscenza alle idee chiare e distinte della ragione.\nLeibniz elabor\u00f2 un programma di \u00abstudi di logica\u00bb, sviluppato da lui stesso e poi da altri filosofi nelle epoche successive. Questo programma \u00e8 contenuto nell'opera \"De Arte Combinatoria\" (\"Sull'arte delle combinazioni\", 1666), e indica come studiare le regole della logica e delle dimostrazioni razionali. La logica di Leibniz ricerca un metodo affidabile per ricavare indicazioni sui fenomeni naturali o su altri aspetti, una volta definiti i principi dai quali nasce il ragionamento.\nIl razionalismo nel secolo dei lumi.\nL'orientamento razionale \u00e8 fortemente presente in tutti i personaggi dell'illuminismo europeo, fra cui in particolare Montesquieu, Voltaire e gli enciclopedisti Jean Baptiste Le Rond d'Alembert e Diderot. Per la capillare diffusione della filosofia razionale in tutti i sistemi di pensiero scientifici, giuridici e sociali sviluppatisi nel Settecento, questo secolo fu denominato \u00abIl secolo dei lumi\u00bb o \u00abIl secolo della ragione\u00bb. Secondo l'illuminismo infatti la ragione si contrappone alle credenze immaginarie e a quelle legate alle superstizioni e all'irrazionalit\u00e0.\nI filosofi illuministi pensavano, tuttavia, che la conoscenza, compresa la conoscenza scientifica, non potesse essere raggiunta \"a priori\" mediante il solo uso della ragione.\nL'illuminista si dichiara nemico dell'\"esprit de syst\u00e8me\", di chiara matrice razionalistica, inteso come la pretesa di definire una volta per tutte la realt\u00e0 partendo da principi fissi e determinati, com'era in Cartesio, ma adopera lo spirito sistematico iniziando dai fatti: un atteggiamento sistematico inteso come una ricerca razionale per la conoscenza dei fatti dopo averli analizzati rifiutando ogni impostazione aprioristica e arrivando alla definizione di leggi generali solo dopo l'accurato esame dei fatti stessi.\nAnche Kant, che part\u00ec da concezioni razionalistiche, in seguito alla tettura delle opere di Hume svilupp\u00f2 maggiormente gli aspetti di critica delle conoscenze scientifiche, religiose ed etiche che si ritenevano dedotte puramente \"a priori\". Il pensiero di Kant pertanto \u00e8 in parte vicino all'empirismo, seppur alieno dallo scetticismo, e pi\u00f9 propriamente viene denominato criticismo.\nXIX e XX secolo.\nNell'ottocento si svilupp\u00f2 in Francia, Inghilterra ed altri paesi europei il positivismo che si avvicina ai capisaldi della filosofia razionalista dei secoli precedenti, condividendone in particolare la fiducia nella scienza e nella ragione, sia per la comprensione dei fenomeni naturali, sia per il miglioramento della vita sociale.\nFra i maggiori esponenti di questo movimento si ricorda il filosofo francese Auguste Comte, che codific\u00f2 un criterio sistematico di \"classificazione delle scienze\" e il filosofo inglese John Stuart Mill che svilupp\u00f2 studi fondamentali di logica deduttiva e induttiva, oltre a studi sull'applicazione della scienza razionale alle materie economiche e sociali.\nNel Novecento si sono avuti diversi movimenti di pensiero di matrice razionalista, fra i quali si ricorda il pragmatismo americano e gli studi di filosofia della scienza sviluppati in Europa ed in America. Ai sostenitori del positivismo, tra cui si annoverano i membri del circolo di Vienna, si contrappose il razionalismo critico di Karl Popper. Principali esponenti di questa contrapposizione, che hanno applicato metodi razionalistici alla filosofia e metodologia della scienza, furono inoltre Ernst Mach, Rudolf Carnap, Thomas Kuhn e Imre Lakatos. In Italia gli studi sul razionalismo e la metodologia delle scienze sono stati sviluppati nel Novecento in particolare da Federigo Enriques, Ludovico Geymonat, Nicola Abbagnano, Paolo Rossi, Marcello Pera e altri.\nAspetti complementari.\nL'uso odierno del termine \"razionalismo\" indica la convinzione che i comportamenti e le credenze dell'uomo debbano basarsi sulla ragione piuttosto che sulla fede e sui dogmi religiosi: privilegia l'ottica dell'immanenza a quella della trascendenza.\nIl razionalismo \u00e8 talvolta legato all'umanesimo e all'agnosticismo nella misura in cui si propone di fornire una cornice di riferimento per discorrere di problemi di ordine sociale e filosofico al di fuori delle credenze religiose. Il razionalismo tuttavia diverge da entrambe le correnti per altri aspetti:"}
{"id": "16531", "revid": "125591013", "url": "https://it.wikipedia.org/wiki?curid=16531", "title": "Logica", "text": "La logica (dal greco \u03bb\u03cc\u03b3\u03bf\u03c2, \"logos\", ovvero \"parola\", \"pensiero\", \"idea\", \"argomento\", \"ragione\", da cui poi \u03bb\u03bf\u03b3\u03b9\u03ba\u03ae, \"logik\u00e9\") \u00e8 lo studio del ragionamento e dell'argomentazione, rivolto in particolare a definire la correttezza dei procedimenti inferenziali del pensiero.\nOrigine del termine.\nIl termine \u03bb\u03bf\u03b3\u03b9\u03ba\u03cc\u03c2 (loghik\u00f2s) compare in tutta la storia della filosofia antica precedente e successiva alla dottrina aristotelica (da Eraclito a Zenone di Elea, dai sofisti a Platone) con il significato generico di \"ci\u00f2 che concerne il \u03bb\u03cc\u03b3\u03bf\u03c2\" (\"logos\"), nel senso molteplice di \"ragione\", \"discorso\", \"legge\" ecc. che ha questa parola in greco.\nAlla logica aristotelica fu attribuito anche il termine di \"Organon\" (\u00abstrumento\u00bb) che si ritrova invece per la prima volta in Andronico di Rodi (I secolo a.C.) e ripreso da Alessandro di Afrodisia (II-III secolo d.C.) che lo rifer\u00ec agli scritti aristotelici che hanno come tema l'Analitica che \u00e8 il termine che usa propriamente Aristotele per indicare la risoluzione (\"analisi\" dal greco \u1f00\u03bd\u03ac\u03bb\u03c5\u03c3\u03b9\u03c2 - analysis- derivato di \u1f00\u03bd\u03b1\u03bb\u03cd\u03c9 - analyo - che vuol dire \"scomporre, risolvere nei suoi elementi\") del ragionamento nei suoi elementi costitutivi.\nDopo Aristotele nella scuola stoica i termini \u1f21 \u03bb\u03bf\u03b3\u03b9\u03ba\u03ae (\u03c4\u03ad\u03c7\u03bd\u03b7) (\"e loghik\u00e9 t\u00e9kne\"), \u03c4\u1f70 \u03bb\u03bf\u03b3\u03b9\u03ba\u03ac (\"t\u00e0 loghik\u00e0\") assumono il significato tecnico di \u00abteoria del giudizio e della conoscenza\u00bb intendendo non solo la gnoseologia ma anche la struttura formale del pensiero. Ed \u00e8 con questo ultimo valore di organizzazione scientifica delle leggi che assicurano non la verit\u00e0, ma la correttezza del pensiero, che Aristotele si dedic\u00f2 all'elaborazione della \"logica\", termine da lui ancora non utilizzato.\nDiscipline di studio.\nLa logica \u00e8 tradizionalmente una delle discipline filosofiche, ma essa riguarda anche numerose attivit\u00e0 intellettuali, tecniche e scientifiche, tra cui matematica, semantica e informatica. In ambito matematico la logica \u00e8 lo studio di inferenze valide all'interno di alcuni linguaggi formali.\nFanno parte degli studi della logica anche quelli per le espressioni verbali dell'analisi logica della proposizione e dell'analisi logica del periodo.\nLa logica \u00e8 stata studiata in molte antiche civilt\u00e0 tra cui rientrano quelle del subcontinente indiano, la Cina e la Grecia. Fu posta per la prima volta come disciplina filosofica da Aristotele, che le assegn\u00f2 un ruolo fondamentale in filosofia. Lo studio della logica faceva parte del \"trivium\", che includeva anche grammatica e retorica. All'interno della logica si distinguono diverse metodologie di ragionamento: la deduzione, ritenuta l'unica valida sin dall'et\u00e0 classica, l'induzione, tuttora oggetto di critiche, e l'abduzione, recentemente rivalutata dal filosofo Charles Sanders Peirce.\nLogica classica.\nLa logica classica \u00e8 la scienza che tratta tutta la validit\u00e0 e le articolazioni di un discorso in termini di nessi deduttivi, relativamente alle proposizioni che lo compongono.\nFilosofia antica.\nIn Occidente, i primi sviluppi di un pensiero logico che consentisse di spiegare la natura a partire da argomentazioni coerenti e razionali si sono avuti con i presocratici.\nPitagora riteneva che la matematica fosse la legge fondamentale del pensiero, una legge che gli dava vita e forma secondo la propria struttura; egli inoltre vedeva nel numero il fondamento non solo del pensare, ma anche della realt\u00e0. Il legame indissolubile tra la dimensione ontologica e quella gnoseologica rester\u00e0 una costante della filosofia greca: per Parmenide e la scuola di Elea, la logica formale di non-contraddizione, che \u00e8 la regola a cui sottost\u00e0 ogni pensiero, \u00e8 infatti anche legge dell'Essere, che ne risulta vincolato in maniera \"necessaria\": \u00abLa dominatrice Necessit\u00e0 lo tiene nelle strettoie del limite che tutto intorno lo cinge; perch\u00e9 bisogna che l'Essere non sia incompiuto\u00bb. La tesi parmenidea dell'immutabilit\u00e0 dell'Essere, che \u00ab\u00e8 e non pu\u00f2 non essere\u00bb, fu un primo esempio di logica dei predicati, incentrata cio\u00e8 su una stringente coerenza tra il soggetto e il predicato; essa venne fatta propria dal suo discepolo Zenone di Elea, il quale ricorrendo all'uso dei paradossi mise in atto una dimostrazione per assurdo per confutare le obiezioni degli avversari.\nAccanto a questo tipo di logica lineare (chiamata anche \"dialettica\"), propria degli eleati, Eraclito sviluppava una dottrina \"antidialettica\", basata sull'interazione e la complementarit\u00e0 di due realt\u00e0 contrapposte, che anzich\u00e9 escludere i paradossi in quanto ritenuti \"illogici\", li accoglieva come un dato di fatto. Eraclito tuttavia evidenziava anche come quelle contraddizioni altro non fossero che variazioni superficiali di un identico sostrato, che celavano la trama segreta dell'unico \"logos\". In che misura la dottrina eraclitea del \"logos\" si opponesse al principio di non-contraddizione risulta pertanto poco chiaro, ed era oggetto di discussione tra gli stessi antichi greci.\nIn Platone la logica si configura come dialettica, ossia come la ricostruzione matematica dei collegamenti fra le Idee che stanno a fondamento della realt\u00e0. Le Idee, strutturate gerarchicamente, recuperano sia il rigore logico di Parmenide (non contengono contraddizioni), sia il principio eracliteo della diversificazione (\"diairesis\"), dando luogo a una divisione dicotomica in sotto-classi, dove i singoli aspetti in cui si articola ognuna di esse appaiono in contrasto tra loro su un piano immanente, ma accomunati a un livello superiore e trascendente. Platone anticipa cos\u00ec - in maniera informe - il principio di non contraddizione, poi successivamente elaborato nel famoso libro \u0393 (\"gamma\") della \"Metafisica\" di Aristotele. La logica dialettica non \u00e8 tuttavia per Platone una scienza assoluta, la quale rimane accessibile soltanto per la via suprema dell'intuizione. Come gi\u00e0 nell'eleate Zenone, la dialettica platonica non fa cogliere di per s\u00e9 la verit\u00e0, ma consente semmai di procedere alla confutazione degli errori e dei paradossi facendo uso del principio di non contraddizione.\nAristotele.\nAristotele, riassumendo le diverse posizioni sin qui espresse, diede alla logica un'impostazione sistematica. Per Aristotele essa coincide col metodo deduttivo, l'unico per lui dotato di conseguenzialit\u00e0 necessaria e stringente, come appare evidente nel sillogismo. Il sillogismo \u00e8 un ragionamento concatenato che, partendo da due premesse di carattere generale, una \"maggiore\" e una \"minore\", giunge ad una conclusione coerente su un piano particolare. Sia le premesse che la conclusione sono proposizioni espresse nella forma soggetto-predicato. Un esempio di sillogismo \u00e8 il seguente:\nCome in Platone, tuttavia, la logica aristotelica rimane uno strumento, che di per s\u00e9 non d\u00e0 automaticamente accesso alla verit\u00e0. Essa pu\u00f2 prendere avvio dalle premesse formulate dall'intelletto, che attraverso l'intuizione perviene alla conoscenza di concetti universali, da cui la logica trae soltanto delle conclusioni formalmente corrette, scendendo dall'universale al particolare. Ma pu\u00f2 discendere anche da forme arbitrarie di pensiero, come l'opinione. Ne consegue che se le premesse sono false, anche il risultato sar\u00e0 falso. Quella di Aristotele \u00e8 pertanto una logica formale, lineare, indipendente dai contenuti, che parte da principi primi non dimostrati, dato che proprio da questi deve scaturire la dimostrazione. Come spiega negli \"Analitici Secondi\", solo l'intuizione intellettuale, situata a un livello sovra-razionale, pu\u00f2 dare ai sillogismi un fondamento reale e oggettivo.\nNegli \"Analitici primi\" Aristotele espone invece le leggi che guidano la logica: non dimostrabili neanch'esse, ma intuibili solo in forma immediata, sono il principio di identit\u00e0, per il quale A = A, e quello di non-contraddizione, per cui A \u2260 non-A (\"tertium non datur\"). Da queste leggi egli concluder\u00e0 come sia \u00abimpossibile che il medesimo attributo, nel medesimo tempo, appartenga e non appartenga al medesimo oggetto e sotto il medesimo aspetto\u00bb.\nA differenza della deduzione, che ha carattere necessario, l'induzione muove viceversa dal particolare all'universale, e non pu\u00f2 avere quindi alcuna pretesa di consequenzialit\u00e0 logica: partendo infatti da singoli casi particolari, non potr\u00e0 mai approdare a una legge universale logicamente stringente. La logica aristotelica pertanto \u00e8 solo deduttiva, una \"logica induttiva\" sarebbe per lui una contraddizione in termini.\nStoicismo.\nLa logica cos\u00ec teorizzata da Aristotele rester\u00e0 valida almeno fino al XVII secolo. Un ulteriore contributo venne successivamente dallo stoicismo, per il quale la logica non \u00e8 solo uno strumento al servizio della metafisica, ma si pone come disciplina autonoma rispetto agli altri campi di indagine; essa comprendeva, oltre alla gnoseologia e alla dialettica, anche la retorica. Per \"logica\" infatti gli stoici intendevano non solo le regole formali del pensiero che si conformano correttamente al \"L\u00f2gos\", ma anche quei costrutti del linguaggio con cui i pensieri vengono espressi. Non a caso \"L\u00f2gos\" pu\u00f2 significare sia ragione che discorso; oggetto della logica quindi sono proprio i \"l\u00f2goi\", ossia i ragionamenti espressi in forma di proposizioni (\"lekt\u00e0\"). Mentre quella aristotelica \u00e8 stata una logica dei predicati, quella stoica pu\u00f2 essere pertanto considerata una logica proposizionale, in quanto incentrata sullo studio della coerenza tra proposizioni (ad esempio \"piove\" o \"non piove\"), e dei rapporti tra i significati. Il sillogismo aristotelico fu ampliato, venendo inteso in un senso non solo deduttivo, ma anche ipotetico. In maniera simile alla gnoseologia aristotelica, per gli stoici il criterio supremo della verit\u00e0 \u00e8 l'evidenza, che le assegna quel carattere di scienza necessario per poter distinguere correttamente il vero dal falso.\nDal Medioevo all'et\u00e0 moderna.\nIl contenuto dei significati e la loro origine sono stati approfonditi dalla logica medievale, specie dalla scolastica che distinse tra \"logica minor\" e \"logica maior\". Nel Rinascimento, con il \"Novum Organum\", Francesco Bacone cerc\u00f2 di costruire una nuova metodologia basata sull'induzione impostando la logica come strumento di indagine scientifica. Riprendendo questi temi Ren\u00e9 Descartes cerc\u00f2 di stabilire se il rigore tipico di un discorso matematico potesse essere alla base di qualsiasi sapere, compreso quello filosofico.\nSempre sul calcolo matematico Thomas Hobbes pens\u00f2 la logica come una combinazione di segni e regole. Gottfried Leibniz e i suoi seguaci cercarono poi di unificare il complesso delle strutture logico/linguistiche in un linguaggio scientifico universale, ossia la \"logica simbolica e combinatoria\".\nAncora nel Settecento il contributo delle correnti filosofiche non port\u00f2 a sostanziali innovazioni nello sviluppo della logica moderna. Immanuel Kant nella sua \"Critica della ragion pura\" defin\u00ec la logica trascendentale come una parte della logica generale che, a differenza di quella puramente formale, indaga le condizioni di validit\u00e0 della conoscenza umana in riferimento ai concetti empirici. Il problema di Kant era ricercare una giustificazione al modo in cui la scienza moderna sembrava potesse ampliare le nostre conoscenze sul mondo.\nKant distinse in proposito le proposizioni logiche, altrimenti dette \"analitiche\", da quelle empiriche. Le prime non possono essere contraddette, pur essendo tautologiche in quanto esprimono un concetto gi\u00e0 implicito necessariamente nelle premesse, mentre quelle empiriche sono delle constatazioni di fatto in cui il predicato non \u00e8 compreso nel soggetto: queste ultime sono pertanto \"sintetiche\", in quanto collegano, o uniscono, un contenuto ad un altro diverso. Nessuna delle due tipologie risultava per\u00f2 in grado di ampliare il nostro sapere sul mondo, dato che le proposizioni analitiche non aggiungono alcuna conoscenza alle premesse, mentre quelle empiriche, basate su un dato contingente, erano prive di universalit\u00e0. Kant ritenne allora di individuare un terzo tipo di proposizione, che pur essendo sintetica non derivasse dall'esperienza: le proposizioni \"sintetiche a priori\", su cui giustificare la pretesa della scienza di essere valida. In quest'ultimo tipo egli faceva rientrare anche le proposizioni della matematica.\nGottlob Frege tuttavia dimostrer\u00e0 in seguito che l'aritmetica \u00e8 da ricondurre alla sola logica, in quanto costituita da proposizioni puramente analitiche. Altri studiosi del \"Circolo di Vienna\" hanno contestato l'esistenza dei \"giudizi sintetici a priori\".\nKant si era comunque mantenuto all'interno della logica formale di non-contraddizione, che sarebbe stata di l\u00ec a poco rinnegata da Hegel, in favore di una nuova logica che fosse insieme forma e contenuto, e in cui, in maniera simile ad Eraclito, ogni realt\u00e0 coincidesse dialetticamente col suo opposto. Nel tentativo di eliminare ogni riferimento alla trascendenza, Hegel rigett\u00f2 quelle filosofie che ponevano a fondamento della deduzione logica un atto intuitivo di natura sovra-razionale, e trasform\u00f2 il metodo deduttivo in un procedimento a spirale che giungesse infine a giustificarsi da solo. Veniva cos\u00ec abbandonata la logica classica aristotelica: mentre quest'ultima procedeva in maniera lineare, da A verso B, la dialettica hegeliana procede in maniera circolare: da B fa scaturire C (sintesi), che \u00e8 a sua volta la validazione di A.\nLogica contemporanea.\nNella seconda met\u00e0 del XIX secolo la logica torner\u00e0 a studiare gli aspetti formali del linguaggio, ovvero la logica formale, e a essere trattata con metodi naturalistici da Christoph von Sigwart e Wilhelm Wundt, portando conseguentemente allo sviluppo della logica matematica.\nCon la fisica moderna, avviata dalla meccanica quantistica, si \u00e8 per\u00f2 passati da una logica aristotelica o del \"terzo escluso\", ad una eraclitea (\"antidialettica\") che invece lo include sostituendo il principio di non contraddizione con quello di \"complementare contraddittoriet\u00e0\"; un quanto risulta infatti essere e non essere \"contemporaneamente\" due rappresentazioni opposte di una stessa realt\u00e0: particella ed onda. Concetto che rappresenterebbe il vero paradosso del divenire della realt\u00e0 enunciato in generale da Eraclito quando diceva \u00abnello stesso fiume scendiamo e non scendiamo; siamo e non siamo\u00bb.\nUn ulteriore contributo nell'ambito della logica formale matematica \u00e8 venuto infine da Kurt G\u00f6del, in relazione alle ricerche volte a realizzare il programma di Hilbert, che chiedeva di trovare un linguaggio matematico che potesse provare da solo la propria consistenza o coerenza. Con due suoi famosi teoremi, G\u00f6del dimostr\u00f2 che se un sistema formale \u00e8 logicamente coerente, la sua non contraddittoriet\u00e0 non pu\u00f2 essere dimostrata stando all'interno del sistema logico stesso. Il senso della scoperta di G\u00f6del \u00e8 ancora oggi oggetto di discussione: da un lato si ritiene che il suo teorema abbia definitivamente distrutto la possibilit\u00e0 di accedere a verit\u00e0 matematiche di cui avere assoluta certezza; dall'altro che egli abbia invece positivamente risolto il proposito di Hilbert, anche se per una via opposta a quella da costui immaginata, avendo paradossalmente dimostrato che la completezza di un sistema \u00e8 tale proprio perch\u00e9 non pu\u00f2 essere dimostrata: mentre se, viceversa, un sistema pu\u00f2 dimostrare la propria coerenza, allora non \u00e8 coerente. Lo stesso G\u00f6del era convinto di non avere affatto dissolto la consistenza dei sistemi logici, da lui sempre considerati platonicamente come funzioni reali dotati di pieno valore ontologico, e che anzi il suo stesso teorema di incompletezza aveva una valenza di oggettivit\u00e0 e rigore logico. Oltretutto, egli spiegava, la presenza di un enunciato che affermi di essere indimostrabile all'interno di un sistema formale, significa appunto che esso \u00e8 vero, dato che non pu\u00f2 essere effettivamente dimostrato.\nG\u00f6del interpret\u00f2 i suoi teoremi come una conferma del platonismo, corrente filosofica che affermava l'esistenza di formule vere ma non dimostrabili, e cio\u00e8 l'irriducibilit\u00e0 della nozione di verit\u00e0 a quella di dimostrabilit\u00e0. In accordo con questa filosofia, la sua convinzione era che la verit\u00e0, essendo qualcosa di oggettivo (cio\u00e8 di indipendente dalle costruzioni effettuate nelle dimostrazioni dei teoremi), non pu\u00f2 essere posta a conclusione di alcuna sequenza dimostrativa, ma solo all'origine. Similmente a Parmenide, egli concepiva la logica \"formale\" come unita indissolubilmente a un contenuto \"sostanziale\":"}
{"id": "16532", "revid": "2121414", "url": "https://it.wikipedia.org/wiki?curid=16532", "title": "Recording Industry Association of America", "text": "La Recording Industry Association of America o RIAA (in lingua inglese: \"Associazione Industriale Discografica d'America\") \u00e8 stata fondata nel 1952.\nStoria.\nLa riproduzione di dischi a 78 giri presenta limiti nella riproduzione delle frequenze. La RIAA cre\u00f2 uno standard negli anni '50 per la registrazione e la stampa dei dischi in vinile, e il miglioramento del rapporto segnale/rumore.\nCurva RIAA.\nLa equalizzazione RIAA, anche \"Curva RIAA\", rappresenta lo standard per la registrazione e riproduzione dei dischi in vinile, stabilita dalla Recording Industry Association of America.\nQuesto tipo di equalizzazione si rende necessaria data l'impossibilit\u00e0 fisica di incidere il solco del disco in vinile direttamente col suono del brano musicale registrato: le onde a bassa frequenza, rispetto alle alte, inciderebbero solchi di ampiezza tale da occupare in breve l'intero disco. Si \u00e8 ovviato al problema comprimendo nella fase di incisione le frequenze basse, esaltando al contempo le frequenze alte. In fase di riproduzione viene applicata l'equalizzazione contraria: il risultato finale sar\u00e0 un suono analogo a quello di partenza. Il circuito preposto a questo tipo di equalizzazione \u00e8 un semplice filtro elettrico costituito da resistori e condensatori con valori tali da soddisfare le specifiche di questo standard.\nLa curva RIAA non \u00e8 l'unico standard specifico, esistono anche di altri enti normativi come il Comit\u00e9 Consultatif International des Radiocommunications, la National Association of Broadcasters e il Deutsches Institut f\u00fcr Normung.\nClassifiche e onorificenze.\nLa RIAA pubblica dal 14 marzo 1958 le classifiche con relative vendite di album e singoli premiati con dischi di oro, platino, diamante:\nOnorificenze.\nArtisti premiati per album.\nAlbum con dischi d'oro, platino e diamante:\nArtisti premiati per singoli.\nSingoli con dischi d'oro, platino e diamante:\nAlbum pi\u00f9 venduti.\nNegli USA (al 9 ottobre 2016):\nIn milioni di album\nCritiche e aspetti controversi.\nLa RIAA \u00e8 stata al centro delle controversie sullo sviluppo del \"peer-to-peer\", l'MP3 e la condivisione di file. I suoi tentativi di difendere gli interessi delle major sono stati visti da alcuni come un comportamento lesivo sia nei confronti dei consumatori che degli artisti.\nGli avversari della RIAA affermano che questo gruppo forma un cartello che gonfia artificiosamente e fissa i prezzi dei CD. Questa affermazione sarebbe dimostrata dal fatto che le \"Big Five\" (BMG, EMI, Sony Music, Universal Music e Warner) distribuiscono almeno il 95% di tutti i CD a livello mondiale.\nDal 1988 al 2003, presidente e \"chief executive officer\" della RIAA \u00e8 stata Hilary Rosen che ha aspramente criticato l'uso del \"peer-to-peer\". Sotto la sua direzione, la RIAA ha intrapreso un'aggressiva campagna legale per fermarne la diffusione.\nLa digitalizzazione della musica e la disponibilit\u00e0 di mezzi di comunicazione digitale piuttosto economici, unite alle tecnologie di \"file-swapping\", ha messo in crisi le \"major\" discografiche. Molti credono che queste tecnologie siano in grado di eliminare completamente la distribuzione fisica dei CD musicali, minacciando di fatto l'esistenza di molte aziende che dominano il marketing e la distribuzione nel settore.\nLa RIAA cerca di proteggere i suoi interessi sensibilizzando i politici e formando delle lobby al fine di modificare le leggi sul copyright. Come risultato i membri della RIAA negli U.S.A. hanno ora a disposizione una legislazione speciale che protegge e rinforza il loro modello industriale. Queste leggi le aiutano a citare in giudizio molti \"provider\" e utenti che utilizzano il \"peer-to-peer\".\nLa RIAA \u00e8 diventata il bersaglio di molti cracker a causa della sua impopolarit\u00e0. I loro siti sono ripetutamente violati e cancellati. Molte persone ritengono che la RIAA abbia fatto pochissimo per guadagnarsi le simpatie dei consumatori e alcuni credono che il loro obiettivo fondamentale sia mantenere lo \"status quo\" per evitare la diminuzione dei costi di registrazione e di distribuzione.\nPer questi osservatori, le \"major\" appaiono come una lobby che spende una incredibile quantit\u00e0 di denaro per influenzare i legislatori al fine di promulgare leggi che erodono i diritti di utilizzo di file condivisi al fine di proteggere il copyright (l'accordo sul copyright \u00e8 un accordo che permette agli artisti di evitare la copia preventiva dei loro lavori, un diritto che alcuni pensano sia contrario alle leggi naturali).\nDiverse aziende e oppositori della RIAA hanno dichiarato che il gruppo sta artificiosamente espandendo i suoi membri, elencando compagnie che non ne fanno parte e che non lo desiderano. Il sito Boycott-RIAA.com fondato da Bill Evans, ha fatto notare che sul sito web della RIAA c'\u00e8 una lista dei suoi membri che inizia con la Matador Records e con Lookout Records. Tuttavia, nessuna delle due compagnie \u00e8 membro della RIAA. Mentre per molti Evans \u00e8 una fonte inaffidabile, molte aziende confermano la sua storia.\nLa Matador Records di Patric Armory afferma di non essere membro della RIAA e che non desidera esserlo e che non \u00e8 la prima volta che vengono inseriti in questa lista sul sito della RIAA. Per rimediare alla situazione ha inviato almeno tre \"e-mail\" di sollecito per farsi cancellare da questa lista, ma nessuno gli ha risposto. Armory ha contattato Amy Weiss della RIAA e W. J. Clinton, il segretario delegato alla stampa, ma nuovamente nessuno gli ha risposto. Tuttavia il nome della loro azienda due giorni dopo \u00e8 stato rimosso. Contemporaneamente, Bill Evans ha affermato che il nome della Lookout Record, da loro contattata, era stato aggiunto alla lista.\nLa campagna contro la pornografia infantile nel \"peer-to-peer\".\nIl 6 settembre 2003 la RIAA ha iniziato una campagna contro i programmi \"peer to peer\", dichiarando che essi facilitano la diffusione della pedopornografia. Il presidente della RIAA Cary Sherman ha affermato presso il Senato degli U.S.A. che le reti \"peer to peer\" vengono utilizzate per adescare i bambini. Ha inoltre aggiunto che una percentuale significativa di file disponibili tra i 13 milioni di utenti che usano il \"peer to peer\" al mese sono pornografia e pornografia infantile.\nMolte comunit\u00e0 su Internet hanno interpretato questa azione come un tentativo di screditare le reti P2P, ricordando che in passato i membri della RIAA hanno \"sfruttato\" l'ingenuit\u00e0 dei bambini vendendo della musica incompatibile con la loro et\u00e0. Contro la RIAA \u00e8 stato poi utilizzato un altro argomento in difesa del \"peer to peer\": sia il sistema postale, che le aziende che fabbricano macchine fotografiche, videocamere, caramelle e strade, tutti contribuiscono a diffondere la pornografia infantile, per cui \u00e8 sbagliato discriminare solo tra i network P2P.\nIl processo.\nCome risultato di questa decisione, la RIAA quando vuole citare in giudizio qualcuno lo nomina come \"John Doe\", identificando solo l'indirizzo IP.\nMAFIAA.\nMAFIAA (acronimo di \"Music And Film Industry Association of America\") \u00e8 un termine dispregiativo usato per indicare le aziende riunite nella RIAA e nella MPAA, paragonandole alla mafia.\nTale termine \u00e8 divenuto popolare grazie al sito-burla mafiaa.org, in cui venne dichiarato che: il 1\u00ba aprile 2006, RIAA ed MPAA avevano annunciato la storica decisione di fondersi nella nuova organizzazione, allo scopo di fare fronte comune nella lotta contro la pirateria. Si trattava naturalmente di un pesce d'aprile.\nProbabilmente, il termine MAFIAA era stato lanciato durante una puntata del popolare show \"Real Time With Bill Maher\", trasmesso dalla HBO."}
{"id": "16535", "revid": "287204", "url": "https://it.wikipedia.org/wiki?curid=16535", "title": "Grimod de la Reyni\u00e8re", "text": "Figlio di un appaltatore delle imposte parigino, eredit\u00f2 dal padre, oltre che un formidabile appetito, una colossale fortuna, che gli permise di coltivare la sua passione per la tavola senza restrizioni e per tutta la vita. Di bassa statura, un po' deforme e di spirito pungente, nel 1786 fu radiato dall'ordine degli avvocati per un libello antinobiliare: ci\u00f2 che gli consent\u00ec, insieme con l'amicizia di Cambac\u00e9r\u00e8s, di passare indenne per la tempesta rivoluzionaria. Quotidiano frequentatore dei numerosi ristoranti sorti a Parigi dopo la rivoluzione, ne cur\u00f2 una sorta di \"vademecum\", l\"Almanach des Gourmands\", che pubblic\u00f2 dal 1803 al 1812. Nel 1808 diede alle stampe il \"Manuel des Amphytrions\"\n, trattatello delle buone maniere a tavola."}
{"id": "16542", "revid": "125631254", "url": "https://it.wikipedia.org/wiki?curid=16542", "title": "Pacifico (cantante)", "text": "Biografia.\nDopo il diploma di ragioneria, si laurea in scienze politiche.\nMusicista autodidatta, suona la chitarra e usa il pianoforte per comporre. Alle superiori suona nel gruppo La Goccia. In seguito esplora diversi stili musicali unendosi a formazioni fusion, jazz e rock. Nel 1989 fonda i Rossomaltese, coi quali pubblica due album, \"Santantonio\" e \"Mosche libere\".\nNel 1999 collabora con la regista Roberta Torre alla composizione della colonna sonora del musical cinematografico \"Sud Side Stori\" e dello spettacolo teatrale \"Invece che all'una alle due\", che riscuote un notevole successo al Teatro Stabile di Catania.\nSuccessivamente incide un demo, grazie al quale il produttore artistico Paolo Iafelice (gi\u00e0 collaboratore di Fabrizio De Andr\u00e9 e Vinicio Capossela) lo convince a cantare i brani in prima persona. Adotta quindi il nome d'arte \"Pacifico\" e nel 2001 pubblica l'omonimo album d'esordio \"Pacifico\", che gli varr\u00e0 la targa Tenco come \"Migliore opera prima\", il Premio Grinzane Cavour per il testo del brano \"Le mie parole\", il Premio del critico al P.I.M. (Premio Italiano della Musica) nel 2002 organizzato dal settimanale \"Musica\" di \"La Repubblica\" e da Radio Deejay. Intraprende quindi un tour estivo nel quale si esibisce anche come supporto ad artisti italiani e internazionali, come Daniele Silvestri, Luca Carboni e Cousteau.\nLo stesso anno, Adriano Celentano gli affida il testo del brano \"I passi che facciamo\", dall'album \"Per sempre\".\nNel 2003 \u00e8 presente nella colonna sonora del film \"Ricordati di me\" di Gabriele Muccino con le canzoni \"Il faraone\" e \"Ricordati di me\", con la quale si aggiudica una nomination ai Nastri d'argento nella categoria \"Miglior canzone\". Il singolo \"Ricordati di me\" supera le diecimila copie vendute. Lo stesso anno partecipa al tour di Samuele Bersani come ospite speciale.\nNell'estate dello stesso anno, il video del suo brano \"Gli occhi al cielo\", per la regia di Frankie hi-nrg mc e Laura Chiossone, si aggiudica il Premio videoclip italiano 2003 come \"Migliore realizzazione indipendente ad alto budget\". Il sodalizio fra i due artisti prosegue nell'album \"Ero un autarchico\" di Frankie HI-NRG MC, che duetta con Pacifico nel brano \"Anima nera\".\nNel 2004 partecipa per la prima volta al Festival di Sanremo con il brano \"Solo un sogno\", a cui segue la pubblicazione dell'album \"Musica leggera\", che gli vale una menzione speciale al Premio Lunezia 2005, e che vede, tra gli ospiti, Ivano Fossati nel brano \"A poche ore\".\nIl 27 gennaio 2006 esce il terzo album, \"Dolci frutti tropicali\", lanciato dal singolo \"Dal giardino tropicale\". All'album collaborano diversi artisti, tra cui Samuele Bersani nel brano \"Da qui\", Petra Magoni nel brano \"Caff\u00e8\" e il trombettista Roy Paci nel brano \"L'altalena\". La copertina dell'album si avvale del contributo del fumettista Tanino Liberatore, uno dei fondatori della rivista \"Frigidaire\".\nDal 2006 collabora con Gianna Nannini in veste di autore di diversi brani, tra cui \"Sei nell'anima\".\nNel 2007 partecipa alla trasmissione di Fabio Volo, \"Italo-Francese\" in onda su MTV da Montmartre, eseguendo l'accompagnamento musicale live nel corso di tutte le puntate.\nIl 16 gennaio 2009 esce il quarto album, \"Dentro ogni casa\", anticipato dal singolo \"Tu che sei parte di me\" uscito il 28 novembre 2008. L'album vede la partecipazione di Gianna Nannini nel brano \"Tu che sei parte di me\", di Malika Ayane nel brano \"Verr\u00e0 l'estate\", di Amedeo Pace dei Blonde Redhead alla chitarra nel brano \"Spiccioli\" dell'attore Fabrizio Gifuni in \"Dentro ogni casa\".\nL'11 settembre 2009 esce su iTunes il singolo \"Boxe a Milano\", dedicato al mondo del pugilato degli anni cinquanta nel quale \u00e8 possibile udire in sottofondo la voce narrante di Ottavio Tazzi. Il video, diretto da Andrea Rocchi, \u00e8 diventato un piccolo \"cult\". Partecipa come ospite al variet\u00e0 di Rai 1 \"Grazie a tutti\" dove duetta con Morandi sulle note di \"Stringimi le mani\".\nNel 2010 firma due brani per l'album \"Proxima\" di Anna Oxa.\nNello stesso anno figura tra gli autori del testo del brano \"Oltre le rive\" contenuto nell'album di Zucchero Fornaciari \"Chocabeck\".\nNel 2011 \u00e8 coautore del testo del brano \"Le luci dell'alba\" contenuto nell'album \"RossoNoemi\" di Noemi, mentre proseguono le collaborazioni sia con Antonello Venditti (\"Ti ricordi il cielo\" dell'album Unica) che con Adriano Celentano \"Ti penso e cambia il mondo\" (per l'album Facciamo finta che sia vero).\nIl 27 marzo 2012 esce il quinto album in studio, \"Una voce non basta\", anticipato in radio dal singolo \"L'unica cosa che resta\", scritto ed interpretato dal cantautore in duetto con Malika Ayane.\nIl cd comprende 14 duetti con: N.A.N.O, Cristina Marocco, Musica Nuda, Francesco Bianconi, Dakota days, Raiz, Manupuma, Ana Moura,\nSamuele Bersani, Bud Spencer Bluex Explosion/Frankie Hi NRG, Cristina Don\u00e0 e Manuel Agnelli con cui interpreta \"In cosa credi\".\nIl 24 settembre 2013 pubblica un EP dal titolo \"In cosa credi\", composto da otto brani, sette dei quali sono inediti scartati dai precedenti album. L'ottavo brano \u00e8 una rivisitazione della title track.\nNel 2016 scrive per Giorgia il brano \"Sempre si cambia\" contenuto nell'album di successo \"Oronero\" della cantante.\nNel 2018 torna per la seconda volta al Festival di Sanremo, accompagnando Ornella Vanoni e Bungaro, con il brano \"Imparare ad amarsi\", classificandosi al quinto posto finale.\nNel 2021 \u00e8 nuovamente al Festival di Sanremo, con il brano fuori concorso interpretato da Ornella Vanoni \"Un sorriso dentro al pianto\", composto in collaborazione con Francesco Gabbani e la stessa Vanoni. Nello stesso anno, torna a collaborare con Francesco Gabbani nella composizione del singolo \"Spazio tempo\", sigla della serie televisiva \"Un professore\" in onda su Rai 1.\nVita privata.\nDa alcuni anni \u00e8 residente a Parigi con la compagna, l'attrice e cantante Cristina Marocco, che nel novembre 2011 l'ha reso padre di Thomas Riccardo."}
{"id": "16570", "revid": "439868", "url": "https://it.wikipedia.org/wiki?curid=16570", "title": "Cappelletti", "text": "I cappelletti sono un formato di pasta all'uovo ripiena tradizionale cos\u00ec chiamati per la forma caratteristica che ricorda un cappello. Si ottengono tagliando la sfoglia di pasta in quadrati, al centro dei quali viene posto il ripieno. La pasta viene quindi piegata in due a triangolo, unendo poi, sovrapponendole, due estremit\u00e0 .Vengono serviti tradizionalmente in brodo di carne. \nRispetto ai tortellini, hanno una diversa forma, maggiori dimensioni, pasta pi\u00f9 spessa e ripieno differente.\nLe origini della ricetta, molto diffusa su base territoriale, sono antiche, tradizionalmente e storicamente legate all'Emilia-Romagna e alle Marche . Da queste aree si \u00e8 poi diffusa, nel corso dei secoli, diventando un piatto tipico in varie citt\u00e0. Alcune fonti recenti indicano specificamente l\u2019area nel triangolo Cesena-Ferrara-Reggio Emilia come luogo d\u2019origine, altre riportano le Marche come una terra in cui i cappelletti sono di antica tradizione.\nZone di produzione.\nEmilia.\nUn primo riferimento a questa preparazione culinaria si potrebbe forse trovare legato a Ferrara, in un testo risalente al 1556 del Messisbugo, gi\u00e0 cuoco di corte estense con Alfonso I d'Este all'inizio del XVI secolo. La ricetta tradizionale dei cappelletti prevede, tra gli ingredienti del ripieno (\"bat\u00f9\") carni di pollo, maiale, vitello o manzo (oltre a guanciale e cotechino), parmigiano, uova e noce moscata. Per la pasta sfoglia non ci sono particolari differenze rispetto a quella preparata per tutti gli altri tipi di pasta ripiena. \nNel ferrarese si distinguono i \"capl\u00ect\", con ripieno di carne e formaggi, da consumare in brodo, e i \"capl\u00e0z\", pi\u00f9 grandi con ripieno a base di zucca, da consumare asciutti con rag\u00f9 o burro e salvia. \nI cappelletti sono tradizionali anche a Reggio Emilia e Parma, specialmente durante le feste natalizie. Il tipo reggiano \u00e8 a forma di piccolo cappello o somigliante ad un anellino (diverso dai cappelletti di Parma, conosciuti anche come anolini, con ripieno simile).\nRomagna.\nI cappelletti sono il piatto d'elezione per le grandi feste in Romagna. Il \"Cucinario di un'antica famiglia nobiliare di Lugo\", scritto dal conte Giovanni Manzoni, ne cita sette ricette diverse.\nChiamati \"capl\u00e9t\" in romagnolo, seguono ricette leggermente diverse nel ripieno (\"compenso\") generalmente a base di formaggio e ricotta, speziati con noce moscata e scorza di limone grattugiata, in qualche caso con aggiunta di petto di cappone, o altra carne. Nel faentino hanno un ripieno (\"e' pin\" o \"e' bat\u00f9\") di formaggi morbidi, parmigiano, noce moscata e senza alcun tipo di carne e si consumano in brodo esclusivamente di pollo. Nell'imolese invece il ripieno \u00e8 a base di carne. La sfoglia viene tagliata in quadrati di circa 5\u00a0cm di lato; in ciascuno di essi viene inserito un cucchiaio di ripieno. Vengono gustati in brodo di carne. \u00c8 buona norma non prelevarli subito dalla pentola: vanno lasciati a bagno per qualche minuto affinch\u00e9 assorbano bene il brodo.\nPellegrino Artusi, originario di Forlimpopoli, nel suo \"La scienza in cucina e l'arte di mangiar bene\", riporta la ricetta n. 7: \"Cappelletti all'uso di Romagna\", con ripieno a base di ricotta (o ricotta e raviggiolo), petto di cappone o lombata di maiale, da cuocere nel brodo di cappone. \nMarche e Umbria.\nIn tutte le Marche e in Umbria i cappelletti sono considerati pasta tradizionale tipica. Mentre i tortellini in alcune aree marchigiane sono giunti solo nel dopoguerra, i cappelletti sono da sempre preparati in casa in tutta la regione, specialmente nell'area settentrionale, linguisticamente e culturalmente pi\u00f9 vicina alla Romagna. Nelle ricette marchigiane, il ripieno \u00e8 a base di carni stufate comprensive degli \"odori\" sedano, carota e poca cipolla, passati al tritacarne, a cui a volte vengono aggiunti anche uova crude, formaggio stagionato grattugiato, noce moscata e scorza di limone grattugiata. Alcune ricorrenze annuali, come i grandi pranzi di Natale, prevedono come primo piatto tradizionale i cappelletti in brodo. \nIn Umbria i cappelletti in brodo di cappone sono considerati il piatto tipico anche il giorno di Capodanno. A differenza della Romagna, dove il ripieno \u00e8 confezionato con formaggi, la ricetta umbra prevede in aggiunta carne mista: di vitello, di tacchino o pollo e lombo di maiale.\nI cappelletti asciutti, con rag\u00f9 di carne o altra salsa, sono una creazione recente."}
{"id": "16571", "revid": "121836020", "url": "https://it.wikipedia.org/wiki?curid=16571", "title": "Manfrigoli", "text": "I manfrigoli, monfettini o mondellini sono una tipo di pasta fatta a mano, molto minuta, ricavata da un impasto con o senza uova, in forma di cubetti irregolari ricavati triturandola col coltello o la lunetta, oppure - secondo un procedimento pi\u00f9 antico - granellini ottenuti soffregandola tra le mani, da cui il termine (dal latino \"manus\" e \"frico)\". Vengono generalmente cotti in brodo. \nIn Romagna e nel pesarese erano un alimento povero, di pasta senza uova, e venivano spesso cotti in brodo matto, cio\u00e8 fatto con un battuto di lardo e odori, senza carne; erano anche il piatto canonico della cena funebre, al ritorno dalle esequie. Sebbene siano piuttosto in disuso oggi, una delle preparazioni rimaste popolari a Cervia, Cesenatico e Rimini \u00e8 costituita dai \"monfettini in brodo di seppia\".\nA Imola sono chiamati \"mondellini\" o \"mondelli pesti\" (\"mundl\u00e9/mundl\u00e9n\" in dialetto). A Bagnacavallo e Lugo, in provincia di Ravenna, sono chiamati \"monfettini\" o \"manfettini\", nell'area di Cesena \"mofrigoli\", nel pesarese sono conosciuti di pi\u00f9 come \"sfregoli\" (in dialetto \"maranf\u00ecghle)\".\nNon vanno confusi con le manfrigole, sorta di crespelle tipiche della Valtellina, mentre in Umbria, e in particolare a Narni, con la parola \"manfricoli\" si intende un tipo di pasta simile alle tagliatelle spesse, fatti con farina di grano duro senza uovo.\nProdotti gastronomici simili.\nIn Ungheria esistono tre tipi di pasta molto simili ai manfrigoli romagnoli"}
{"id": "16572", "revid": "709565", "url": "https://it.wikipedia.org/wiki?curid=16572", "title": "Passatelli", "text": "I passatelli sono una minestra tradizionale della Emilia-Romagna, in particolare della Romagna, della provincia di Pesaro e Urbino, e di parte della Provincia di Perugia.\nOrigini.\nIl piatto, che \u00e8 descritto nel ricettario dell'Artusi, discende probabilmente dalla \"tardura\" (conosciuta anche come \"stracciatella\"), minestra di uova, formaggio e pangrattato ricordata dal forlivese Michele Placucci.\nPreparazione.\nMescolando uovo, pane grattugiato, formaggio parmigiano (o anche formaggio di fossa) grattugiato, noce moscata, scorza di limone si ottiene un composto dal quale, schiacciandolo con un apposito disco metallico forato dotato di manici (\"ferro dei passatelli\") , si ricavano dei cilindretti incurvati, che vengono poi cotti nel brodo di cappone o di pollo ma anche di manzo; altre varianti prevedono l'uso del brodo di pesce.\nVista la difficile reperibilit\u00e0 del \"ferro\", si utilizza molto spesso uno schiacciapatate a fori larghi, e solo con questo strumento si possono ottenere passatelli molto lunghi, pi\u00f9 adatti, ad esempio, ad essere serviti asciutti. Diversi chef e ristoratori infatti li propongono non pi\u00f9 solamente in brodo ma anche asciutti secondo le ricette pi\u00f9 disparate, ad esempio con il tartufo, con i funghi porcini, con i frutti di mare, o semi-asciutti con una fonduta profumata."}
{"id": "16573", "revid": "1843814", "url": "https://it.wikipedia.org/wiki?curid=16573", "title": "Piadina romagnola", "text": "La piadina romagnola, tradizionalmente piada, \u00e8 un prodotto alimentare composto da una sottile focaccia di farina di grano, strutto o olio di oliva, bicarbonato o lievito, sale e acqua, che viene tradizionalmente cotta su un disco di terracotta, detto \"teglia\" (\"t\u00e9gia\" in romagnolo) o testo (\"t\u00ebst\"), ma oggi pi\u00f9 comunemente viene cotta su piastra di metallo oppure su lastra di pietra refrattaria. \u00c8, per dirla con Giovanni Pascoli, \u00abil pane, anzi il cibo nazionale dei Romagnoli\u00bb.\nOrigini.\n Fin dagli antichi Romani ci sono tracce di questa forma di pane. La prima testimonianza scritta della piadina risale all'anno 1371, quando nella \"Descriptio Romandiolae\", il cardinal legato Anglico de Grimoard, ne descrive la ricetta: \"Si fa con farina di grano intrisa d'acqua e condita con sale. Si pu\u00f2 impastare anche con il latte e condire con un po' di strutto\". \nUna forma antica di piada \u00e8 anche una focaccia a base di farina di ghianda e altre farine povere in uso anticamente nel Montefeltro.\nEtimologia.\n\"Piada\" (localmente \"pi\u00ea\", \"pi\u00e8da\", \"pjida\") deriva dal latino medievale \"pl\u00e0dena\" o \"pl\u00e0tena\", da \"plathana\", a sua volta dal greco \u03c0\u03bb\u03ac\u03b8\u03b1\u03bd\u03bf\u03bd \"pl\u00e1thanon\" \"piatto lungo, teglia\". La parola \"piada\" \u00e8 attestata fin dal XVI secolo (Bembo, col significato di \"piattello\").\nLa prima italianizzazione del termine dialettale romagnolo nella forma \"piada\" \u00e8 dovuta a Giovanni Pascoli. Negli anni cinquanta e sessanta del Novecento era utilizzato, nell'italiano parlato dai romagnoli, il termine \"pizza\" (mentre la pizza vera era chiamata \"pizza napoletana\"). All'inizio degli anni settanta divenne invece prevalente l'uso del diminutivo piadina. \nTipologia e preparazione.\nIn Romagna sono diffusi due tipi ben distinti di piadine tradizionali: la \"piadina romagnola\", tipica del Forlivese, del Cesenate e del Ravennate, pi\u00f9 spessa, e la \"piadina romagnola alla riminese\", pi\u00f9 sottile, con unico riconoscimento IGP.\nPiadina romagnola.\nTradizionalmente (fino agli anni quaranta del Novecento) era fatta solo con farina di frumento, strutto, sale ed acqua. Lo spessore era 1,5-2 cm e il diametro superava i 40 cm: le grandi dimensioni erano legate al fatto che le famiglie erano mediamente composte da una decina di persone. Non si usavano lieviti, oppure si utilizzava una piccola quantit\u00e0 di lievito madre, lo stesso usato per il pane. Veniva cotta su teglie fabbricate da artigiani di Montetiffi, ottenute dalla cottura in antichi forni a legna di un miscuglio di due diverse argille reperite nella zona, assumendo un caratteristico colore marrone-grigiastro.\nDagli anni cinquanta in poi le dimensioni e lo spessore si ridussero a 25-30 cm e 0,5-1 cm rispettivamente. Si pass\u00f2 a usare teglie di terracotta comune, fabbricate da varie fornaci del territorio, ma la cottura in terracotta era possibile solo su fuoco di fascine, o sulla \"cucina economica\" (che sostitu\u00ec la \"rola\"), poich\u00e9 si richiede una fiamma che lambisca tutta la superficie inferiore. Dagli anni sessanta si diffusero teglie in ghisa o ferro o alluminio che, avendo una maggiore conducibilit\u00e0, potevano essere usate sopra la fiamma del gas, consentendo la cottura della piada in qualunque cucina. Venne anche introdotto, per renderla pi\u00f9 soffice, friabile e conservabile, un agente lievitante, che inizialmente era bicarbonato di sodio, e in seguito il lievito comunemente usato per i dolci (a base di pirofosfato di sodio).Per evitare che, nel corso della cottura, si formino all'interno bolle di vapore, la piadina viene perforata inizialmente con una forchetta in pi\u00f9 punti. Se ben cotta, deve presentare le caratteristiche chiazze color mattone e mai nere. Dopo la cottura, per qualche minuto deve disperdere umidit\u00e0 dall'interno, perci\u00f2 va tenuta verticalmente ben esposta all'aria, spesso in apposite rastrelliere in legno. \nLa piadina romagnola varia leggermente da zona a zona. Nel Forlivese e nel Cesenate \u00e8 spessa ed \u00e8 pi\u00f9 grande rispetto alla variante imolese (la quale \u00e8 grossa e piccola, ampia come una mano aperta).\nPiadina romagnola alla riminese.\nIn provincia di Rimini \u00e8 tipica una piadina molto diversa, senza lievito, molto sottile (2-3 mm) e flessibile, cos\u00ec da poter essere piegata su s\u00e9 stessa. In cottura forma delle bolle che, alla fine, lasciano i caratteristici \"occhi\". A differenza del tipo romagnolo forlivese e ravennate, che deve asciugare molto, la riminese deve trattenere una certa umidit\u00e0 interna, e appena cotta viene appoggiata sul tagliere o anche ammucchiata.\nUso e diffusione.\nPu\u00f2 essere mangiata come pane per accompagnare varie pietanze nel corso dei pasti principali. Inoltre, farcita in vario modo, si presta a spuntini o \u00e8 consumata come cibo di strada. Tradizionalmente viene tagliata in \"quadretti\" (spicchi) che tipicamente sono 4, ma possono essere anche 6 o 8 (se la piada non \u00e8 molto grande, anche in due met\u00e0) e farcita con salumi (prosciutto, salame, coppa, coppa di testa) o formaggio squacquerone o salsiccia cotta alla brace o alla piastra (spesso unendo cipolla arrostita) o con fette di porchetta. Nel riminese \u00e8 tradizionale l'abbinamento piada e \"sardoncini\" (alici a scottadito) con radicchio e cipolla.\nLa piadina, sia nella tipologia romagnola che riminese, si prepara in casa, o la si acquista nei caratteristici chioschi dove le \"piadinare\" la stendono e cuociono al momento, vendendo sia piade vuote che farcite, disponendo anche di sedie e qualche tavolo per il consumo sul posto (ma non \u00e8 autorizzato il servizio). I chioschi, presenti in gran numero nelle citt\u00e0 della Romagna, sono colorati a bande verticali, con colori standardizzati per le varie localit\u00e0, con il bianco come la tinta di base. \nMolte trattorie o ristoranti romagnoli servono la piadina come pane. \nPiadina industriale a lunga conservazione.\nA partire dagli ultimi decenni del XX secolo alcune industrie hanno messo in commercio imitazioni, precotte e a lunga conservazione, distribuite nei supermercati di tutta Italia; generalmente tendono ad avvicinarsi alla tipologia riminese, pi\u00f9 adatta alla lunga conservazione. Per questi prodotti \u00e8 stato istituito un disciplinare IGP, che garantisce specifici requisiti. Tuttavia si tratta di prodotti molto lontani, dal punto di vista organolettico, dalla piadina tradizionale cotta al momento, in casa o nei chioschi.\nCrescione.\nIl \"crescione\" o anche \"cassone\" (nel riminese) o \"calzone\" (nell'imolese), in romagnolo \"cars\u00f3n, cuns\u00f3n o cas\u00f2un\", \u00e8 una tipica preparazione derivata dalla piadina. La sfoglia \u00e8 molto pi\u00f9 sottile (circa 4 mm, senza differenze evidenti fra l'area riminese e il resto della Romagna); prima della cottura viene farcita, ripiegata e chiusa a mezzaluna saldando bene i bordi con una pressione. La farcitura tradizionale \u00e8 di erbe di campo (condite con aglio, olio, sale e pepe, prima lessate, oppure crude e tritate molto fini). Tradizionalmente si usano, raccogliendole spontanee nei campi e nelle zone incolte, \"rosole\" (rosolaccio), \"scarpegn\" (crespigno), e altre. Pi\u00f9 spesso si usano spinaci, bietole (spesso foglie di barbabietola da zucchero staccate qua e l\u00e0 nella coltivazione) e cicoria, variamente miscelati fra loro.\nAltri ripieni, non tradizionali ma oggi usati, soprattutto nei chioschi, sono: zucca e patate, patate e salsiccia, \"fric\u00f2\" (miscuglio di melanzane, zucchine, cipolle, peperoni, pomodori cotti in olio d'oliva), mozzarella e pomodoro, prosciutto cotto e mozzarella.\nDenominazione di Indicazione Geografica Protetta (IGP).\nCon il \"Regolamento 1174 del 24 ottobre 2014\", pubblicato in data 4 novembre 2014 sulla Gazzetta ufficiale dell'Unione europea \u00e8 stata registrata come Indicazione geografica protetta la piadina romagnola / piada romagnola anche nella variante \"alla Riminese\" con ambito territoriale esteso alle intere province di Rimini, Forl\u00ec-Cesena, Ravenna e alla parte della provincia di Bologna a est del fiume Sillaro, come attestato nel disciplinare che ne stabilisce le caratteristiche.\nIl simbolo dell'IGP \u00e8 rappresentato dall\u2019immagine stilizzata di un gallo e di una spiga di grano.\nAltre tipologie.\nNelle zone prossime al confine marchigiano (Montefeltro) \u00e8 diffusa la \"piada sfogliata\", somigliante alla crescia urbinate. L'impasto viene suddiviso in porzioni che vanno stese e unte di strutto in superficie, poi arrotolate e attorcigliate a chiocciola; stendendo infine la piada, questa mantiene internamente vari strati, separati da veli di strutto, assumendo consistenza sfogliata dopo la cottura. \nPiadina realizzata usando frammenti di ciccioli (solitamente avanzi) al posto dello strutto.\nPiadina di tipo lievitato (lievito madre) ricoperta di foglie di noce o castagno e cotta sotto la cenere calda. In uso fino agli anni Cinquanta del Novecento, quando ancora molte case avevano l\"'arola\". \nAntica piadina povera; era ottenuta semplicemente unendo alla farina l'acqua di cottura, appositamente conservata dai giorni precedenti, del cotechino, ricca di grasso, salata e pepata, senza dover aggiungere altri ingredienti.\nAntica piadina povera, realizzata con farina di granoturco.\nA Forl\u00ec, in occasione della festa della Madonna del Fuoco, patrona della citt\u00e0, \u00e8 tradizione preparare una torta chiamata \"piadina della Madonna del Fuoco\" o \"pane della Madonna del Fuoco\". Gli ingredienti tradizionali risultano: farina, latte, zucchero, burro oppure olio extravergine di oliva, lievito di birra e - particolarit\u00e0 - semi di anice."}
{"id": "16574", "revid": "1632387", "url": "https://it.wikipedia.org/wiki?curid=16574", "title": "Tortellini", "text": "I tortellini sono una pasta all'uovo ripiena, tipica di Bologna e di Modena.\nOrigini.\nIl nome \"tortellino\" deriva dal diminutivo di tortello, dall'italiano torta.\nLe prime tracce del tortellino risalgono ad una pergamena del 1112, oltre che ad una bolla di Papa Alessandro III del 1169.\nI tortellini in brodo sono spesso serviti nel men\u00f9 di Natale. Lo storico bolognese Alessandro Cervellati riferisce che questa tradizione a Bologna risale al XII secolo.\nLe prime ricette di cui si ha traccia scritta risalgono al secolo XIV. In un libro di cucina si trova la ricetta dei \"torteleti di enula\", in un altro si trova la ricetta dei \"tortelli di bronza\", entrambi con il ripieno di carne.\nUna testimonianza del ripieno di carne ci giunge dal secolo XV, quando il cuoco Maestro Martino descrive dettagliatamente la preparazione del ripieno di carne di un particolare raviolo atto ad essere preparato in tempo di carne, ossia quel periodo dell'anno in cui era concessa, da regole religiose, l'assunzione di carne.\nUn'altra testimonianza arriva dal cuoco Bartolomeo Scappi che nel XVI secolo cita una ricetta per fare i \"tortelletti\", chiamati dal vulgo \"annolini\".\nNel libro \"L'economia del cittadino in villa\" di Vincenzo Tanara del 1664 si menzionano degli \u00abanolini, \u00f2 vogliam dir tortellini cotti in butiro\u00bb.\nIl men\u00f9 del pranzo natalizio del 1708 dei monaci del monastero di San Michele in Bosco a Bologna riporta una \"minestra di tortellini\".\nDurante il Settecento si diffuse l'abitudine di inserire tra gli ingredienti del ripieno dei tortellini il midollo di bue, come testimoniato da una ricetta di Alberto Alvisi, cuoco del vescovo di Imola, il cardinale Barnaba Chiaramonti (poi papa Pio VII). Ancora nel 1842 il viaggiatore e bibliografo francese Val\u00e9ry Pasquin annotava un ripieno di \u00absego di bue macinato, tuorli d'uovo e parmigiano\u00bb. Tale pratica scomparve nella prima met\u00e0 del Novecento.\nL'uso della mortadella e del prosciutto nel ripieno dei tortellini \u00e8 testimoniato a partire dall'XIX secolo, nella ricetta riportata da Pellegrino Artusi suo manuale \"La scienza in cucina e l'arte di mangiar bene\".\nLeggenda.\nSull'origine di questo piatto esistono diverse leggende. Una tra queste fa nascere questo piatto a Castelfranco Emilia, paese storicamente conteso fra Bologna e Modena, ad opera del proprietario della locanda \"Corona\", il quale, sbirciando dal buco della serratura della stanza di una nobildonna sua ospite e rimasto tanto colpito dalla bellezza del suo ombelico, volle riprodurlo in una preparazione culinaria.\nUn'altra variante della storia trae spunto dalla \"Secchia rapita\" del Tassoni e racconta di come ai quei tempi, una sera dopo una giornata di battaglia tra bolognesi e modenesi, Venere, Bacco e Marte trovarono ristoro presso la locanda \"Corona\" a Castelfranco Emilia. La mattina seguente Marte e Bacco si allontanarono dalla locanda lasciando Venere dormiente; questa, al risveglio, chiam\u00f2 qualcuno e il locandiere che accorse la sorprese discinta e rimase tanto impressionato dalle sue splendide forme che tornato in cucina con ancora in testa ci\u00f2 che aveva visto, strapp\u00f2 un pezzo di sfoglia, lo riemp\u00ec e ripieg\u00f2 dandogli la forma dell'ombelico della dea.\nLe ricette.\nIl 7 dicembre 1974 la \"Confraternita del Tortellino\" e l\"'Accademia italiana della cucina\" depositarono presso la Camera di Commercio Industria Artigianato e Agricoltura di Bologna la ricetta del ripieno dei tortellini, che prescrive, dentro a una sfoglia di farina e uova di 6/10 di mm, un ripieno preparato con lombo di maiale, prosciutto crudo, mortadella di Bologna, Parmigiano-Reggiano, uova e noce moscata. I tortellini, secondo la tradizione emiliana, vanno cotti e mangiati rigorosamente in un buon brodo di carne di manzo e di cappone o gallina. \u00c8 da evitare la cottura dei tortellini in acqua, poich\u00e9 in questo caso buona parte del gusto del ripieno si diluisce e si perde nella stessa, rendendo molto meno gustosa la pietanza.\nNella zona della bassa mantovana al confine con il reggiano i tortellini, nelle feste pi\u00f9 importanti e nelle famiglie di origine contadina, vengono cotti in un brodo di gallina o cappone e poi serviti in una scodella con poco brodo con l'aggiunta del Lambrusco (vino rosso frizzante): questa variante tradizionale \u00e8 chiamata \"Bevr'in vin\".\nUna ricetta diffusasi a partire dagli anni Settanta \u00e8 il timballo di tortellini, che si ottiene dalla cottura al forno dei tortellini mescolati con altri ingredienti (besciamella, rag\u00f9, Parmigiano Reggiano) e avvolti in pasta bris\u00e9.\nFormati simili.\nNella provincia di Verona esiste una variante, che cambia il ripieno e leggermente la forma ed il taglio della sfoglia: Tortellini di Valeggio sul Mincio. L'uso \u00e8 di mangiarli asciutti con burro e salvia, senza il brodo. Sono inseriti nell'elenco dei prodotti agroalimentari tradizionali del Veneto.\nNelle Marche e in Romagna \u00e8 diffusa una variante di maggiori dimensioni, chiamata cappelletti, con una forma simile sebbene chiusi diversamente, ed un ripieno che pu\u00f2 essere sia a base di carne (nelle Marche), che a base di ricotta (in Romagna).\nA Bologna, Reggio Emilia, Ferrara e Mantova esistono poi formati simili con ripieno di magro ancora pi\u00f9 grandi dei cappelletti: i tortelloni con ripieno di ricotta, Parmigiano-Reggiano e prezzemolo (a Modena e Bologna), i cappellacci e tortelli di zucca (a Ferrara, Reggio Emilia e Mantova).\nAll'estero.\n\u00c8 possibile reperire tortellini confezionati in ogni parte del mondo, soprattutto dove le comunit\u00e0 italiane hanno una certa importanza.\nIn Italia ma anche e soprattutto all'estero, dove sono molto conosciuti e considerati simbolo del Bel Paese, vengono utilizzati spesso per preparazioni che non hanno nulla di tradizionale, come nelle immagini seguenti.\nRiconoscimenti.\nLa regione Emilia-Romagna ha registrato fra i prodotti agroalimentari tradizionali italiani il Tortellino, il cui disciplinare di produzione vale per la provincia di Modena, e il Tortellino di Bologna, il cui disciplinare si applica alla citt\u00e0 metropolitana di Bologna.\nLa regione Veneto ha invece inserito nell'elenco i tortellini di Valeggio sul Mincio.\nGiornata Nazionale dei Tortellini.\nAnche i tortellini hanno una loro giornata celebrativa: il 13 febbraio si celebra infatti il \"National Tortellini Day\" ."}
{"id": "16587", "revid": "2", "url": "https://it.wikipedia.org/wiki?curid=16587", "title": "Altopiano Carsico", "text": ""}
{"id": "16595", "revid": "1884099", "url": "https://it.wikipedia.org/wiki?curid=16595", "title": "Filosofia continentale", "text": "Con l'espressione filosofia continentale ci si riferisce generalmente ad una moltitudine di correnti filosofiche del XX secolo quali la psicoanalisi (in particolare Sigmund Freud), e il marxismo, la fenomenologia, l'esistenzialismo (in particolare Martin Heidegger), il post-strutturalismo e post-modernismo, decostruzionismo, la teoria critica come quella della Scuola di Francoforte. Ci sono differenze talmente grandi tra queste scuole, che sembra impossibile individuare una linea generale condivisa da tutte, che sarebbe la caratteristica principale della filosofia continentale.\nDescrizione.\nLe correnti continentali sono cos\u00ec chiamate perch\u00e9 si sono sviluppate soprattutto sul continente europeo, specialmente in Germania e Francia, mentre in Inghilterra e negli Stati Uniti si \u00e8 sviluppata la cosiddetta filosofia analitica.\nLa differenza principale tra le due correnti sarebbe che la filosofia analitica \u00e8 piuttosto basata su un'analisi logica che si concentra sui dettagli, mentre la filosofia continentale si occuperebbe di teorie di portata generale, di concetti di pi\u00f9 vasta comprensivit\u00e0 (ad es. \"il senso della vita\") e dei rapporti interpersonali (il rapporto con \"l'Altro\", il ruolo dell'Uomo nella societ\u00e0) e sarebbe pi\u00f9 cauta nell'accettare le conclusioni degli scienziati.\nRecentemente \u00e8 stato messo in dubbio che vi siano effettivamente grandi differenze tra le due correnti. Si tratterebbe piuttosto di una esagerazione che si concentra sulle posizioni estreme nei due campi.\nVisto che l'origine della filosofia analitica \u00e8 situata proprio sul continente, con Frege, Ludwig Wittgenstein, Rudolf Carnap, il positivismo logico del circolo di Vienna, l'empirismo logico di Berlino e la logica polacca, la distinzione geografica sembra non essere molto rilevante."}
{"id": "16596", "revid": "1996533", "url": "https://it.wikipedia.org/wiki?curid=16596", "title": "Filosofia analitica", "text": "Con l'espressione filosofia analitica ci si riferisce ad una corrente filosofica sviluppatasi a partire dagli inizi del XX secolo, per effetto soprattutto del lavoro di Gottlob Frege, Bertrand Russell, George Edward Moore, dei vari esponenti del Circolo di Vienna e di Ludwig Wittgenstein. Per estensione, ci si riferisce a tutta la successiva tradizione filosofica influenzata da questi autori, prevalente nel mondo anglofono (Regno Unito, Stati Uniti, Canada, Australia), ma attiva anche in molti altri paesi.\nOrigini.\nAlla fine del XIX secolo, Gottlob Frege ed altri portarono ad un notevole avanzamento nel campo della logica. L'idea fondamentale del movimento del circolo di Vienna era di applicare questo nuovo metodo logico, detto positivismo logico, ai tradizionali problemi filosofici. I risultati di questo metodo sono controversi, tuttavia \u00e8 innegabile che tale tentativo abbia portato importanti ripercussioni e sviluppi in una serie di campi, quali ad esempio l'informatica e lo studio del linguaggio nei suoi vari aspetti: sintassi, semantica, pragmatica.\nTra gli altri assunti del positivismo logico si possono ricordare la concezione della filosofia come uno strumento d'indagine che possa emendare il linguaggio dalle sue ambiguit\u00e0, dalle sue intrinseche contraddizioni e perplessit\u00e0, proponendosi come un metodo teso a disvelare l'origine di alcuni problemi \"filosofici\" da un utilizzo idiosincratico delle forme linguistiche.\nLa filosofia analitica dopo gli inizi.\nSe il positivismo logico aveva tratto ispirazione dalle tesi sostenute da Ludwig Wittgenstein nel suo \"Tractatus\", \u00e8 possibile legare lo sviluppo della filosofia analitica alle revisioni e agli sviluppi cui Wittgenstein stesso sottopose la propria prima filosofia, suggestioni raccolte ed elaborate in seguito da altri pensatori. La filosofia del tardo Wittgenstein non adotta i medesimi strumenti dei neopositivisti \u2013 l'analisi logica ed il metodo scientifico \u2013 ma piuttosto si concentra sugli scopi e i diversi contesti reali di utilizzo del linguaggio.\nLa filosofia analitica delle origini e il positivismo logico condividevano un generale atteggiamento anti-metafisico, centrato per il secondo sul principio di verificazione. I filosofi Karl Popper con il suo falsificazionismo gi\u00e0 dal 1934, e George Edward Moore in un articolo pubblicato nel 1938, considerarono il principio verificazionista ideato dai neopositivisti come esso stesso una teoria metafisica, ovvero un assunto passibile delle medesime critiche che il Circolo di Vienna rivolgeva alla quasi totalit\u00e0 delle filosofie classiche.\nSul piano dell'analisi del linguaggio quindi, la filosofia analitica sposter\u00e0 la propria ricerca principalmente sugli aspetti propri di ogni forma di asserzione linguistica \u2013 rinunciando quindi al progetto neopositivista di costruire un linguaggio formalizzato su basi puramente logiche \u2013 e concentrando l'attenzione sull'uso reale del linguaggio, cos\u00ec come viene suggerito dal Wittgenstein della teoria dei giochi linguistici.\nIl metodo.\nCi\u00f2 che contraddistingue la filosofia analitica non \u00e8 un insieme di tesi ma piuttosto un metodo, o uno stile, filosofico. In particolare, possiamo individuare quattro elementi caratterizzanti. Il primo \u00e8 il valore dell'argomentazione. Quando si presenta una tesi si deve sostenerla attraverso un argomento, si devono rendere esplicite le ragioni a favore (ed eventualmente contro) ci\u00f2 che si afferma. Affinch\u00e9 tesi ed argomenti possano essere valutati \u00e8 fondamentale usare la massima chiarezza possibile, ad esempio dando delle definizioni di tutti i termini non di uso comune. Il secondo \u00e8 l'utilizzo di tecniche di logica formale nell'esposizione della teoria. Ad esempio, il linguaggio modale (della possibilit\u00e0 e della necessit\u00e0) viene analizzato attraverso la semantica dei mondi possibili sviluppata, fra gli altri, da Ruth Barcan Marcus e Saul Kripke. Il terzo elemento \u00e8 il rispetto per i risultati delle scienze naturali.\nNon tutti i filosofi analitici lavorano su problemi che sono vicini a quelli trattati dalle scienze naturali, bench\u00e9 molti lo facciano. Ma \u00e8 generalmente accettato che non \u00e8 lecito per un filosofo contraddire risultati ampiamente accettati nelle scienze naturali, a meno di non fornire in effetti un argomento di valore scientifico a sostegno del proprio rifiuto. Infine, viene spesso messo in rilievo il valore del senso comune. \nIl rapporto con la filosofia continentale.\nLa filosofia analitica \u00e8 talvolta contrapposta alla filosofia continentale, termine con cui ci si riferisce a movimenti come l'idealismo tedesco, il Marxismo, la psicoanalisi, l'esistenzialismo, la fenomenologia, l'ermeneutica ed il Post-strutturalismo. Ad ogni modo, non mancano i tentativi di sintesi tra le due impostazioni filosofiche (ad esempio quelli di Hilary Putnam e Richard Rorty)."}
{"id": "16598", "revid": "767487", "url": "https://it.wikipedia.org/wiki?curid=16598", "title": "August von Pelzeln", "text": ""}
{"id": "16601", "revid": "114587973", "url": "https://it.wikipedia.org/wiki?curid=16601", "title": "Jan de Weryha-Wysocza\u0144ski", "text": "Nel 1976 si diploma in scultura, presso l'accademia dell'arte di Danzica.\nNel 1981 si trasferisce ad Amburgo. \nNel 1998 \u00e8 il vincitore del Prix d\u01d4 Jury al Salon de Printenps '98 in Lussemburgo. Nel 1999 riceve l'incarico per il monumento in ricordo dei deportati della rivolta di Varsavia nel 1944 per il campo di concentramento di Neuengamme.\nCollegamenti esterni.\nSito dell'artista: http://www.de-weryha-art.de"}
{"id": "16602", "revid": "466539", "url": "https://it.wikipedia.org/wiki?curid=16602", "title": "Ho Chi Minh", "text": "Fondatore nel 1941 del movimento Viet Minh (\"Lega per l'indipendenza del Vietnam\"), nel 1945 traghett\u00f2 il paese verso l'indipendenza, venendo acclamato presidente della Repubblica Democratica del Vietnam. Guid\u00f2 il Vietnam del Nord, riconosciuto ufficialmente nella conferenza di Ginevra del 1954, durante la guerra del Vietnam fino al 1969, anno della sua morte.\nPrimi anni.\nNato con il nome Nguy\u1ec5n Sinh Cung nel piccolo villaggio della madre, Hoang Tru, nella provincia centro settentrionale di Nghe An, si trasfer\u00ec nel 1895 nel vicino villaggio paterno di Kim Lien. Proveniva da una famiglia povera ma non indigente: il padre Nguy\u1ec5n Sinh S\u1eafc, un funzionario della corte dell'Annam, era uno studioso del confucianesimo che gli impart\u00ec una rigorosa educazione confuciana. Come da tradizione vietnamita, all'et\u00e0 di dieci anni cambi\u00f2 il nome e fu chiamato Nguy\u1ec5n T\u1ea5t Th\u00e0nh (\"Nguy\u1ec5n che sar\u00e0 vittorioso\").\nLa sorella B\u1ea1ch Lien (o Nguyen Thi Thanh) era un'impiegata dell'esercito francese, il fratello Nguyen Sinh Khiem (o Nguyen Tat \u0110\u1ea1t) era erborista mentre l'altro fratello (Nguyen Sinh Nhuan) mor\u00ec durante l'infanzia. La famiglia entr\u00f2 in crisi finanziaria nel 1910, quando il padre venne arrestato per abuso di potere e condannato a una severissima pena, anche se in realt\u00e0 il vero motivo del fermo \u00e8 da ricercare nell'attivit\u00e0 anticolonialista condotta dall'uomo. Ispirato da sentimenti patriottici, S\u1eafc era amico del rivoluzionario nazionalista Phan B\u1ed9i Ch\u00e2u, che a sua volta era nato nella provincia di Nghe An.\nA differenza del padre, Nguy\u1ec5n T\u1ea5t Th\u00e0nh ricevette una formazione occidentale: frequent\u00f2 il liceo francese di Hu\u1ebf (dove poi si sarebbero iscritti anche Pham Van Dong e Giap) e successivamente la scuola Duc Thanh di Phan Thi\u1ebft. In questo periodo apprese la lingua francese e approfond\u00ec la conoscenza della storia e della letteratura francese. Dopo la scarcerazione, il padre fu espulso dalla pubblica amministrazione e prefer\u00ec non tornare pi\u00f9 nel suo paese natale; si trasfer\u00ec definitivamente al sud, dove sarebbe morto nel 1929. Nel 1977 membri locali del Partito Comunista del Vietnam eressero un mausoleo sul luogo dove era stato sepolto.\nPrimo soggiorno in Francia.\nDopo la crisi che aveva travolto il padre e le finanze familiari, Nguy\u1ec5n T\u1ea5t Th\u00e0nh si stabil\u00ec a sud in cerca di un'occupazione. Con l'espansione del colonialismo europeo in Asia e l'apertura del Canale di Suez, nel XX secolo erano in aumento gli asiatici che si trasferivano in Europa per trovare lavoro. Il 5 giugno 1911 Nguy\u1ec5n T\u1ea5t Th\u00e0nh lasci\u00f2 per la prima volta il Vietnam a bordo del piroscafo francese \"Amiral-Latouche Tr\u00e9ville\", dove era stato assunto come aiuto cuoco. Viaggi\u00f2 in incognito sotto il nome Van Ba, e sbarc\u00f2 a Marsiglia. Durante la permanenza in Francia lavor\u00f2 come addetto alle pulizie, cameriere e montatore cinematografico, trascorrendo la maggior parte del tempo libero nelle biblioteche pubbliche, leggendo libri di storia e giornali politici per approfondire la conoscenza delle strutture della societ\u00e0 occidentale.\nDopo un periodo a Le Havre, torn\u00f2 a Marsiglia e fece domanda per l'iscrizione alla \"\u00c9cole Coloniale\", dove veniva formato il personale dell'amministrazione coloniale e dove venivano accettati anche studenti originari delle colonie in possesso di una borsa di studio. La domanda fu respinta perch\u00e9, nel suo caso, avrebbe dovuto essere presentata dal governatore generale dell'Indocina francese. Qualcuno ha sostenuto che intendeva in questo modo penetrare nel cuore della nemica amministrazione coloniale, altri hanno ipotizzato che volesse riabilitare la figura del padre.\nNegli Stati Uniti.\nNel 1911 torn\u00f2 a lavorare su una nave, che nei successivi due anni lo avrebbe portato a visitare diversi Paesi del mondo. Anche a bordo della nave si dedic\u00f2 allo studio, in particolare del francese e dell'inglese, e si impegn\u00f2 ad insegnare ad altri marinai analfabeti, soprattutto vietnamiti. Rimasto piacevolmente sorpreso dall'alto livello di civilt\u00e0 dei francesi in patria rispetto al rozzo comportamento che gli stessi francesi esibivano nelle colonie, in questo periodo rimase particolarmente colpito dalle contraddizioni del mondo occidentale. La differenza tra il tenore di vita delle classi dominanti e il trattamento a cui erano sottoposti gli abitanti delle colonie, gli afroamericani negli Stati Uniti e gli irlandesi oppressi dai britannici stimolarono la sua solidariet\u00e0 verso le classi subalterne. Trov\u00f2 una relazione tra l'internazionalismo proletario a cui aspiravano i marxisti e gli insegnamenti di Confucio, secondo il quale \"tutti gli uomini sono fratelli attraverso i quattro oceani\". Si rese conto di quanto fossero in antitesi la teoria delle pi\u00f9 evolute democrazie liberali e la pratica con cui in quegli stessi Paesi trionfavano il razzismo e il colonialismo.\nDal 1912 al 1913 visse a New York (nel quartiere di Harlem) e a Boston, dove lavor\u00f2 come panettiere al Parker House Hotel. Fu costretto dalla miseria a svolgere le professioni pi\u00f9 umili e in seguito dichiar\u00f2 di esser divenuto dipendente di una ricca famiglia di Brooklyn tra il 1917 e il 1918. Sempre nel 1918 rimase positivamente impressionato dall'oratoria dell'agitatore e sindacalista panafricanista Marcus Garvey: si pensa che questa esperienza, unita ai frequenti contatti che ebbe con gruppi di fuoriusciti coreani nazionalisti e anticolonialisti, abbia avuto una profonda importanza per l'evoluzione della sua visione della politica.\nIn Gran Bretagna.\nTra il 1913 e il 1919 Nguy\u1ec5n T\u1ea5t Th\u00e0nh visse non consecutivamente a West Ealing, a ovest di Londra, e poi a Crouch End, Hornsey, a nord di Londra. Si segnal\u00f2 per la sua professione di chef al Drayton Court Hotel, che svolse nel 1914. In Inghilterra venne inoltre addestrato come aiuto \"chef\" pasticciere dal celebre cuoco Auguste Escoffier e si ritiene che nel 1913 abbia lavorato come cameriere presso l'Alto Commissariato della Nuova Zelanda a Londra.\nIl secondo soggiorno in Francia e la formazione politica.\nSecondo alcune fonti nel 1919, secondo altre nel 1917, si trasfer\u00ec a Parigi, dove si un\u00ec a un gruppo di nazionalisti vietnamiti di cui facevano parte i connazionali Phan Ch\u00e2u Trinh, un patriota con cui si scambiava lettere quando era in Inghilterra, e il suo mentore Phan Van Truong. Dopo il suo arrivo, assunse il nuovo nome Nguyen Ai Quoc (Nguyen il patriota). Scelse di soggiornare in Francia per partecipare all'acceso dibattito politico con gli altri espatriati asiatici e soprattutto vietnamiti. Voleva inoltre rendersi conto della situazione locale, gravemente compromessa dalla prima guerra mondiale che era in corso, e valutare se l'indebolimento dello Stato avrebbe potuto avere ripercussioni positive per i progetti di indipendenza del Vietnam.\nIn quel periodo accaddero eventi che avrebbero influito sulla vita del Vietnam e dello stesso Ho Chi Minh: nel 1916 e nel 1917 vi furono grandi dimostrazioni anticoloniali nel Vietnam, la prima delle quali fu guidata dall'imperatore Duy T\u00e2n, che furono soffocate, ma rappresentarono un segnale di come fosse viva la resistenza nel Paese. Nel 1917 ebbe luogo anche la rivoluzione d'ottobre, con cui i bolscevichi guidati da Lenin si impadronirono del potere in Russia, spodestando lo zar e gettando le basi per la nascita dell'Unione Sovietica cinque anni pi\u00f9 tardi.\nA Parigi svolse svariati mestieri (operaio, fotografo, tipografo) e lavor\u00f2 come giornalista presso il quotidiano di sinistra \"Le Paria\". Iscritto al Partito Socialista Francese, nel 1918 Nguy\u1ec5n Ai Quoc cerc\u00f2 di ottenere l'indipendenza dal governo coloniale, ma venne ignorato. Nel 1919, come rappresentante del Partito Socialista, present\u00f2 un'istanza per il rispetto dei diritti civili nell'Indocina francese alle potenze riunite per i colloqui di pace del trattato di Versailles. L'istanza fu ignorata, ma contribu\u00ec ad accrescere la sua fama in patria di simbolo della lotta anticoloniale. Nel 1919 fu tra i socialisti che optarono per entrare nella Terza Internazionale, provocando la scissione del partito. Nguy\u1ec5n Ai Quoc abbracci\u00f2 quindi il comunismo insieme all'amico Marcel Cachin, divenendo nel 1920 uno dei fondatori del Partito Comunista Francese.\nOltre che di politica, si occup\u00f2 anche di linguistica e nel maggio del 1922 scrisse un articolo su una rivista in cui criticava aspramente l'uso di parole inglesi nei mass-media francesi ed esortava il primo ministro Raymond Poincar\u00e9 a proibire l'uso sulla stampa nazionale del \"franglais\" (la commistione linguistica anglo-francese), dove apparivano parole come \"manager\", \"round\" e \"knock-out\". In questo periodo, mentre si trovava nella capitale francese, ebbe una relazione con una sarta di nome Marie Bri\u00e8re.\nGli anni venti e trenta.\nNel 1923 si spost\u00f2 a Mosca, dove si leg\u00f2 al Comintern divenendo informatore della Terza Internazionale per l'estremo oriente. Tra i motivi che lo spinsero nella neonata Unione Sovietica, vi fu il desiderio di conoscere Lenin, che non riusc\u00ec a soddisfare, il bisogno di avvicinarsi al Vietnam e la convinzione che solo il movimento comunista avrebbe potuto aiutare le popolazioni oppresse a disfarsi del colonialismo. Nel periodo trascorso a Mosca, studi\u00f2 all'Universit\u00e0 comunista dei lavoratori dell'est e partecip\u00f2 ai lavori del V congresso del Comintern. Sia in questa sede che in tutti gli altri congressi a cui partecip\u00f2 in URSS, sollev\u00f2 la questione del colonialismo e dell'importanza che a suo avviso questo rivestiva nell'economia del dopoguerra dei Paesi colonialisti. Sottoline\u00f2 inoltre la questione contadina e il potenziale rivoluzionario che esprimeva. Partecip\u00f2 nell'ottobre del 1923 al congresso di fondazione del Krestintern, l'Internazionale Contadina, divenendo subito una delle figure di spicco dell'organizzazione. Il suo soggiorno a Mosca aument\u00f2 ulteriormente la sua popolarit\u00e0 sia tra i comunisti che tra i suoi connazionali.\nDa qualche tempo il Comintern aveva inviato a Canton una missione russa capeggiata da Mikhail Borodin per sostenere il rivoluzionario Sun Yat-sen, che aveva stretto alleanza con i comunisti cinesi. Nel novembre del 1924 Nguyen Ai Quoc fu aggregato alla missione con lo scopo di collaborare con il neonato Partito Comunista Cinese e di addestrare i giovani rivoluzionari indocinesi espatriati in quella regione. Giunto a Canton con il nome Ly Thuy, fond\u00f2 prima la Lega della Giovent\u00f9 Rivoluzionaria \"(Thanh Nien Cach Menh Dong Chi Hoi)\" e poi la Lega della Giovent\u00f9 Comunista \"(Thanh Nien Cong San Doan)\". \nTra le principali attivit\u00e0 di quel periodo cinese vi fu anche la stampa per la distribuzione in Indocina di un giornale che propagandava la via comunista all'indipendenza. Fu durante i due anni trascorsi a Canton che affin\u00f2 e diffuse il proprio concetto di comunismo, profondamente influenzato dalle tradizioni filosofiche orientali, in particolar modo dal confucianesimo.\nRiprese i contatti con l'amico del padre Phan B\u1ed9i Ch\u00e2u, un rivoluzionario nazionalista che si era stabilito ad Hangzhou, fino al giugno del 1925, quando Phan Boi Chau fu arrestato dalle autorit\u00e0 francesi nel suo rifugio di Shanghai in circostanze non chiarite.\nIl 18 ottobre del 1926 si spos\u00f2 con la ventunenne cinese T\u0103ng Tuy\u1ebft Minh, nonostante il parere contrario di molti dei suoi compagni, che ritenevano eccessivi i quindici anni di differenza d'et\u00e0 tra i due. Le nozze avvennero nello stesso luogo in cui Zhou Enlai aveva sposato Deng Yingchao: non si sa se la coincidenza sia stata casuale o appositamente voluta da Ho Chi Minh. Dopo le nozze, la coppia visse nell'abitazione dell'agente russo del Comintern a Canton Mikhail Borodin.\nQuando il \"leader\" nazionalista cinese Chiang Kai-shek ruppe l'alleanza con i comunisti e inizi\u00f2 la guerra civile cinese, Nguyen Ai Quoc si rifugi\u00f2 in URSS nel 1927 e iniziando una lunga serie di peregrinazioni: torn\u00f2 prima a Mosca e soggiorn\u00f2 poi in Crimea, dove si riprese da una tubercolosi. Ritorn\u00f2 quindi a Parigi e si spost\u00f2 clandestinamente in Belgio, Germania, Svizzera, Italia e in Siam, l'odierna Thailandia, che raggiunse nel luglio del 1928. Nonostante la lontananza fisica, riusc\u00ec a rimanere in contatto sia con la moglie sia con i militanti comunisti, come dimostra una sua lettera del 1928 intercettata dalle autorit\u00e0 francesi.\nTrascorse la maggior parte dei 16 mesi in Siam nel nordest del paese e in particolare a Nakhon Phanom, scelta per la sua relativa vicinanza al Vietnam. Nel periodo siamese contribu\u00ec a fondare scuole per i locali rifugiati vietnamiti, propagando le sue idee rivoluzionarie, tradusse materiale comunista dal cinese, visit\u00f2 profughi vietnamiti nel vicino Laos e, probabilmente, si tenne in contatto con militanti comunisti in Cambogia. In questi mesi scrisse un poema epico sull'eroe nazionale vietnamita Trang Hung Dao. In Siam fu ammalato per circa un anno, durante il quale si dedic\u00f2 allo studio della medicina tradizionale orientale. Nel giugno 1929 si trasfer\u00ec a Bangkok, dove fece visita ad alcuni rivoluzionari.\nNel novembre 1929 fu inviato dal Comintern a Hong Kong per unificare i movimenti comunisti esistenti in Vietnam e prenderne il controllo. Il 3 febbraio 1930 presiedette all'assemblea in cui i tre principali movimenti diedero vita al Partito Comunista Vietnamita \"(Viet Nam Cong San Dang)\". Poco tempo dopo, su richiesta del Comintern, alla prima seduta plenaria la nuova formazione fu ribattezzata Partito Comunista Indocinese per coinvolgere anche le popolazioni di Laos e Cambogia.\nNel giugno del 1931 venne arrestato per attivit\u00e0 sovversiva e la Francia ne chiese l'estradizione. Per evitare la pressione diplomatica sul governatore della colonia inglese, i suoi amici diffusero la falsa notizia della sua morte. Scarcerato nel gennaio del 1933, riprese le sue missioni in giro per il mondo e per un certo periodo prese abitazione a Milano, in una casa di ringhiera tra viale Pasubio e via Maroncelli, nei pressi della quale lavor\u00f2 come cuoco nella tuttora esistente Osteria della Pesa, che conserva all'interno un ritratto del futuro presidente vietnamita.\nDopo il periodo italiano torn\u00f2 in Unione Sovietica, ammalandosi nuovamente di tubercolosi e nel 1938 inizi\u00f2 un nuovo soggiorno in Cina durante il quale combatt\u00e9 alcune fasi della guerra civile in corso al fianco delle truppe di Mao Zedong. In questo periodo adott\u00f2 il nome Ho Chi Minh (\u80e1\u5fd7\u660e), che tradotto in italiano risulta \"Volont\u00e0 che illumina\" o anche \"Colui che porta la luce\".\nIl movimento Viet Minh per la liberazione.\nNel 1940 Ho Chi Minh si trasfer\u00ec a Kunming, nella Cina del sud-ovest, dopo sette anni trascorsi a Mosca. Vi stabil\u00ec il quartier generale e riprese i contatti con i vertici del partito. Torn\u00f2 in Vietnam nel febbraio del 1941, dopo trent'anni di assenza, ed organizz\u00f2 un altro quartier generale nelle grotte di Pac Bo, vicino alla frontiera cinese, dove in marzo si tenne l'ottava sessione plenaria del partito. Fu in tale circostanza che venne fondato il movimento Viet Minh per l'indipendenza, a cui potevano accedere i patrioti vietnamiti di qualsiasi ideologia, ma egemonizzato dal partito comunista. Alcuni degli obiettivi del partito furono eclissati, come la limitazione delle propriet\u00e0 fondiarie. La stessa retorica comunista fu abbandonata in nome del nuovo progetto, che intese creare un'unit\u00e0 tra le masse rurali e il nazionalismo della classe media urbana.\nI primi obiettivi che si pose Viet Minh furono la diffusione del suo apparato su tutto il territorio vietnamita e il consolidamento delle basi settentrionali in mano ai guerriglieri, lontane dal controllo dei francesi, ma vicine alla Cina, dove era possibile fuggire o esercitarsi. I Viet Minh si attestarono nella zona di Viet Bac, che comprendeva diverse province settentrionali. Il tentativo francese di reprimere il movimento fall\u00ec e questo estese la sua influenza su tutto l'arco della frontiera settentrionale. Nell'agosto del 1942, durante il viaggio per partecipare a un incontro in Cina con i vertici del locale Partito Comunista, Ho Chi Minh fu arrestato e tenuto in carcere per due anni dal Kuomintang. Riusc\u00ec poi a convincere il comandante regionale a scarcerarlo e a farlo tornare in Vietnam alla testa di un gruppo di guerriglieri addestrati e armati dai cinesi. Riprese il comando delle operazioni, approvando il dispiegamento di uomini armati sul territorio a fini di propaganda militare e politica.\nMalato di malaria, nonch\u00e9 di altri fastidi gastrointestinali, venne curato dai medici dell'Office of Strategic Services e ci\u00f2 gli consent\u00ec di proseguire la sua lotta partigiana antigiapponese. A partire dal 1944 convisse con Do Thi Lac, una donna di etnia Tay (il matrimonio con T\u0103ng Tuy\u1ebft Minh si era concluso appena un anno dopo la sua celebrazione).\nOccupazione giapponese del 1945.\nIl 9 marzo 1945, i giapponesi occuparono militarmente l'intero Paese e disarmarono i francesi, creando uno Stato fantoccio. Il trattato del 1883 con cui i francesi avevano imposto il protettorato sul Vietnam fu dichiarato nullo. La situazione dell'Impero giapponese era comunque ormai compromessa nel quadro del conflitto mondiale e il Partito Comunista Indocinese trasse profitto dal disarmo dei francesi e dal fatto che il controllo dei giapponesi si limitava ai maggiori centri urbani. Con la popolazione ridotta a morire di fame, fu individuato nei giapponesi il nemico da scacciare e a tale fine furono invitati ad unirsi alla lotta i patrioti francesi e i borghesi moderati delle citt\u00e0. Il piano era di prendere prima il controllo delle campagne e poi avanzare verso i centri urbani. Tra i vari comandanti che si distinsero in questo periodo vi fu il comunista V\u00f5 Nguy\u00ean Gi\u00e1p, che avrebbe avuto un ruolo centrale nella politica del Paese nei decenni successivi.\nUn po' ovunque si formarono nuovi gruppi e organizzazioni di resistenza; ad Hanoi furono reclutati 2.000 nuovi operai, 100.000 contadini si unirono nella Provincia di Quang Ngai. Un'organizzazione comunista giovanile reclut\u00f2 200.000 combattenti a Saigon, che presto divennero un milione nell'intera Cocincina. Fu affidato al generale Giap il comando del neonato Esercito di Liberazione del Vietnam, il nucleo di quello che sarebbe diventato l'Esercito Popolare Vietnamita.\nNel giugno del 1945, Viet Minh si era compiutamente organizzato nella zona di Viet Bac sia a livello militare che amministrativo. Aveva iniziato la ridistribuzione delle terre che erano state dei francesi ai contadini pi\u00f9 poveri, erano state abolite le \"corv\u00e9e\", istituiti corsi per l'istruzione popolare ed annunciati il suffragio universale. A capo del direttivo fu posto Ho Chi Minh e i territori liberati di Viet Bac contavano su un milione di abitanti. A sud era pi\u00f9 esteso il controllo dei giapponesi, . I comunisti erano comunque in crescita con diverse organizzazioni, tra cui le maggiori erano la Giovent\u00f9 d'Avanguardia e la Federazione dei Sindacati Vietnamiti.\nSuccessivamente, a seguito della rivoluzione di agosto da lui ideata, Ho Chi Minh guid\u00f2 Viet Minh in azioni militari di successo prima contro le forze di occupazione giapponesi e poi contro i francesi, che volevano rioccupare la nazione; il 2 settembre del 1945 proclam\u00f2 ufficialmente l'indipendenza della Repubblica Democratica del Vietnam, prendendo spunto dalle analoghe dichiarazioni d'autonomia che erano state fatte in occasione delle rivoluzioni americana e francese. Anche se fin dal 25 agosto era riuscito a convincere l'imperatore B\u1ea3o \u0110\u1ea1i ad abdicare, nessuno Stato straniero aveva riconosciuto il suo governo (nemmeno l'URSS, che per\u00f2 manteneva nei suoi confronti un atteggiamento di benevola neutralit\u00e0).\nRichiesta d'aiuto a Harry Truman.\nPer evitare di trascinare il neonato stato vietnamita in aspre tensioni diplomatiche, nel mese di agosto e settembre 1945 Ho Chi Minh aveva richiesto, attraverso i canali OSS (il precursore della CIA, attivi fin dal tempo della resistenza contro i giapponesi) che gli statunitensi accordassero al Vietnam \"lo stesso status delle Filippine\", un protettorato per un periodo indeterminato prima dell'indipendenza. Con lo scoppio delle ostilit\u00e0 francesi nel Vietnam del Sud, tra il settembre e l'ottobre del 1945, richiese formalmente l'intervento degli Stati Uniti e delle Nazioni Unite contro l'intervento francese, citando la Carta Atlantica, la Carta delle Nazioni Unite e un discorso di politica estera del presidente degli Stati Uniti, Harry Truman, che nell'ottobre del 1945 aveva incoraggiato l'autodeterminazione dei popoli.\nDall'ottobre 1945 al febbraio 1946, Ho Chi Minh scrisse al presidente degli Stati Uniti Harry Truman o al segretario di stato James Byrnes almeno otto comunicazioni.\nComunic\u00f2 per l'ultima volta direttamente con gli Stati Uniti nel settembre del 1946, quando visit\u00f2 l'ambasciatore statunitense a Parigi George Abbot, a cui chiese assistenza nella lotta per l'indipendenza del Vietnam dall'Unione francese.\nNon vi \u00e8 alcuna traccia di risposta del presidente degli Stati Uniti agli appelli di aiuto di Ho Chi Minh. Documenti relativi a un contatto diplomatico statunitense con Ho Chi Minh nel dicembre del 1946 rivelano la preoccupazione degli Stati Uniti di un eventuale trionfo del Viet Minh, che avrebbe potuto stabilire uno \"stato comunista dipendente, diretto da Mosca\". Due mesi pi\u00f9 tardi, quando era in corso la guerra d'Indocina tra i francesi e i Viet Minh nel Vietnam del Nord, il segretario di stato George Marshall sottoline\u00f2 di \"non perdere di vista il fatto che Ho Chi Minh avesse collegamenti diretti con comunisti\" e che \"non siamo ovviamente interessati a vedere soppiantate amministrazioni dell'impero coloniale, da organizzazioni politiche e filosofiche provenienti o controllate dal Cremlino\".\nLe tensioni politiche esistenti all'interno dei confini vietnamiti portarono alla soppressione di numerosi rivali del Partito Comunista del Vietnam: tra questi i leader del Partito costituzionale e di quello indipendentista, nonch\u00e9 Ng\u00f4 \u0110\u00ecnh Kh\u00f4i, fratello del suo futuro acerrimo nemico Ng\u00f4 \u0110\u00ecnh Di\u1ec7m. Nello stesso periodo avvenne l'epurazione dei trotskisti organizzati nel gruppo La Lutte, con numerosi fucilati, tra i quali i suoi principali dirigenti: Tr\u1ea7n v\u1eb7n Thach e T\u1ea1 thu Th\u00e2u. Pare comunque che Ho Chi Minh fosse contrario alle repressioni spietate; ad esempio, il pi\u00f9 grande imprigionamento di massa (31.000 persone arrestate) nonch\u00e9 l'assassinio di un centinaio di politici antimarxisti avvennero nel luglio del 1946, periodo in cui Ho si trovava fuori dal confini nazionali.\nIndipendenza del Vietnam e guerra d'Indocina.\nL'abdicazione dell'imperatore Bao Dai port\u00f2 Ho Chi Minh a dichiarare la nascita della Repubblica Democratica del Vietnam e la sua indipendenza. Di fronte alle tensioni tra Viet Minh e militari francesi, il comandante britannico Douglas Gracey proclam\u00f2 la legge marziale: a tale strumento (considerato una manovra per favorire i francesi, ) Ho Chi Minh rispose proclamando il 24 settembre uno sciopero generale.\nA fine settembre giunsero ad Hanoi 200.000 soldati cinesi nazionalisti, che imposero ad Ho Chi Minh e al suo generale Lu Han lo scioglimento del Partito Comunista Indocinese e la nascita di un governo di coalizione. Quando Chiang Kai-Shek a seguito di un accordo col governo francese rinunci\u00f2 alla propria influenza sul Vietnam in cambio della concessione di Shanghai, Ho Chi Minh non ebbe scelta e il 6 marzo 1946 firm\u00f2 un accordo con Parigi nel quale si riconosceva il Vietnam come uno Stato autonomo all'interno della Federazione indocinese e dell'Unione francese.\n Ho Chi Minh dichiar\u00f2 nullo l'accordo precedente e il 19 dicembre scoppi\u00f2 quindi la guerra d'Indocina, che vide contrapposti i Viet Minh ai francesi, i quali potevano contare anche su una parte delle locali popolazioni colonizzate in Cambogia, Laos e nello stesso Vietnam. Nei primi mesi di guerra, le truppe del generale Jean Etienne Valluy accerchiarono la roccaforte di Viet Minh a Vi\u1ec7t B\u1eafc tentando di catturare Ho Chi Minh, che riusc\u00ec a scappare.\nLa vittoria dei comunisti nella guerra civile cinese (1\u00ba settembre 1949) diede a Ho Chi Minh la possibilit\u00e0 di trovare nuovi alleati: nel febbraio del 1950 si rec\u00f2 a Mosca, dove incontr\u00f2 Mao Zedong e Iosif Stalin; in tale occasione quest'ultimo riconobbe il suo governo. I tre capi di Stato concordarono sul fatto che il Vietnam sarebbe divenuto uno Stato indipendente dotato di un governo comunista sostenuto e supportato dalla Cina, che divenne la principale alleata dei Viet Minh. L'emissario di Mao in URSS ufficializz\u00f2 la disponibilit\u00e0 del governo maoista ad addestrare a Pechino 70.000 soldati vietnamiti, nonch\u00e9 ad allearsi militarmente con Ho qualora il conflitto con la Francia si fosse rivelato molto impegnativo.\nSecondo il giornalista Bernard B. Fall, dopo alcuni anni di guerra Ho negozi\u00f2 una tregua con il nemico. Proprio quando la trattativa sembrava a buon punto, i francesi chiesero la consegna di alcuni soldati giapponesi divenuti comunisti, che avrebbero dovuto essere sottoposti al processo di Tokyo per crimini commessi durante la seconda guerra mondiale. Ho Chi Minh rispose che gli ufficiali giapponesi erano ormai divenuti alleati e amici e non voleva tradirli, pertanto l'accordo non si trov\u00f2 e la guerra prosegu\u00ec.\nInizialmente in difficolt\u00e0, a causa della soverchiante superiorit\u00e0 bellica dei rivali, gli indipendentisti riuscirono a cogliere decisivi successi e vinsero il conflitto. Decisiva per le sorti della guerra fu la battaglia di Dien Bien Phu, che si concluse il 7 maggio 1954 con la morte del colonnello Charles Piroth, la resa del comandante Christian de Castries e la piena vittoria militare sul campo delle forze comuniste.\nPresidenza e guerra del Vietnam.\nNella successiva conferenza di Ginevra, il Vietnam fu riconosciuto indipendente, ma venne diviso in due parti: sud (con governo presidenziale a modello di democrazia occidentale filo-statunitense) e nord (comunista e, almeno inizialmente, filo-sovietico). Ho Chi Minh divenne presidente della Repubblica Democratica del Vietnam (ossia il Vietnam del Nord) nel 1954 (in teoria se n'era gi\u00e0 dichiarato presidente il 2 marzo 1946, ma in quell'occasione non venne riconosciuto a livello internazionale).\nDurante la conferenza Ho Chi Minh propose di istituire nel 1956 un referendum riguardo l'unificazione dei due Stati: dopo un'approvazione di massima, la proposta non pass\u00f2 per l'opposizione del Vietnam del Sud sostenuti dagli Stati Uniti. La circostanza port\u00f2 Ho Chi Minh ad avvicinarsi completamente a Stalin e Mao: con arresti e condanne a morte di esponenti politici anticomunisti.\nHo Chi Minh instaur\u00f2 in Vietnam un governo comunista: nazionalizz\u00f2 le scuole, rese l'istruzione obbligatoria e gratuita, diede al Partito Comunista Vietnamita il ruolo di guida all'interno della societ\u00e0, istitu\u00ec come forma di governo la repubblica parlamentare ed assegn\u00f2 all'Assemblea Nazionale, che gi\u00e0 deteneva il potere legislativo, la facolt\u00e0 di eleggere il presidente dell'assemblea stessa, il primo ministro ed il presidente della repubblica.\nHo Chi Minh fu un moderato all'interno del Partito Comunista e perse costantemente influenza nei confronti dei militanti radicali. Si ebbe una prova di ci\u00f2 nel 1956, quando il partito scelse L\u00ea Du\u1ea9n come responsabile della guerriglia Viet Cong in Vietnam del Sud al posto del pi\u00f9 moderato Giap, cui andavano le preferenze di Ho. Le Duan divenne anche segretario del partito del 1960, ma in ogni caso, grazie al suo grande carisma, Ho fu una forza trascinante nel tentativo di riunire il Vietnam del Nord con il Vietnam del Sud attraverso un'invasione negli anni sessanta.\nIl governo della Repubblica Sudvietnamita (RVN) del presidente Ng\u00f4 \u0110\u00ecnh Di\u1ec7m, con l'appoggio degli USA sotto l'amministrazione Dwight Eisenhower, interpret\u00f2 il sud-est asiatico come un altro campo di battaglia della guerra fredda e quindi non aveva interesse a far tenere elezioni democratiche che avrebbero favorito l'influenza comunista sul governo del Sud. Eisenhower annot\u00f2 nelle sue memorie che se si fosse tenuta un'elezione su base nazionale, i comunisti avrebbero vinto prendendo l'80% dei voti. In aggiunta si disse che i comunisti probabilmente non avrebbero permesso elezioni libere nella loro parte di Vietnam. Indipendentemente da ci\u00f2, n\u00e9 gli USA n\u00e9 i due Vietnam avevano firmato la clausola elettorale dell'accordo. L'FLN (o comunisti vietnamiti) guid\u00f2 l'insurrezione popolare contro il governo sudvietnamita. Per salvare l'RVN, gli Stati Uniti iniziarono ad inviare consiglieri militari.\nCominci\u00f2 cos\u00ec nel 1962 la guerra del Vietnam, che Ho Chi Minh tent\u00f2 di fermare nel 1963 con uno scambio epistolare col presidente Diem chiedendo di aprire dei negoziati di pace. Lo statista sudvietnamita sembrava essersi convinto, ma gli Stati Uniti erano ormai intenzionati a dare fuoco alle polveri e l'incertezza di Diem contribu\u00ec a screditarlo agli occhi degli \"yankee\", che infatti l'anno seguente sostennero seppur in maniera molto discreta un colpo di Stato contro di lui.\nHo Chi Minh guid\u00f2 politicamente e pubblicamente (grazie al suo enorme prestigio e nonostante la sua tarda et\u00e0) fino alla sua morte nel 1969, la guerra del Vietnam contro gli statunitensi, che appoggiavano il Vietnam del Sud e che a partire dal 1965 sferrarono continui attacchi aerei contro il territorio del Vietnam del Nord e che si infiltravano clandestinamente anche attraverso il neutrale Laos: per l'occasione, si affid\u00f2 anche alla lotta insurrezionale al sud dei guerriglieri Viet Cong. Essendo gi\u00e0 abbastanza anziano al momento dello scoppio della guerra, Ho Chi Minh lasci\u00f2 il comando delle operazioni al fidato Giap, mentre anche politicamente dovette spesso dibattere con i suoi luogotenenti pi\u00f9 giovani e ambiziosi (Le Duan, Van Tien Dung, Nguyen Chi Thanh).\nAnche dopo parziali sconfitte, a causa dell'intervento diretto delle forze americane in combattimento a partire dall'estate 1965, non pens\u00f2 mai di abbandonare la lotta suggerendo ai suoi soldati di combattere in posti impervi e difficili da localizzare, da raggiungere e da oltrepassare in modo tale che i vietcong fossero favoriti dalla maggior conoscenza del luogo: uno di questi campi di battaglia venne rinominato Sentiero di Ho Chi Minh in suo onore. Quando, alla fine degli anni sessanta, Le Duan riusc\u00ec a far arrivare nel Vietnam del Nord 320.000 volontari cinesi, che si impegnarono in un'opera di ricostruzione delle infrastrutture danneggiate, Ho e Giap ebbero la possibilit\u00e0 di spostare pi\u00f9 soldati sul fronte bellico.\nL'ultima grande offensiva militare che vide fu l'quella del Tet, in cui Giap diede vita ad una serie di audaci operazioni in tutto il Sud non urbanizzato; Ho Chi Minh aveva capito che nelle guerre moderne l'elemento psicologico era importante come quello tattico-strategico, se non addirittura di pi\u00f9: gli statunitensi, ormai convinti di essere a un passo dalla vittoria del conflitto, erano convinti di trovarsi di fronte un nemico capace solo di opporre una sterile resistenza difensiva; subire un'offensiva su larga scala, anche se magari confusa e troppo ardita, fu per loro un bruttissimo colpo al morale.\nLa morte.\nNel 1969, quando le trattative diplomatiche erano appena iniziate, la salute di Ho cominci\u00f2 a peggiorare a causa del diabete e di altre malattie che gli impedirono di partecipare a ulteriori manifestazioni politiche. \nStanco e malandato, Ho Chi Minh mor\u00ec settantanovenne la mattina del 2 settembre del 1969 a causa di un arresto cardiaco (la notizia venne data alla popolazione solo due giorni dopo). Il suo successore alla presidenza non fu una singola persona, ma un collettivo di ministri, militari e uomini politici che proseguirono la guerra.\nAl suo funerale parteciparono migliaia di vietnamiti, nonch\u00e9 i leader dei principali partiti comunisti del mondo: per l'Italia, si rec\u00f2 nel luogo della cerimonia Enrico Berlinguer.\nEredit\u00e0 politica e umana.\nDa statista, ebbe stretti rapporti con il Partito Comunista Cinese e con il suo presidente, Mao Tse-tung. Rispondendo a un intervistatore, che gli chiedeva come mai non scrivesse tanti libri come il suo omologo cinese, Ho rispose: \u00abSe trovate qualcosa su cui il presidente Mao non abbia scritto, ditemelo: cercher\u00f2 di colmare tale lacuna\u00bb.\nUno scritto di Ho Ci Minh si trova nell'antologia \"Il Vietnam vincer\u00e0\" e parla della linea strategica del Fronte di Liberazione Nazionale, dopo che non furono mantenuti gli accordi della conferenza di Ginevra del 1954.\nDurante la sua presidenza, Ho fu al centro di un grosso culto della personalit\u00e0, che ebbe un incremento dopo la sua morte. La sua salma infatti sub\u00ec un procedimento di imbalsamazione simile a quello utilizzato per Lenin, e ad occuparsene fu proprio l'\u00e9quipe sovietica di medici e di tecnici che seguiva la manutenzione delle spoglie di quest'ultimo. Attualmente la salma \u00e8 esposta ad Hanoi, in un apposito mausoleo.\nIl suo ruolo politico negli ultimi tempi di vita fu comunque modesto e la sua persona svolse soprattutto la funzione di simbolo.\nNel 1975 la citt\u00e0 di Saigon (S\u00e0ig\u00f2n) venne ribattezzata Citt\u00e0 di Ho Chi Minh (Th\u00e0nh ph\u1ed1 H\u1ed3 Ch\u00ed Minh) in suo onore. Gli vennero dedicati un museo, un mausoleo e numerose statue; anche l'UNESCO, nel 1987, invit\u00f2 i leader degli Stati membri a partecipare alla commemorazione del centenario della nascita del leader vietnamita visto \"l'importante e poliedrico contributo del presidente Ho Chi Minh nei settori della cultura, dell'istruzione e delle arti\" e \"la dedizione di Ho Chi Minh alla causa della liberazione nazionale del popolo vietnamita\" che contribu\u00ec \"alla lotta comune dei popoli per la pace, l'indipendenza nazionale, la democrazia e il progresso sociale\".\nHo era noto per il suo stile di vita semplice, la moderazione e l'integrit\u00e0, ed era chiamato affettuosamente \"Zio Ho\" (B\u00e1c H\u1ed3) dai suoi sostenitori. Sei anni dopo la sua morte, quando i comunisti riuscirono a conquistare il Vietnam del Sud, diversi carri armati del Vietnam del Nord portavano uno striscione con scritto: \"Sei sempre in marcia con noi, caro zio Ho\"."}
{"id": "16603", "revid": "287204", "url": "https://it.wikipedia.org/wiki?curid=16603", "title": "Tunnel di Cu Chi", "text": "I tunnel di Cu Chi sono una vasta rete sotterranea di gallerie, che si trova fuori dalla citt\u00e0 di Saigon (ora Ho Chi Minh), a sud dell'area del Triangolo di Ferro.\nStoria.\nI tunnel vennero usati negli anni quaranta, dai guerriglieri Viet Minh, durante la lotta contro le forze francesi e durante gli anni sessanta e settanta dai Viet Cong, che combattevano contro le forze del Vietnam del Sud e degli Stati Uniti, durante la Guerra del Vietnam.\nQuesti tunnel hanno avuto un ruolo strategico fondamentale nel mantenere la guerra di sfinimento contro gli Stati Uniti, che proprio a Cu Chi avevano una delle basi pi\u00f9 grandi, ed hanno svolto un ruolo fondamentale nella preparazione all'offensiva del T\u00eat che sanc\u00ec l'inizio del disimpegno americano in Vietnam. \nSebbene Cu Chi ospitasse la pi\u00f9 importante delle tre basi logistiche della \"25th Infantry Division\" (US Army) di stanza nel III Corpo vicino a Saigon assieme alla 1st Infantry Division, la zona non fu mai completamente bonificata per tutto il corso della guerra e per diverso tempo anche i tunnel proprio al di sotto della base sono stati utilizzati per operazioni di sabotaggio. Ci\u00f2 che ha definitivamente sancito la fine di parte dei tunnel \u00e8 stato il bombardamento tramite bombe a penetrazione da parte dei B-52, cominciato per\u00f2 solo dopo il 1968, quando l'esercito americano interruppe i bombardamenti nel Nord del Vietnam e i velivoli furono disponibili per operazioni nel Sud.\nIn compenso, data l'estensione di questa rete che raggiungeva il confine con la Cambogia e continuava anche oltre, molti tunnel non bonificati e ragionevolmente lontani da Cu Chi, continuarono ad essere usati per l'infiltrazione nell'area del III Corpo, sia di materiale che di personale proveniente dalla Cambogia orientale, dove erano presenti ingenti depositi nordvietnamiti alimentati tramite il sentiero di Ho Chi Minh."}
{"id": "16605", "revid": "1719883", "url": "https://it.wikipedia.org/wiki?curid=16605", "title": "Storia della filosofia occidentale", "text": "Per storia della filosofia occidentale si intende la storia del pensiero occidentale cos\u00ec come si \u00e8 espresso attorno a molteplici questioni filosofiche; iniziata con la nascita del pensiero speculativo greco nel VII secolo a.C., ha coinvolto i pensatori di tutta Europa durante il Medioevo, l'era moderna e contemporanea, in un confronto continuo con i pensatori precedenti e con gli sviluppi di altri campi del sapere. La comune base greca ha trasmesso alla tradizione filosofica occidentale un metodo di pensiero improntato all'antidogmatismo e la sensibilit\u00e0 verso una serie di problematiche ontologiche ed etiche che l'hanno caratterizzata rispetto ad altre tradizioni filosofiche.\nNon si pu\u00f2 poi tralasciare, come secondo substrato della filosofia occidentale, la tradizione giudaico-cristiana che gi\u00e0 dalla tarda antichit\u00e0 va ad instaurare un rapporto complesso con il pensiero laico, introducendo una serie di concetti inediti nel pensiero filosofico ed avviando quella dialettica tra fede e ragione variamente risolta nei secoli. \nDal punto di vista cronologico, gli storici della filosofia dividono solitamente la lunga storia della filosofia occidentale in quattro periodi: filosofia antica, filosofia medievale, filosofia moderna e filosofia contemporanea.\nFilosofia antica.\nAnche senza arrivare ad affermare che \u00abtutta la storia della filosofia occidentale non \u00e8 che una serie di note a margine su Platone\u00bb (come scrisse Whitehead), non si pu\u00f2 tuttavia negare che i filosofi posteriori alla fioritura del pensiero antico abbiano avuto come punto di riferimento, anche in funzione polemica e distruttiva, le tematiche sollevate dai filosofi antichi (e da essi stessi risolte in modo eterogeneo) attorno al fine dell'agire morale, al rapporto tra l'uomo e la verit\u00e0, tra intelletto e conoscenza. \nI presocratici.\nLe prime testimonianze di un approccio allo studio della realt\u00e0 che si possa definire filosofico risalgono al VII secolo a.C., in Asia Minore. Talete, un personaggio sulla cui storicit\u00e0 non \u00e8 ancora possibile avere certezze, \u00e8 identificato da una tradizione risalente ad Aristotele come il primo filosofo. Con lui e con la sua scuola milesiana (Anassimandro e Anassimene) il pensiero per la prima volta si emancipa dall'impostazione religiosa e mitologica per ricercare spiegazioni razionali ai fenomeni naturali e alle questioni cosmologiche.\nCon i milesiani si impose anche come centrale il problema dell'identificazione dell\"'arch\u00e8\" (o \u00aborigine\u00bb), ossia l'elemento costitutivo e animatore di tutta la realt\u00e0, indagato anche da Pitagora ed Eraclito nello stesso periodo. Ed \u00e8 dalle riflessioni sull\u2019\"arch\u00e8\" che si apriranno, con Parmenide e la scuola eleatica, le prime riflessioni ontologiche; e con esse la percezione di un conflitto irriducibile tra la logica che governa la dimensione intellettuale e il contraddittorio divenire dei fenomeni testimoniato dai sensi. Variamente risolto dai successivi filosofi del VI-V secolo a.C. (fisici pluralisti), la questione rimarr\u00e0 centrale in tutta la storia del pensiero occidentale, dalla Scolastica a Martin Heidegger nel Novecento.\nI classici.\nNel V secolo a.C. si assistette ad un mutamento nell'oggetto della riflessione filosofica: all'interesse per la natura si sostitu\u00ec un'attenzione maggiore verso le problematiche che riguardano l'uomo. L'agire morale, se il bene e il male siano relativi, la possibilit\u00e0 per l'essere umano di accedere alla verit\u00e0, il rapporto natura/cultura: questi ed altri furono gli argomenti all'attenzione, sebbene con impostazioni differenti, sia dei sofisti che di Socrate. L'importanza di quest'ultimo per la successiva storia della filosofia fu fondamentale: con lui si acquis\u00ec piena consapevolezza della peculiarit\u00e0 del metodo di indagine filosofica (maieutica), e la ricerca della verit\u00e0 venne intesa come la riscoperta di una conoscenza gi\u00e0 posseduta, universalmente valida ma dimenticata.\nLe scuole filosofiche immediatamente successive alla morte del filosofo - scuola megarica, cirenaica, cinica e platonica - costituirono tutte uno sforzo interpretativo degli insegnamenti socratici. Se per le prime tre si tratt\u00f2 di elaborazioni minori, per Platone il socratismo fu un punto di partenza per una rielaborazione globale, nel primo grande sistema filosofico, di tutte le problematiche trattate dai pensatori precedenti. Conciliando Parmenide ed Eraclito, Platone sostenne da un lato che tutta la realt\u00e0 fenomenica \u00abscorre\u00bb in un continuo mutamento; e che al contempo per\u00f2 essa tende a costituirsi non a caso, ma secondo forme atemporali che sembrano preesisterle. Questo era un punto che in particolare l'atomismo di Democrito non aveva saputo spiegare, ossia perch\u00e9 la materia si aggreghi sempre in un certo modo, per formare ad esempio ora un cavallo, ora un elefante. Dietro ogni animale deve pertanto esistere un'idea, cio\u00e8 una \u00abforma\u00bb precostituita per ogni tipo, spirituale e non materiale. In queste forme eterne ed innate risiede non solo l'Essere di Parmenide, ma anche l'origine di ogni nostra conoscenza. Ad esse Platone ricondurr\u00e0 ogni teoria sull'etica e la politica.\nCon Aristotele, discepolo di Platone, la filosofia greca arriv\u00f2 infine alla sua piena maturit\u00e0: in lui la distinzione tra le particolarit\u00e0 accidentali da un lato, e le cause spirituali dall'altro in grado di guidare il perenne fluire dei fenomeni, diventa condizione della possibilit\u00e0 stessa di costruire scienza. La trasformazione di un uovo in una gallina ad esempio non pu\u00f2 essere il risultato di semplici combinazioni fortuite della materia. A differenza di Platone, per\u00f2, ogni organismo deve avere in se stesso, e non in un'idea a parte, le leggi del proprio costituirsi. La metafisica, \"scienza teoretica\" per eccellenza, sar\u00e0 allora la disciplina che studia le cause responsabili dell'evoluzione della natura, ricercandone le essenze immutabili e universali. Le altre opere di Aristotele trattano analogamente dalla fisica alla politica, dalla logica alla botanica, prestando attenzione alla specificit\u00e0 dei diversi campi del sapere, ma conferendo al tutto un'organicit\u00e0 di pensiero che segn\u00f2 il trionfo della razionalit\u00e0 greca. Da ci\u00f2 l'importanza del filosofo per la cultura occidentale in senso ampio.\nL'ellenismo.\nDopo Aristotele avr\u00e0 quindi inizio il periodo ellenistico, in cui la cultura greca si fonder\u00e0 con quella latina. Durante questo periodo si svilupparono tre principali correnti filosofiche: l'epicureismo, lo stoicismo, e il neoplatonismo. Rispetto alle altre correnti, il neoplatonismo sembr\u00f2 concentrare ancora di pi\u00f9 l'indagine sulla condizione umana e sulle possibilit\u00e0 date al singolo di trascendere il mondo quotidiano, mostrandone la contingenza. Il pensiero neoplatonico, il cui maggiore esponente fu Plotino, si proponeva cos\u00ec di essere un cammino di liberazione per l'uomo. Come molti altri platonici, Plotino pose uno scarto tra il mondo sensibile, sede dell'oscurit\u00e0 e della divisione, e il cosmo \"noetico\", che \u00e8 la vera realt\u00e0, prima manifestazione dell'essere e sede dell'Intelletto, generato a sua volta da un principio ineffabile (indicato da Plotino con il nome di Uno o Bene), e coglibile solo con un contatto di natura a-razionale chiamato \"epaf\u00e9\" o \"henosis\". L'Anima infine percorre l'universo plotiniano dal cosmo noetico al mondo materiale, verso cui essa discende per prendersene cura. La discesa dell'anima si trasforma per l'uomo in una caduta, causata dalla falsa credenza che scambia il mondo sensibile per la vera realt\u00e0, e dall'oblio della natura noetica di ciascuno di noi. La filosofia ha dunque il compito di riunire l'uomo alla sua patria intelligibile. Questa concezione dell'universo, e questo valore salvifico della filosofia sar\u00e0 ripresa in tutte le forme che acquisir\u00e0 dopo Plotino la filosofia neoplatonica.\nFilosofia medievale.\nLa filosofia medievale costituisce un imponente ripensamento dell'intera tradizione classica sotto la spinta delle domande poste dalle tre grandi religioni monoteiste.\nLa patristica.\nIn Europa la filosofia medievale fu anticipata dal pensiero patristico, sviluppatosi in seguito alla diffusione del Cristianesimo all'interno dell'impero romano, e il cui maggiore esponente fu Agostino d'Ippona: questi divenne un vescovo neoplatonico, e concili\u00f2 la filosofia greca con la fede cristiana. Secondo Agostino ci sono dei limiti oltre i quali la ragione non pu\u00f2 andare, ma se Dio illuminer\u00e0 la nostra anima con la fede riuscir\u00e0 a placare la nostra sete di conoscenza. E afferm\u00f2 che il male \u00e8 soltanto \"assenza\" di Dio, dovuto alla disobbedienza umana. A causa del peccato originale nessun uomo \u00e8 degno della salvezza, ma Dio pu\u00f2 scegliere in anticipo chi salvare; ci\u00f2 non toglie che noi possediamo comunque un libero arbitrio.\nLa Scolastica.\nA partire dall'anno Mille \u00e8 particolarmente significativa la nascita della filosofia scolastica, alla quale diede un contributo fondamentale Tommaso d'Aquino. Secondo Tommaso non c'\u00e8 contraddizione tra fede e ragione, per cui spesso la filosofia pu\u00f2 giungere alle stesse verit\u00e0 contenute nella Bibbia; egli concili\u00f2 pertanto la rivelazione cristiana con la dottrina di Aristotele. Quest'ultimo, partendo dallo studio della natura, dell'intelletto e della logica, aveva sviluppato delle conoscenze sempre valide e universali, facilmente assimilabili dalla teologia cristiana: ad esempio il passaggio dalla potenza all'atto \u00e8 una scala ascendente che va dalle piante e dagli animali agli uomini, fino agli angeli e a Dio. Costoro hanno una conoscenza intuitiva, che permette loro di sapere immediatamente ci\u00f2 a cui noi invece dobbiamo arrivare tramite l'esercizio della ragione.\nDa alcuni punti di vista il Medioevo termina quando la fede si separa dalla ragione, quando metafisica e teologia diventano discipline distinte.\nGli altri nomi pi\u00f9 importanti del periodo medievale sono Avicenna e Averro\u00e8 in ambito islamico, Mos\u00e8 Maimonide in ambito ebraico, Pietro Abelardo, Bonaventura da Bagnoregio e Duns Scoto in ambito cristiano.\nFilosofia moderna.\nLa filosofia moderna si estende dal 1400 fino al 1800 circa; essa ebbe inizio con la filosofia rinascimentale, che vide una rinascita del neoplatonismo e del pensiero di Plotino, identificato allora interamente con quello di Platone; in esso erano presenti inoltre concetti propri dell'aristotelismo. Tra gli esponenti di spicco del neoplatonismo vi fu in Germania Nicola Cusano, che rielabor\u00f2 una teologia negativa su basi mistiche, affermando che Dio \u00e8 il fondamento della razionalit\u00e0, ma di Lui possiamo avere solo una conoscenza intuitiva perch\u00e9 la Verit\u00e0 non \u00e8 qualcosa da possedere ma da cui si viene posseduti; mentre in Italia abbiamo Marsilio Ficino e Pico della Mirandola. In un tale rinnovato clima culturale riprese vigore una disciplina emblematica di questo periodo: l'alchimia, che funse per certi aspetti da apripista alla chimica e alla scienza moderna. Cultore dell'alchimia fu in particolare Giordano Bruno, che anticip\u00f2 per via filosofica le scoperte dell'attuale astronomia, introducendo il concetto di infinito in rottura con la visione geocentrica dell'universo. Sar\u00e0 poi con Galileo Galilei che si suole far nascere ufficialmente la scienza moderna. \nGi\u00e0 dalla seconda met\u00e0 del Cinquecento il neoplatonismo cominci\u00f2 tuttavia a declinare, in favore di un naturalismo e un razionalismo concepiti in maniera maggiormente autonoma e meccanica. Nel Seicento Cartesio svilupp\u00f2 una prima forma di metodo razionale, che pur rifacendosi al concetto teologico di Dio, se ne serviva non per annullare il pensiero nel senso tradizionale della teologia negativa in favore di una dimensione mistica e intuitiva del sapere, ma al contrario per dare consistenza e oggettivit\u00e0 al pensiero umano; fu cos\u00ec che elabor\u00f2 il \"cogito ergo sum\", in virt\u00f9 del quale l'essere risulta sottomesso al pensiero, e la verit\u00e0 concepita come oggetto da possedere. Nel tentativo di fondare un'autonomia della ragione, egli si serv\u00ec di Dio non come fine ma come mezzo, cadendo per\u00f2 agli occhi dei contemporanei in un dualismo circolare: partendo dal pensiero logico giungeva alla dimostrazione di Dio, sulla quale per\u00f2 si basava a sua volta per giustificare lo stesso pensiero logico. La posizione di Cartesio ricevette per questo le critiche di Blaise Pascal, fautore di un ritorno alla tradizione agostiniana; Pascal fu inoltre anticipatore di un certo esistenzialismo cristiano, che respingeva le pretese della ragione di potersi fondare da sola. Anche l'olandese Spinoza si propose di rimediare agli errori di Cartesio, ponendo l'intuizione al di sopra del pensiero razionale; in tal modo egli pot\u00e9 ricondurre ad un unico principio, cio\u00e8 un'unica sostanza, il dualismo che Cartesio aveva postulato tra \"res cogitans\" e \"res extensa\". L'integrit\u00e0 della razionalit\u00e0 veniva cos\u00ec ripristinata identificando il pensiero con l'essere, e persino Dio con la Natura stessa. Un tale panteismo non significava tuttavia materialismo, poich\u00e9 Spinoza postul\u00f2 sempre la precedenza di Dio e dello Spirito sulla natura, concepita mai come autonoma o autoponentesi da sola.\nUn pensiero autenticamente materialista cominci\u00f2 invece a prodursi in Inghilterra, sempre nel Seicento, dando luogo a una riproposizione del meccanicismo democriteo, in virt\u00f9 del quale i fenomeni naturali sarebbero interamente riconducibili a leggi meccaniche di causa-effetto. A questa teoria aderirono in primo luogo Thomas Hobbes, e in seguito soprattutto Isaac Newton (determinismo). Sempre in Inghilterra si assistette in contemporanea alla nascita dell'empirismo, secondo il quale la conoscenza non deriva da idee innate nell'intelletto e accessibili per via intuitiva, bens\u00ec unicamente dai sensi. In tal modo veniva riproposta una separazione netta tra l'essere e il pensiero, ovvero tra l'esperienza del dato da una parte, e la mente umana dall'altro che ne risulta \"plasmata\" in maniera simile a un mastice. L'essere venne cio\u00e8 identificato con la verificabilit\u00e0: ci\u00f2 che non \u00e8 verificabile, sperimentabile \"positivamente\", non ha valore, n\u00e9 pu\u00f2 conferire validit\u00e0 oggettiva al pensiero umano; era l'opposto della metafisica classica. Il maggior esponente dell'empirismo anglosassone fu John Locke. All'inizio del Settecento ader\u00ec a questa corrente anche George Berkeley, che cerc\u00f2 di ricondurre l'esperienza sensibile ad un principio spirituale (Dio), affermando che \"esse est percipi\", cio\u00e8 l'esperienza sensibile \u00e8 persino creatrice dell'essere. Fu infine lo scozzese David Hume a portare l'empirismo alle sue estreme conseguenze, sostenendo che neppure l'esperienza sensibile pu\u00f2 conferire validit\u00e0 oggettiva al pensiero umano, trattandosi di due piani completamente separati: secondo Hume, ci\u00f2 che generalmente si reputa fondato perch\u00e9 razionale, \u00e8 frutto invece di un istinto di abitudine che non ha alcun legame con la realt\u00e0.\nL'empirismo anglosassone si era sviluppato parallelamente alla corrente continentale del razionalismo, al quale, dopo Spinoza, ader\u00ec Leibniz nel Settecento. Secondo Leibnitz, ognuno di noi \u00e8 una monade slegata da tutto il resto; ma a differenza di Hume egli credeva nel fondamento oggettivo della razionalit\u00e0, essendo tutte le monadi coordinate da Dio. Sul finire del Settecento Immanuel Kant ritenne per\u00f2 in parte fondata l'obiezione humiana, e decise cos\u00ec di sottoporre la ragione a vaglio critico, tramite la \"Critica della ragion pura\". La riflessione kantiana si inser\u00ec nella cornice dell'illuminismo che andava nel frattempo sviluppandosi in Francia, e i cui maggiori esponenti furono Voltaire, Rousseau, e Montesquieu. Per risolvere le contrapposizioni tra razionalisti ed empiristi, Kant attu\u00f2 una \"rivoluzione copernicana\" del pensiero, affermando che se da un lato il razionalismo non \u00e8 autonomo ma ha bisogno dell'esperienza per aspirare ad una conoscenza oggettiva, dall'altro \u00e8 l'esperienza sensibile ad essere modellata dalla ragione e non viceversa. Ma la grandezza di Kant risiedette soprattutto nella \"Critica della ragion pratica\" per l'importanza attribuita al sentimento morale, fondando sulla ragione anche l'agire etico: la legge morale che la ragion pratica si d\u00e0, e a cui questa spontaneamente ubbidisce, diventa per Kant garanzia universale e necessaria di libert\u00e0, dell'immortalit\u00e0 dell'anima, e dell'esistenza di Dio, concetti preclusi invece alla pura ragione.\nFilosofia del XIX secolo.\nLa filosofia dell'Ottocento, che viene spesso trattata come un periodo a s\u00e9 stante, \u00e8 stata dominata dalla filosofia post-kantiana dell'idealismo tedesco: il primo esponente di questa corrente, Fichte, cerc\u00f2 di dare maggiore coerenza al criticismo di Kant unificando ragion pura e ragion pratica, in quanto originate dal medesimo principio: l'Io. Il soggetto, secondo Fichte, non si limita a modellare l'esperienza, ma \"crea\" l'oggetto stesso dell'esperienza; trattandosi per\u00f2 di una creazione inconscia, che l'Io non riconosce come tale, egli salvava in tal modo anche il punto di vista realistico del criticismo. Nella cornice dell'idealismo Fichte fu tuttavia una meteora, soppiantato ben presto da Schelling che mostr\u00f2 maggiore interesse per il non-io, per l'oggetto posto dall'io (la natura), conciliando sotto certi aspetti l'idealismo critico fichtiano col razionalismo di Spinoza; ma come Fichte egli postulava pur sempre un'unione \"immediata\" di soggetto e oggetto, afferrabile solo a un livello intuitivo.\nAnche Schelling fu una meteora, venendo ben presto soppiantato da Hegel, che afferm\u00f2 invece un'unione \"mediata\" di soggetto e oggetto, dunque non pi\u00f9 uniti indissolubilmente. Hegel ripropose in un certo senso il ragionamento circolare di Cartesio, sostenendo che il divenire logico della storia, scaturito dall'Assoluto, serve alla fine a rendere ragione dell'Assoluto stesso. Egli sovvert\u00ec la logica sequenziale (quella aristotelica di non contraddizione), affermando la supremazia della razionalit\u00e0 sull'intuizione, e identificando ogni principio col suo contrario: \u00abci\u00f2 che \u00e8 reale \u00e8 razionale\u00bb fu la \"summa\" del pensiero hegeliano. La logica formale per Hegel funge solo da avvio del processo, dopodich\u00e9 il fine della filosofia coincide col mezzo da essa utilizzato, cio\u00e8 la dialettica: questa non serve pi\u00f9 a ricondurre a una dimensione mistica e di annullamento del pensiero, ma diventa fine a se stessa.\nL'eredit\u00e0 hegeliana venne raccolta da Karl Marx, il quale vide in essa un sostanziale materialismo, mascherato esteriormente da idealismo. Si propose quindi di togliere da Hegel la sua \"patina mistica\", sostituendo l'Assoluto con la Storia. La dialettica marxiana prende cos\u00ec il nome di \"materialismo dialettico\", in base al quale la molla che muove la storia \u00e8 rappresentata dalla reciproca interazione di due princ\u00ecpi contrapposti: in Hegel erano la ragione e la realt\u00e0, in Marx diventano la struttura (economica) e la sovrastruttura (culturale). Si trattava anche qui di un'unit\u00e0 \"mediata\", composta cio\u00e8 da due realt\u00e0 distinte che alla fine della storia troveranno comunque conciliazione. Marx fu un filosofo della \"prassi\", che trasform\u00f2 la filosofia hegeliana in un impegno sociale di cambiamento del mondo.\nAltri importanti pensatori del XIX secolo furono infine Arthur Schopenhauer, promotore di un idealismo diverso rispetto a quello accademico tedesco; John Stuart Mill, filosofo britannico; Ralph Waldo Emerson, esponente del trascendentalismo americano; S\u00f8ren Kierkegaard, fondatore dell'esistenzialismo, che critic\u00f2 il sistema hegeliano ravvisandovi l'incapacit\u00e0 di comprendere come nella storia operino principi inconciliabili e non mediabili dalla ragione; e Friedrich Nietzsche, teorico del superuomo, che accus\u00f2 i valori della religione e della metafisica occidentali di essere portatori di un sostanziale nichilismo.\nFilosofia contemporanea.\nNella filosofia contemporanea si \u00e8 creata una certa divergenza tra i filosofi del continente europeo e quelli anglosassoni (sostanzialmente inglesi e statunitensi), nonostante molti di questi traessero spunti da quella fucina di idee che fu il circolo di Vienna all'inizio del XX secolo.\nLa filosofia anglosassone ha avuto un approccio pi\u00f9 utilitaristico, che ha portato tra l'altro alla filosofia analitica. La filosofia del continente europeo ha mantenuto una maggiore variet\u00e0 di filoni, restando pi\u00f9 legata a impostazioni di tipo ontologico e gnoseologico, ritrovando allo stesso tempo una maggiore vicinanza con le filosofie orientali, e ricevendo l'apporto di nuovi campi d'indagine come la psicoanalisi, o la meccanica quantistica."}
{"id": "16606", "revid": "1833487", "url": "https://it.wikipedia.org/wiki?curid=16606", "title": "Protagora", "text": "Platone lo annovera tra i sofisti attribuendogli, nel suo dialogo \"Protagora\", il merito di aver introdotto il ruolo del sofista professionista.\nSi ritiene inoltre che Protagora abbia dato vita a una grande controversia durante i tempi antichi attraverso la sua affermazione che \"L'uomo \u00e8 la misura di tutte le cose\", interpretata da Platone nel senso che non esiste una verit\u00e0 oggettiva. Qualunque cosa gli individui ritengano essere la verit\u00e0 \u00e8 vera.\nQuesto concetto di relativit\u00e0 individuale era atipico per l'epoca, in contrasto sia con l'opinione popolare che con altre dottrine filosofiche secondo cui la realt\u00e0 e la sua verit\u00e0 dovevano avere un fondamento oggettivo.\nBiografia.\nNasce ad Abdera, in Tracia, circa nel 490 a.C. Nel Suida leggiamo che in giovent\u00f9 si procurava da vivere facendo il facchino (\"\u03a6\u03bf\u03c1\u03bc\u03bf\u03c6\u03cc\u03c1\u03bf\u03c2' \u1f26\u03bd \u03a0\u03c1\u03c9\u03b6\u03b1\u03b3\u03cc\u03c1\u03b1\u03c2 \u1f40 \u03c6\u03b9\u03bb\u03cc\u03c3\u03bf\u03c6\u03bf\u03c2.\") ; le principali fonti raccontano che poi a trent'anni cominci\u00f2 a dedicarsi all'insegnamento sofistico, il che lo port\u00f2 a viaggiare per tutta la Grecia e a soggiornare pi\u00f9 volte ad Atene. Qui entr\u00f2 in contatto con personalit\u00e0 importanti sia dell'ambito culturale (come Euripide) sia di quello politico, come Pericle, che lo scelse per redigere la costituzione di Thurii, nuova colonia panellenica fondata nel 444 a.C. Probabilmente la vicinanza a Pericle, nonch\u00e9 le posizioni agnostiche in ambito teologico in un momento di crisi per la polis di Atene (erano gli anni dello scandalo delle Erme), gli procurano un'accusa per empiet\u00e0 e la condanna all'esilio (per altri, fu Protagora a fuggire, dopo la morte del protettore Pericle, per evitare pene peggiori), che lo port\u00f2 infine a morire lontano da Atene, durante un naufragio.\nDi diverso avviso sono sia il filologo classico John Burnet, sia lo storico della filosofia Giovanni Reale. Secondo Burnet, \u00e8 lecito dubitare maggiormente dell'attendibilit\u00e0 della versione di Diogene Laerzio, essendo egli vissuto secoli dopo Protagora, piuttosto che di quella di suoi contemporanei come Platone. \nInfatti, anche secondo Reale, Platone nel dialogo dedicato al sofista (317b) gli fa dire di non avere mai subito alcuna conseguenza negativa per il fatto di essere e di proclamarsi sofista (e, nel dialogo, Protagora viene descritto come molto anziano). Sarebbe ben difficile, prosegue Reale, che se fosse vero quanto affermato da Diogene Laerzio, Platone abbia potuto fargli fare delle affermazioni di quel genere.\nOpere.\nFra le opere che quasi certamente appartengono a Protagora, ricordiamo:\nProtagora compose anche scritti sulla religione (\"Per\u00ed the\u00f3n\") e sullo Stato, ma di questi ci sono rimasti solo dei frammenti.\nIl pensiero.\nL'uomo, misura delle cose.\nLa filosofia di Protagora \u00e8 riassumibile in una sua famosa asserzione, divenuta la formula di riferimento dell'intera sofistica:\nCon \"uomo\" (secondo l'interpretazione dell'asserzione fatta da Platone) Protagora intese il singolo individuo e con \"cose\" gli oggetti percepiti attraverso i sensi. Quindi, molto semplicemente, il sofista voleva dire che la realt\u00e0 oggettiva appare differente in base agli individui che la interpretano: \u00abquali le singole cose appaiono a me, tali sono per me e quali appaiono a te, tali sono per te: giacch\u00e9 uomo sei tu e uomo sono io\u00bb.\nLa filosofia del Novecento ha per\u00f2 interpretato la parola \"uomo\" con \"comunit\u00e0\" (o civilt\u00e0 di riferimento) e con \"cose\" i valori, le norme civili o gli ideali che ne sono a fondamento: ognuno, quindi, giudicherebbe ci\u00f2 che lo circonda in base alla mentalit\u00e0 della comunit\u00e0 a cui appartiene.\nUna terza interpretazione vede nella parola \"uomo\" l'umanit\u00e0, e nella parola \"cose\" la realt\u00e0 in generale. Quindi secondo questa tesi gli Uomini giudicherebbero \u00abla realt\u00e0 secondo parametri \"comuni\" tipici della specie razionale cui appartengono, cio\u00e8 l'Umanit\u00e0\u00bb (Abbagnano-Fornero). Questa interpretazione del pensiero protagoreo ha portato alcuni ad accostare il sofista di Abdera a Immanuel Kant, il quale sosteneva, per esempio, che spazio e tempo non fossero delle realt\u00e0 oggettive, bens\u00ec mere \"intuizioni pure\" della mente umana.\nForse tutte e tre le interpretazioni sono valide, in quanto cosa volesse intendere Protagora con le parole \"uomo\" e \"cosa\" \u00e8 difficile stabilirlo. Molto probabilmente egli intendeva tutte e tre le opzioni declinando il senso delle due parole a seconda del contesto. Ad esempio: parlando dei gusti gastronomici Protagora si riferiva al singolo individuo; parlando della civilt\u00e0 greca contrapposta a quella orientale, egli intendeva l'\"uomo-misura\" come civilt\u00e0; mentre se si riferiva agli Uomini in relazione alla natura (o, ancora, agli dei) \u00e8 possibile che intendesse l\"uomo\" in quanto specie vivente. In generale Protagora sosteneva infatti che non era necessario scegliere una determinata interpretazione, in quanto non c'\u00e8 contraddizione tra esse essendo tale mutevolezza di lettura insita nell'asserzione stessa.\nAntilogie.\nIn generale si pu\u00f2 dire che la posizione protagorea sia \u201cumanista\u201d o \u201cantropocentrica\u201d (in quanto \u00e8 posto l'uomo come metro di giudizio e di valutazione delle \"cose\") e \u201cfenomenista\u201d (la realt\u00e0 appare ai nostri occhi secondo il nostro metro di giudizio).\nDal relativismo derivano il relativismo conoscitivo, per cui non esiste un principio assoluto, e il relativismo etico, cio\u00e8 morale, secondo cui non esiste un bene o un modello di comportamento assoluto ma ci\u00f2 varia da uomo a uomo. In mancanza di una verit\u00e0 e un bene assoluti, la parola logos \u00e8 dominatrice, e la retorica ha quindi un ruolo fondamentale al fine di persuadere l'interlocutore. Per dimostrare ci\u00f2 Protagora elabora le cosiddette antilogie: discorsi contraddittori che evidenziano la relativit\u00e0 di valori e norme, mostrando che \u00e8 possibile sostenere su un medesimo argomento due discorsi (\"logoi\") in contraddizione tra di loro.\nL'antilogia (o metodo antilogico) avr\u00e0 grande fortuna nei decenni successivi, e sar\u00e0 alla base dell'eristica, corrente della seconda generazione sofistica secondo la quale non \u00e8 possibile giungere ad una verit\u00e0 ultima, poich\u00e9 essa non esiste, ma \u00e8 possibile solo battagliare con i discorsi. L'eristica \u00e8, sotto certi aspetti, un'involuzione dell'antilogia: diversamente dall'eristica, questa per\u00f2 non si limita a battagliare, ma consiste in una tecnica retorica che ha lo scopo di mettere in difficolt\u00e0 l'avversario, rilevando le contraddizioni del discorso di partenza. Sotto quest'aspetto, l'antilogia \u00e8 quindi una tecnica di discussione, l'eristica no.\nNon possediamo esempi di discorsi antilogici riconducibili direttamente a Protagora, ma testimonianze indirette, spesso parodie o opere di allievi del sofista, come ad esempio il dialogo tra Discorso Migliore e Discorso Peggiore nelle \"Nuvole\" di Aristofane, o i cosiddetti \"Dissoi logoi\", trattato anonimo in cui \u00e8 riconoscibile l'influenza protagorea. Ecco dunque un esempio tratto da quest'opera, relativamente al dibattito tra ci\u00f2 che si ritiene bello o turpe:\nPer non entrare nel caos provocato dal relativismo bisogna far riferimento al criterio dell'utile, il quale \u00e8 un criterio di scelta che giova sia all'individuo sia alla collettivit\u00e0 (principio debole dell'utilit\u00e0). Pertanto, la verit\u00e0 etica che guida le scelte non \u00e8 per Protagora un valore assoluto e oggettivo, poich\u00e9 \u00e8 impossibile da individuare, ma \u00e8 il risultato di una lunga esperienza, che dimostra l'utilit\u00e0 di un dato comportamento (per questo si pu\u00f2 dire che il sofista avesse una concezione di \"verit\u00e0 etica\" di carattere umanistico-storicista).\nMa la tradizione critica ha ritenuto tale posizione poco solida, perch\u00e9 anche per presupporre ci\u00f2 che \u00e8 realmente utile bisogna stabilire un criterio di verit\u00e0, altrimenti si risolverebbe in un \"pragmatismo amoralistico\". A queste obiezioni si pu\u00f2 rispondere che il \"principio debole d'utilit\u00e0\" non \u00e8 il rifiuto aprioristico di un principio etico, ma esso \u00e8 l'accettazione di un principio pragmatico condiviso, per quanto non assoluto. Alla seconda obiezione si pu\u00f2 rispondere che la posizione di Protagora \u00e8 un invito all'assunzione da parte del singolo individuo delle sue responsabilit\u00e0 di fronte a s\u00e9 stesso e alla societ\u00e0. Inoltre, il filosofo di Abdera vuole invitare i singoli individui ad accettare delle regole di comune convivenza e di pubblica utilit\u00e0.\nLa retorica.\nSecondo Protagora, il filosofo si presenta come \"propagandista dell'utile\", ossia colui che, grazie alle sue doti oratorie, indirizza le scelte verso la pubblica utilit\u00e0. Caso eclatante \u00e8 il suo invito \u00abdi rendere migliore il discorso peggiore\u00bb (ma anche \u00abdi rendere peggiore il discorso migliore\u00bb), tipico dell\u2019antilogia - ossia di trasformare l'opinione meno utile in quella pi\u00f9 utile. Di conseguenza l'arte della retorica ha una funzione politico-educativa volta a favorire il \"bene comune\".\nTale posizione \u00e8 stata vista come il fondamento dell'eristica (ossia l'arte del disputare, al di l\u00e0 della veridicit\u00e0 delle proprie basi concettuali di partenza), accusa spesso rivolta ai sofisti, ma soprattutto come legittimazione di quell'atteggiamento definibile come \"servilismo\" verso i potenti. Infatti i sofisti, potendo vantare delle doti oratorie, erano in grado di insegnare ai loro clienti - non potendo essi stessi mettere in pratica i loro insegnamenti, in quanto meteci (ovviamente bisogna tener conto che ci si riferisce a poleis dove vigeva un regime democratico come quello ateniese) - su cosa fosse utile e cosa no. Tant'\u00e8 che gli avversari dei sofisti li accusarono di praticare il \"mestiere della parola\", o del disputare con il solo fine di primeggiare nelle dispute, a prescindere dalla validit\u00e0 degli argomenti.\nVa ricordato che il pensiero protagoreo non \u00e8 una legittimazione del servilismo verso i \"potenti\", ma \u00e8 un invito all'assunzione di responsabilit\u00e0 da parte del singolo e della condivisione delle scelte, basandosi sull'esperienza e, quindi, seguendo il principio \"debole\" d'utilit\u00e0 privata e pubblica.\nAntropologia e politica.\nCome Democrito, anche Protagora vede nel passato degli Uomini la scelta, fondamentale per la propria sopravvivenza, di vivere assieme ad altri Uomini. L'Uomo, inoltre, si distingue dagli animali anche perch\u00e9 ha messo in atto quelle tecniche (dal greco \"\u03c4\u03ad\u03c7\u03bd\u03b7\": abilit\u00e0, destrezza, mestiere, arte) che gli hanno permesso di modificare e adattare l'ambiente naturale alle sue esigenze. Tuttavia a garantire la sopravvivenza all'Uomo non bastano le \"tecniche comuni\" (agricoltura, falegnameria, artigianato, ecc...), ma \u00e8 necessaria una \"tecnica superiore\" che permetta d'indirizzare le altre verso il \"bene comune\": la politica. Essa (come viene raccontato nel \"Protagora\" di Platone) \u00e8 un dono che Zeus ha fatto agli Uomini indistintamente, poich\u00e9 tutti i cittadini della \"\u03c0\u03cc\u03bb\u03b9\u03c2\" (p\u03cclis) sono coinvolti nella \"politica\". Inoltre, il sofista si rese conto di una necessaria \"cultura politica\" che ogni cittadino doveva possedere.\nLa visione della \"politica\" in Protagora \u00e8 figlia dell'epoca in cui egli visse; il fatto che ogni cittadino sia coinvolto nella vita politica della sua comunit\u00e0 \u00e8 il miglior manifesto della democrazia ateniese, vista come esempio e modello da seguire.\nUn ottimo esempio del concetto di Uomo in Protagora \u00e8 dato dal mito di Prometeo riportato da Platone nel \"Protagora\".\nAgnosticismo.\nProtagora pu\u00f2 essere considerato uno dei primi pensatori agnostici. La sua opera \"Sugli d\u00e8i\" (DK 80B4) cominciava infatti con le seguenti parole:\nSecondo Diogene Laerzio, fu proprio a causa di quest'opera che Protagora venne bandito dagli ateniesi. I suoi libri sarebbero stati \u00abbruciati nella piazza del mercato dopo che per mezzo di un araldo erano state requisite tutte le copie a coloro che le possedevano, uno per uno\u00bb. A ricordo di una tale evenienza, sono giunti fino a noi i seguenti versi che Timone di Fliunte riporta:"}
{"id": "16607", "revid": "124213651", "url": "https://it.wikipedia.org/wiki?curid=16607", "title": "Viet Cong", "text": "Viet Cong (in lingua vietnamita \"Vi\u1ec7t C\u1ed9ng\") era la denominazione comunemente utilizzata in particolare nel blocco occidentale per indicare il gruppo armato di resistenza vietnamita contro il regime filostatunitense del Vietnam del Sud che ebbe un ruolo fondamentale durante la guerra del Vietnam.\nIl termine \u00e8 un'abbreviazione di \"comunista del Vietnam\", in virt\u00f9 del fatto che il Partito Rivoluzionario Popolare del Vietnam era la pi\u00f9 importante componente della resistenza. Il termine, con connotazione spregiativa, apparve sui giornali di Saigon agli inizi del 1956 ed \u00e8 una contrazione del termine \"Vi\u1ec7t Nam C\u1ed9ng-s\u1ea3n\" o \"Vi\u1ec7t gian c\u1ed9ng s\u1ea3n\". La prima citazione per \"Vietcong\" risale al 1957. I soldati statunitensi si riferivano ai Vietcong utilizzando la parola Victor Charlie o V-C.\nUfficialmente le forze guerrigliere combattenti durante il conflitto indocinese erano denominate \"Forze armate popolari di liberazione del Vietnam del Sud\"; in vietnamita: \"Qu\u00e2n Gi\u1ea3i ph\u00f3ng mi\u1ec1n Nam Vi\u1ec7t Nam\". I combattenti viet cong dipendevano organicamente dalla dirigenza del \"Fronte di Liberazione Nazionale del Vietnam del Sud\" (\"M\u1eb7t tr\u1eadn D\u00e2n t\u1ed9c gi\u1ea3i ph\u00f3ng mi\u1ec1n Nam Vi\u1ec7t Nam\") che guidava politicamente e militarmente la lotta contro gli statunitensi e gli \"nguy\" (\"fantocci\", la denominazione spregiativa per indicare i vietnamiti del Sud fedeli al regime filo-statunitense); i capi militari pi\u00f9 importanti, peraltro erano esperti e determinati alti ufficiali inviati dal Vietnam del Nord.\nEssi combatterono per quasi venti anni con successo gli statunitensi e i collaborazionisti sudvietnamiti e rimasero una forza militare importante fino alla fine della guerra nel 1975 quando il Fronte di Liberazione Nazionale, divenuto nel 1969 Governo Rivoluzionario Provvisorio del Vietnam del Sud, conflu\u00ec nel nuovo stato del Vietnam comunista riunificato.\nIl Fronte di liberazione nazionale.\nIl Fronte di Liberazione Nazionale del Vietnam del sud era la componente fondamentale del movimento di resistenza (in vietnamita: \"Khang Chien\") contro il regime collaborazionista del Vietnam del Sud; esso comprendeva importanti correnti nazionaliste e vi confluivano diverse componenti ideologico-politiche, sia comuniste, sia non comuniste. Oltre ai comunisti del \"Lao Dong\" (\"partito dei lavoratori\"), altri due partiti facevano parte del Fronte, il Partito Democratico del Vietnam e il Partito Socialista del Vietnam; inoltre erano presenti anche rappresentanti di alcune sette religiose perseguitate dal regime e di minoranze etniche, tra cui alcune trib\u00f9 dei territori montuosi del Vietnam centrale.\nIl Fronte venne costituito ufficialmente il 20 dicembre 1960, a partire dal nucleo centrale formato dagli elementi ancora presenti al sud dell'organizzazione Viet Minh che aveva diretto e vinto la guerra d'indipendenza contro la Francia. I vietminh ancora attivi al momento dell'inizio dell'attivit\u00e0 di resistenza, erano circa 10.000 che costituirono subito l'elemento pi\u00f9 solido e affidabile del movimento. In realt\u00e0 il movimento di resistenza contro il regime dittatoriale e reazionario filo-statunitense di Ng\u00f4 \u0110\u00ecnh Di\u1ec7m aveva avuto inizio ancor prima, nel 1957, dopo la decisione della dirigenza di Hanoi, su impulso principalmente di L\u00ea Du\u1ea9n, di riprendere la lotta rivoluzionaria contro il governo di Saigon soprattutto nelle aree del delta del Mekong.\nNel corso del 1957 i guerriglieri filo-comunisti uccisero oltre 400 funzionari governativi e iniziarono a minare l'autorit\u00e0 del governo di Di\u1ec7m in molte aree contadine. Ulteriori direttive del governo di Hanoi vennero inviate nel 1959 per intensificare la \"lotta armata\" nel Vietnam del Sud allo scopo di indebolire politicamente il regime di Di\u1ec7m. Gli attacchi e gli attentati terroristici ebbero un forte aumento e i funzionari governativi uccisi passarono dai 1.200 del 1958 ai 4\u00a0000 del 1960. Nel dicembre 1960 infine venne deciso di creare un organismo politico-militare centralizzato per dirigere il crescente movimento di resistenza e venne costituito il Fronte di Liberazione Nazionale.\nGli obiettivi del Fronte di Liberazione erano l'indipendenza, la sconfitta del regime di Ngo Dinh Diem e dei suoi successori, la realizzazione di un governo che ricostruisse su basi democratiche il Vietnam del Sud sia sul piano politico che su quello economico/sociale, prima della riunificazione pacifica con il Vietnam del Nord. Questi obiettivi furono esposti dettagliatamente nel manifesto del Fronte redatto nel 1960. La bandiera del Fronte di liberazione si rifaceva a quella del Vietnam del Nord con due bande orizzontali rossa, superiore, e blu, inferiore, e al centro una stella a cinque punte gialla.\nI Viet Cong erano in pratica i combattenti militari del Fronte di liberazione nazionale del Vietnam. Le forze combattenti, denominate globalmente \"Forze popolari di liberazione del Vietnam del Sud\" erano formate da due componenti distinte: le unit\u00e0 irregolari, costituite da volontari dei villaggi, le quali si dedicavano soprattutto alla raccolta di informazioni, al sabotaggio e alla raccolta dei rifornimenti, mentre le formazioni regolari, organizzate su base regionale, le quali erano inquadrate militarmente e ben armate, effettuavano gli attacchi e le azioni militari principali, essendo in grado di contrastare le unit\u00e0 dell'esercito del Vietnam del Sud ed anche le truppe statunitensi. Le unit\u00e0 regolari crebbero numericamente in maniera costante nel corso dei primi anni: nel 1965 i guerriglieri effettivamente combattenti erano circa 50.000-80.000.\nDurante la guerra il Fronte di Liberazione ricevette il supporto politico e militare costante dalla Repubblica del Vietnam del Nord e godeva del vasto consenso popolare; all'interno del Vietnam del Sud, infatti, buona parte della popolazione, in particolare nelle campagne, sosteneva le posizioni e le istanze del movimento di resistenza.\nNguy\u1ec5n H\u1eefu Th\u1ecd, un politico non comunista, era ufficialmente il presidente del Fronte di Liberazione Nazionale, mentre la signora Nguy\u1ec5n Th\u1ecb B\u00ecnh, a cui erano affidati i rapporti con l'estero, esercitava un importante ruolo propagandistico di fronte all'opinione pubblica mondiale. Il principale capo militare del Viet Cong era in realt\u00e0 il generale Tr\u1ea7n V\u0103n Tr\u00e0; quest'ultimo fu il responsabile militare per la maggior parte della guerra del cosiddetto \"Ufficio centrale per il Vietnam del Sud\", conosciuto nella terminologia burocratica statunitense come il COSVN, ufficialmente \"Trung \u01b0\u01a1ng C\u1ee5c mi\u1ec1n Nam\".\nTr\u1ea7n V\u0103n Tr\u00e0 era il rappresentante sul campo del Vietnam del Nord: egli dirigeva le operazioni principali della resistenza e seguiva le direttive impartiti dalla Commissione militare del Comitato centrale del Partito Comunista del Vietnam del Nord. Tr\u1ea7n V\u0103n Tr\u00e0 mantenne la direzione delle forze combattenti del Fronte dal 1963 al 1967 e di nuovo dal 1973 fino alla fine della guerra nel 1975, mentre dal 1967 al 1973 il capo militare fu il generale Ho\u00e0ng V\u0103n Th\u00e1i; altri capi politico-militari importanti dei Viet Cong furono nel corso degli anni il generale Nguy\u1ec5n Ch\u00ed Thanh che dal 1964 al 1967 fu in realt\u00e0 il responsabile politico-militare del COSV direttamente collegato con il partito comunista di Hanoi e quindi ancor pi\u00f9 importante di Tr\u1ea7n V\u0103n Tr\u00e0, e Tr\u1ea7n \u0110\u1ed9, vice-comandante militare del COSVN.\nLe relazioni fra i Viet Cong e il governo di Hanoi furono molto controverse durante la guerra del Vietnam. I portavoce comunisti e coloro che erano contro la guerra affermavano che i Viet Cong erano una resistenza totalmente originata dal Vietnam del Sud. Gli anticomunisti invece consideravano i Viet Cong come una mera emanazione di Hanoi. Numerose comunicazioni di dirigenti comunisti negli anni Ottanta e Novanta hanno confermato lo stretto controllo di Hanoi sulle forze comuniste del sud. Dopo la fine del conflitto i rapporti tra il Governo rivoluzionario provvisorio, organizzato dal Fronte, e il Vietnam del Nord mutarono completamente e i dirigenti comunisti di Hanoi assunsero il completo controllo diretto dell'intero paese.\nGoverno rivoluzionario provvisorio.\nIl Governo Rivoluzionario Provvisorio del Vietnam del Sud (GRP) venne fondato l'8 giugno 1969, come struttura politico-amministrativa in grado di esercitare il potere nel territorio liberato del Vietnam del Sud. I componenti del Governo provvisorio, guidati dal presidente Nguy\u1ec5n H\u1eefu Th\u1ecd e dal primo ministro Hu\u1ef3nh T\u1ea5n Ph\u00e1t, in seguito avrebbero preso parte, peraltro con un ruolo secondario rispetto ai rappresentanti del Vietnam del Nord, alle trattative di pace. Il Governo provvisorio era stato fondato durante il periodo trascorso nella giungla dai capi della resistenza del Fronte di Liberazione Nazionale e del cosiddetto Ufficio centrale comunista in Vietnam del Sud (identificato dagli statunitensi con la sigla COSVN, \"Central Office for South Vietnam\").\nDopo la fine della guerra il Governo Rivoluzionario Provvisorio venne considerato un intralcio da parte della dirigenza comunista del Vietnam del Nord; la futura vita politica del Vietnam del Sud venne decisa solamente dai capi nord-vietnamiti (che quindi furono in pratica i veri vincitori della guerra), infatti si pass\u00f2 direttamente ad una riunificazione forzata del Vietnam, in cui il Governo provvisorio poteva avere solo un'utilit\u00e0 propagandistica.\nDescrizione.\nComposizione.\nReclutati tra i contadini poveri del Vietnam del Sud e guidati da capi prevalentemente legati al comunismo del Vietnam del Nord, i vietcong si dimostrarono, nonostante la limitatezza di mezzi e le dure condizioni di vita sul terreno, combattenti disciplinati, aggressivi, resistenti e straordinariamente abili nella guerriglia che mise in grande difficolt\u00e0 il regime del Vietnam del Sud, costringendo gli Stati Uniti ad un massiccio e infruttuoso intervento militare per evitare il crollo del governo collaborazionista.\nLe attivit\u00e0.\nLe formazioni combattenti del Fronte di Liberazione Nazionale erano le cosiddette \"Forze armate popolari di liberazione del Vietnam del Sud\" (\"Qu\u00e2n Gi\u1ea3i ph\u00f3ng mi\u1ec1n Nam Vi\u1ec7t Nam\"); i nemici che dovevano affrontare erano costituite dall'esercito regolare del Vietnam del Sud, addestrato ed equipaggiato dagli Stati Uniti e, a partire dal 1965, le modernissime forze terrestri statunitensi del MACV, rinforzate da potenti forze aeree e navali; oltre a questi avversari concreti, i viet cong dovevano anche sopravvivere nell'ambiente ostile della giungla, secondo alcuni il nemico pi\u00f9 pericoloso sul piano militare non era tanto rappresentato dagli eserciti nemici, quanto dal sopportare gli enormi disagi causati dalla giungla.\nChiunque prendesse parte alla lotta per la resistenza perdeva il contatto diretto con i familiari (venendo cos\u00ec a mancare anche un sostegno morale), in alcuni casi i guerriglieri rividero i propri familiari solamente dopo la fine della guerra, mentre generalmente i guerriglieri che provenivano dalle campagne riuscivano a vedere i propri familiari in occasione della concessione delle licenze, recandosi loro stessi nelle campagne. Per quanto riguardava i guerriglieri che provenivano dalle citt\u00e0 il discorso era molto pi\u00f9 complicato, infatti spesso in questi casi erano le famiglie a venire nella giungla (a volte queste visite si rivelarono drammatiche).\nC'\u00e8 da dire infine che buona parte dei combattenti vietcong non aveva forti motivazioni ideologiche e politiche, infatti erano in molti che entravano a far parte della guerriglia solo per motivi strettamente personali, per migliorare le condizioni di vita proprie e dei familiari. In alcuni casi i combattenti si schieravano nelle file dei vietcong per vendicarsi della distruzione dei propri villaggi da parte delle forze filo-statunitensi. Per questo motivo alcuni ritenevano che i vietcong talvolta inducessero gli statunitensi ad attaccare un villaggio; dopo aver subito attacchi ai loro avamposti, gli statunitensi in alcuni casi effettuavano violenti rastrellamenti di rappresaglia contro qualche particolare villaggio nella zona, accentuando l'odio e il risentimento delle popolazioni contadine locali.\nVivere nella giungla rappresentava per i vietcong un vero problema. Infatti alcune delle maggiori preoccupazioni in ambito militare del conflitto derivavano dal vivere nella giungla: \u00abnella giungla il primo nemico non erano gli americani o gli nguy (\"fantocci\", termine con cui indicavano il governo di Saigon e le sue truppe), ma la malaria, che pochissimi riuscivano ad evitare\u00bb (Truong Nhu Tang: 2008). Infatti i bombardamenti dei B-52, seppur arrecassero danni di certo non trascurabili, tra il 1968 e il 1970 non uccisero nessun capo civile o militare. I principali problemi erano rappresentati dalla malnutrizione e dalle malattie, quali ad esempio la succitata malaria, la diarrea o la dissenteria.\nPer quanto riguarda la nutrizione, le razioni giornaliere comprendevano pochi grammi di riso, acqua, e assoluta mancanza di carne, quindi la nutrizione garantita dalle razioni era carente sia dal punto di vista della quantit\u00e0 che della qualit\u00e0. Per colmare questa mancanza molti guerriglieri cercarono, qualora gli eventi glielo consentissero, di allevare polli o maiali, in altri casi la malnutrizione porter\u00e0 i guerriglieri a cercare cibo nella giungla, e quindi a cacciare (e mangiare) animali esotici come elefanti o leopardi. Nei casi pi\u00f9 fortunati arrivava qualche rifornimento speciale dalla Cambogia.\nAnche la presenza dei serpenti velenosi, al cui morso i vietcong erano particolarmente esposti per via delle calzature leggere, rappresentava un grave problema. Il rettile pi\u00f9 letale era il \"cham guap\" (Bungaro fasciato): il suo veleno era quasi istantaneo richiedendo cos\u00ec ottimo tempismo nell'applicazione dell'antidoto.\nL'armamento.\nIl movimento di resistenza Viet Cong non disponeva degli armamenti moderni in grado di competere alla pari con gli arsenali delle forze armate statunitensi e dell'esercito regolare del Vietnam del Sud che era abbondantemente rifornito dagli Stati Uniti.\nLe armi e i rifornimenti per il Viet Cong arrivavano attraverso canali clandestini, passando per il territorio della Cambogia e del Laos; le armi e gli equipaggiamenti provenivano dalla Cina e dall'Unione Sovietica che rifornivano il Vietnam del Nord che a sua volta trasferiva a sud i materiali soprattutto attraverso il famoso \"sentiero di Ho Chi Minh\". Inoltre i Viet Cong utilizzavano armi ed equipaggiamenti sottratti al nemico; in particolare i reparti dell'esercito del Vietnam del Sud non mostravano grande combattivit\u00e0 e soprattutto nei primi anni della guerra subirono continue sconfitte con perdita di grandi quantit\u00e0 di armamenti che finivano in buona parte in mano delle formazioni del Fronte di liberazione. La corruzione presente all'interno dell'esercito di Saigon inoltre favoriva transazioni illegali con vendita di armamenti delle forze regolari ai combattenti della resistenza; esisteva un commercio molto attivo fra i guerriglieri e alcuni degli ufficiali di pi\u00f9 alto grado dell'esercito del Vietnam del Sud.\nComunque l'arsenale di armi ed equipaggiamenti dei Viet Cong rimase sempre limitato in confronto con i modernissimi armamenti del nemico, ma nonostante questa evidente inferiorit\u00e0, i combattenti mostrarono sempre elevato morale, forte determinazione e grande ingegnosit\u00e0 riuscendo a superare le loro apparentemente incolmabili lacune dal punto di vista militare convenzionale.\nIn molti casi i guerriglieri si armavano alla meglio, recuperando anche munizioni e armi tra i caduti nemici. I guerriglieri inoltre avevano anche dei veri e propri laboratori per il recupero delle bombe inesplose. I guerriglieri usavano anche armi non convenzionali, in particolare trappole di varia natura. Oltre alle semplici mine (talvolta realizzate usando granate inesplose) realizzavano trappole con il bamb\u00f9 che si azionavano a scatto e trafiggevano il corpo dei malcapitati. Per evitare che gli stessi guerriglieri Viet Cong cadessero in queste trappole, le zone infestate con congegni nascosti venivano segnalate con opportuni mezzi di riconoscimento, diversificati nei vari territori e non facilmente identificabili e comprensibili per le truppe nemiche.\nLe tattiche.\nPer quanto riguarda gli scontri militari con l'esercito di Saigon e gli statunitensi, era sentito tra le file dei vietcong il problema delle incursioni aeree, del fuoco d'artiglieria e delle azioni nemiche con elicotteri. Inizialmente i guerriglieri si trovarono in difficolt\u00e0; i rudimentali ricoveri crollavano facilmente anche per l'esplosione di una bomba ad un chilometro di distanza mentre le massicce operazioni di ricerca e distruzione statunitensi, supportate da mezzi aerei e un gran numero di elicotteri, causavano forti perdite non tanto negli scontri diretti ravvicinati quanto per l'effetto devastante del fuoco dell'artiglieria e dei bombardamenti aerei nelle cosiddette \"zone di fuoco libero\".\nI viet cong seppero far fronte a queste difficolt\u00e0; i guerriglieri rafforzarono i loro rifugi, costruirono complesse reti sotterranee e si addestrarono intensamente a colpire gli elicotteri che alla lunga si dimostrarono molto vulnerabili. I viet cong inoltre applicarono la tattica che loro denominavano \"afferrare il nemico per la cintura\"; i combattenti del Fronte ricercavano costantemente il combattimento ravvicinato per limitare la possibilit\u00e0 di intervento degli aerei e dell'artiglieria nemica timorose di colpire i propri reparti, e infliggere perdite agli statunitensi e ai sudvietnmiti con attacchi rapidi e improvvisi in cui le armi individuali automatiche dei guerriglieri avrebbero potuto far valere la loro potenza di fuoco a breve distanza. Equipaggiati prevalentemente con fucili d'assalto AK-47, mitragliatrici, bombe a mano, mortai, cannoni senza rinculo e lanciarazzi, i viet cong non erano in inferiorit\u00e0 nei confronti dei reparti statunitensi se riuscivano a combattere brevi scontri a distanza ravvicinata sfruttando l'effetto sorpresa e la migliore conoscenza del terreno.\nDal punto di vista tattico i guerriglieri preferivano sferrare piccoli attacchi soprattutto di notte, contro reparti isolati e ignari del nemico, seguite da rapide ritirate per evitare le devastanti reazioni della potenza di fuoco statunitense. Nel corso di questi attacchi a sorpresa i viet cong dimostravano regolarmente estrema determinazione e grande aggressivit\u00e0 senza concedere alcuna piet\u00e0 al nemico; di regola essi cercavano di uccidere il maggior numero di statunitensi possibile contando che l'aumento delle perdite avrebbe alla lungo scosso il morale e la coesione dei nemici. L'obiettivo dei viet cong non era infatti la conquista del territorio che sarebbe stato del resto impossibile difendere contro le schiaccianti forze avversarie, ma infliggere continui scacchi locali e perdite agli statunitensi e ai sudvietnamiti. I viet cong in pratica combattevano la cosiddetta \"guerra della pulce\" o della \"tigre e l'elefante\", il pachiderma rappresentava il nemico e sarebbe stato lentamente dissanguato dalle numerose, piccole ferite inflittegli.\nPer raggiungere il successo locale i viet cong, sfruttando il buio della notte e la sorpresa, concentravano forze numericamente superiori nella zona dell'attacco; era richiesto dalle tattiche viet cong che i guerriglieri disponessero localmente di una superiorit\u00e0 numerica di almeno 5 a 1; un battaglione di 500 uomini che avrebbe dovuto attaccare 100-200 soldati nemici. L'attacco veniva sferrato alla distanza pi\u00f9 ravvicinata possibile, con assalti improvvisi in massa di fanteria con la tattica delle ondate umane successive cercando di travolgere con la forza del numero le posizioni avversarie. In questa fase i viet cong era disposti a subire forti perdite pur di raggiungere l'obiettivo. Gli statunitensi consideravano la tattica dell'onda umana un segno del fanatismo ideologico dei guerriglieri e del disprezzo per la vita umana dei loro capi, ma in realt\u00e0 i viet cong prestavano grande attenzione a pianificare accuratamente le operazioni, ad ottenere precise informazioni ed a minimizzare le perdite.\nDal punto di vista teorico il metodo di combattimento dei viet cong consisteva in \"una parte lenta e quattro parti veloci\". La prima fase dell'operazione, la \"parte lenta\", era caratterizzata dalla dettagliata e accurata raccolta di informazioni sul nemico, le sue difese e le sue posizioni, fornite dagli elementi irregolari del movimento di resistenza presenti in tutti i villaggi. Venivano effettuate numerose ricognizioni sul terreno e si eseguivano esercitazioni teoriche preliminari su modellini dell'obiettivo dell'attacco; infine prima dell'assalto i viet cong si addestravano, controllavano il terreno e organizzavano postazioni avanzate per armi e cibo. Dopo questa parte lenta seguivano le \"quattro parti veloci\" che invece si succedevano con la massima rapidit\u00e0. Inizialmente c'era il trasferimento effettuato in piccoli gruppi separati dalle basi di partenza fino all'area dell'obiettivo. Dopo il concentramento dei reparti viet cong, che avveniva solo nell'imminenza dell'azione per evitare l'individuazione da parte nemica, la seconda parte veloce era l'attacco all'obiettivo, effettuato rapidamente e brutalmente. Nella terza parte veloce i viet cong abbandonavano velocemente il terreno del combattimento e soprattutto recuperavano le armi sottratte al nemico e portavano in salvo i feriti e i corpi dei loro caduti cercando di non lasciare nulla al nemico. La quarta parte veloce, infine, consisteva nella ritirata vera e propria che veniva predisposta dettagliatamente fin dalla fase di pianificazione e che, per avere successo, richiedeva disciplina e perfetta conoscenza del terreno e dello schieramento avversario.\nDirigenti principali del Fronte di liberazione e delle Forze armate popolari di liberazione.\nCommissari politici.\nCon la risoluzione politica del gennaio 1961 da parte della Commissione generale militare del Vietnam del Nord, questa posizione era denominata ufficialmente \"segretario della Commissione regionale militare\" con responsabilit\u00e0 di comando diretta sui campi di battaglia del Vietnam del Sud; dal 1964 l'area di operazioni era denominato in codice \"settore B2\","}
{"id": "16614", "revid": "92920", "url": "https://it.wikipedia.org/wiki?curid=16614", "title": "Motion Picture Association of America", "text": "La Motion Picture Association (\"Organizzazione americana dei produttori cinematografici\", MPA) \u00e8 un'associazione formata per promuovere gli interessi degli studi cinematografici. I suoi membri sono i sei studi principali del cinema statunitense: Walt Disney, Sony, Paramount Pictures, Netflix, Universal Studios e Warner Bros. L'organizzazione produce il ben noto e volontario \"MPA film rating system\".\nStoria.\nTra le funzioni principali della \"Motion Picture Association\" c'\u00e8 quella di esercitare mediazioni tra le principali \"majors\" americane e il mondo politico, indicando ad esempio quali argomenti o questioni sociali, culturali, economiche, etniche o strategiche privilegiare nella scelta dei copioni cinematografici.\nLa MPAA \u00e8 stata pesantemente criticata da alcuni libertari civili e attivisti a causa della sua forte opposizione alla violazione del copyright e al suo appoggio al Digital Millennium Copyright Act. La MPAA cerca di proteggere gli interessi dei suoi membri attraverso il lobbismo per la modifica delle leggi sul copyright e sul codice penale. Sta inoltre cercando di promuovere specifiche tecnologie digitali che sono viste come una violazione dei diritti degli utenti e una minaccia al libero scambio su Internet.\nPer molto tempo il presidente della MPAA fu Jack Valenti, un noto lobbista attivo a Washington. Valenti fu nominato a questa carica nel 1966 e si \u00e8 dimesso il 1\u00ba settembre 2004 a 82 anni. Gli \u00e8 succeduto Dan Glickman.\nSistema di classificazione.\nI divieti dell'MPAA sono i seguenti, da anni usati negli Stati Uniti:\nL'NC-17 consiste nel tassativo divieto ai minori ed \u00e8 stato applicato nel 1990 per sostituire l'originario \"X-rated\", che per\u00f2 non fu mai registrato.\nOpposizione alla registrazione dei video.\nQuando i primi registratori VCR furono immessi sul mercato, la MPAA fu la prima che si oppose alla loro diffusione temendo un calo di spettatori nelle sale cinematografiche. Nel 1982 il presidente Jack Valenti disse: \u00abIl VCR \u00e8 per i produttori cinematografici e il pubblico americano quello che lo strangolatore di Boston \u00e8 per una donna sola\u00bb.\nMAFIAA.\nMAFIAA (acronimo di \"Music And Film Industry Association of America\") \u00e8 un termine dispregiativo usato per indicare le aziende riunite nella RIAA e nella MPAA, paragonandole alla mafia. Tale termine \u00e8 divenuto popolare grazie a un sito-burla, in cui viene dichiarato che il 1\u00ba aprile 2006 RIAA ed MPAA hanno annunciato la storica decisione di fondersi nella nuova organizzazione, allo scopo di fare fronte comune nella lotta contro la pirateria. Si tratta naturalmente di un pesce d'aprile. Probabilmente, il termine MAFIAA \u00e8 stato lanciato durante una puntata del popolare show \"Real Time With Bill Maher\", trasmesso dalla HBO."}
{"id": "16616", "revid": "1543377", "url": "https://it.wikipedia.org/wiki?curid=16616", "title": "Abdullah G\u00fcl", "text": "Biografia e carriera.\nStimato economista e professore universitario, ha studiato Scienze Economiche alla Facolt\u00e0 di Economia dell'Universit\u00e0 di Istanbul, dove ha conseguito la laurea e il dottorato; a lungo docente presso questa stessa facolt\u00e0 e nel dipartimento di Ingegneria Industriale dell'Universit\u00e0 di Sakarya, ha ricoperto posizioni di rilievo nell'organigramma della Banca Islamica per lo Sviluppo (in Turco \"\u0130slam Kalk\u0131nma Bankas\u0131\") fino a che non \u00e8 stato eletto in Parlamento nel 1991 come deputato del collegio di Kayseri tra le file del Partito del Benessere (in Turco \"Refah Partisi\").\nChiamato alla vicesegreteria nazionale del Partito del Benessere nel 1993, confermato deputato nel 1995, ministro nel 54\u00ba governo della Repubblica Turca, a seguito della dissoluzione del Partito del Benessere nel 1998, all'interno delle vicende del cosiddetto \"colpo di Stato post-moderno\", Abdullah G\u00fcl \u00e8 stato tra i fondatori nel 1999 del Partito della Virt\u00f9 (in Turco \"Fazilet Partisi\"), e, alla dissoluzione di questo, nel 2001, ha aderito al Partito per la Giustizia e lo Sviluppo (in Turco \"Adalet ve Kalk\u0131nma Partisi\"), di cui \u00e8 diventato in breve tempo il vicesegretario nazionale.\nRieletto nuovamente rappresentante in parlamento del collegio elettorale di Kayseri nelle elezioni legislative del 3 novembre 2002, \u00e8 stato chiamato alla guida del governo per via dell'ineleggibilit\u00e0 dell'esponente di maggior spicco dell'AKP, Recep Tayyip Erdo\u011fan; restituiti a questi i diritti elettorali attivi e passivi tramite un apposito emendamento costituzionale, Abdullah G\u00fcl ha rassegnato, in suo favore, le dimissioni dalla carica di primo ministro.\nConvinto islamista, \u00e8 sposato con Hayr\u00fcnnisa G\u00fcl e padre di due figli. In molteplici occasioni pubbliche \u00e8 comparso insieme alla moglie, che indossava il velo islamico. Ha affermato che un Islam democratico, promotore della libert\u00e0 e rispettoso dei diritti umani \u00e8 in grado di governare il paese e garantire una buona classe dirigenti di pubblici amministratori. Apprezzato per le sue posizioni moderate, poco incline agli estremismi nonostante le compagini politiche in cui ha militato nel corso della sua carriera politica, fautore delle riforme democratiche necessarie per l'ammissione nell'Unione europea, ha svolto un ruolo di primo piano come Ministro degli Esteri del 59\u00ba governo (di cui \u00e8 anche vicepresidente) della Repubblica Turca nei colloqui per la riunificazione dell'isola di Cipro.\nIl 24 aprile del 2007 \u00e8 stato indicato dal suo partito AKP come candidato all'elezione come 11\u00ba Presidente della Repubblica Turca. Lo scrutinio del 27 aprile, boicottato dall'opposizione, ha aperto una crisi politica e istituzionale che si \u00e8 risolta con le elezioni anticipate e una vittoria schiacciante della coalizione di governo che, il 28 agosto 2007, al terzo scrutinio, ha finalmente eletto G\u00fcl con 339 voti. L'11 agosto 2014 G\u00fcl \u00e8 sostituito da Recep Tayyip Erdogan alla carica di presidente."}
{"id": "16617", "revid": "287204", "url": "https://it.wikipedia.org/wiki?curid=16617", "title": "Abdullah Gul", "text": ""}
{"id": "16619", "revid": "125432595", "url": "https://it.wikipedia.org/wiki?curid=16619", "title": "Cardinale (Italia)", "text": "Cardinale (\"Cardinaru\" in calabrese) \u00e8 un comune italiano di abitanti della provincia di Catanzaro in Calabria.\nSituato nella Valle dell'Ancinale, oltre al centro storico di particolare interesse architettonico, comprende il contiguo centro abitato moderno. \nNoto per la coltivazione della nocciola: la \"Nocciola Tonda di Calabria\".\nGeografia fisica.\nTerritorio.\nCardinale \u00e8 situato a 562 m s.l.m.\nL'altitudine minima \u00e8 di 341 m s.l.m. mentre quella massima \u00e8 di 1178 m s.l.m.\nDista 55\u00a0km dal capoluogo di provincia e di regione Catanzaro e 20\u00a0km da Soverato. Avvantaggiato per la sua posizione centrale nella regione (si trova poco a sud dell' Istmo di Catanzaro), da Cardinale \u00e8 possibile raggiungere agevolmente tutte le localit\u00e0 e citt\u00e0 della Calabria.\nIl territorio \u00e8 in massima parte boscoso. Troviamo il nocciolo, il castagno, l'ulivo, l'arancio, la quercia e il faggio. Negli anni cinquanta-sessanta sono stati avviati imponenti rimboschimenti con conifere (pino in prevalenza).\nIdrografia.\nIl centro storico \u00e8 bagnato dal fiume Ancinale (l'antico \"Cecinus\") che nasce dal Monte Pecoraro e sfocia nel Mar Ionio nei pressi di Soverato, dopo un percorso di circa 35\u00a0km. Lungo il percorso del fiume si trova un'importante stazione della felce Osmunda regalis.\nAltri corsi d'acqua di minore importanza sono il Torrente Usito, il Torrente Bruca e la fiumara Alaco.\nCardinale \u00e8 sede di due dighe artificiali: Diga dell'Alaco, che approvvigiona l'acqua a 88 comuni della Calabria e Diga dell'Ancinale, costruita per il funzionamento di una centrale idroelettrica A2A situata poco distante.\nValle dell'Ancinale.\nLa Valle dell'Ancinale, chiamata anche \"Conca di Cardinale\" oppure \"Piana di Cardinale\" \u00e8 un'area geografica originatesi a seguito di forti esosandazioni del fiume Ancinale. Si tratta quindi di una pianura di origine alluvionale. Nella valle \u00e8 insediato il centro abitato di Cardinale.\nClima.\nCardinale vede estati particolarmente calde durante il giorno e fresche durante la notte. In inverno, quasi tutti gli anni, vi sono nevicate brevi. Trovandosi in zona collinare, tra il mare e la montagna, Cardinale gode di un clima ottimale.\nOrigini del nome.\nSecondo alcuni, il nome Cardinale deriva dal latino \"cardinalis\" (cardinale, linea di confine). Ad avvalere questa tesi \u00e8 la posizione centrale di Cardinale rispetto agli altri comuni della zona.\nSecondo altri, il nome di Cardinale deriva dal fatto che in questo paese si \"cardinava\" la lana.\nUna terza ipotesi \u00e8 che il nome di Cardinale si riferisca ad un nome di persona non ben identificato.\nStoria.\nCittadina fiorente, in passato Cardinale cont\u00f2 oltre 4000 abitanti. Il centro storico \u00e8 ricco di vari manufatti in granito, vi si trovano numerose chiese e due castelli: testimonianze del passato.\nNeolitico\nCardinale \u00e8 anche un sito neolitico. Gi\u00e0 nell'Ottocento, durante i lavori per il rinforzo di un ponte in ferro, sono state ritrovate delle asce in pietra lavorata. Molte di queste sono state ritrovate in varie localit\u00e0 e la tradizione vuole che i pastori li considerassero dei tuoni e li portassero con loro in quanto si credeva fossero un potente talismano contro i fulmini. Tali asce venivano chiamate \"cugni\" o \"truoni\". Alcune di queste asce sono conservate nel Museo di Crotone. Tali ritrovamento attestano la presenza dell'uomo nella Valle dell'Ancinale sin gi\u00e0 dall'et\u00e0 Neolitica.\nGironda, Ravaschieri, Filangieri\nCardinale venne governato dapprima dalla famiglia Gironda, successivamente dalla famiglia Ravaschieri ed infine dalla famiglia Filangieri. Restano oggi delle testimonianze storiche: in localit\u00e0 \"Razzona di Cardinale\" vi si trova il Castello Filangieri di propriet\u00e0 del principe Carlo Filangieri.\nBaronessa Scoppa\nNel frattempo, in localit\u00e0 Lacina di Cardinale vi era la famiglia Scoppa. Si trovava qui infatti la residenza estiva della baronessa Maria Enrichetta Scoppa, la residenza prese il nome di Castello Scoppa.\nTerremoto del 1783\nIl 28 marzo del 1783 un violento terremoto, noto come terremoto del 1783, scosse l'intera Calabria. Sin dalla notte violente scosse che a volte durarono anche pi\u00f9 di due minuti, rasero al suolo o danneggiarono interi paesi, tra cui Cardinale. Su alcuni manoscritti del 1784 di un volume della \"Scienza della Legislazione\", reperito nel Castello Filangieri, vengono riportati i danni di quest'ultimo subiti durante il terremoto del 1783.\nAlluvione del 1935\nIl 21 novembre del 1935 Cardinale fu vittima di una violenta alluvione che caus\u00f2 morti e la perdita di molti beni. L'alluvione port\u00f2 al fallimento di molte attivit\u00e0 commerciali dell'epoca. Il livello dell'acqua nelle zone pi\u00f9 basse del paese raggiunse i 2 metri di altezza. La pioggia inizi\u00f2 a cadere nel tardo pomeriggio, molte delle persone che si trovavano in giro, sorprese dalla forte tempesta, si ripararono a casa di amici e nei negozi dove trascorsero tutta la notte, la caduta dei pali dell'elettricit\u00e0 oscur\u00f2 le luci del paese, nelle case regnavano le luci delle candele, chi poteva si riparava nei piani alti o sui mobili, la pioggia inizi\u00f2 a cessare nelle ore di prima mattina. A seguito di questo forte alluvione, venne costruito il primo nucleo della frazione Novalba di Cardinale. In ricordo, \u00e8 stata posta una targa memoriale sul ponte delle tre arcate, all'ingresso del centro storico.\nAlluvione del 1954\nA Cardinale ci fu un secondo violento alluvione nel 1954: da qui nacque il secondo nucleo abitato di Novalba di Cardinale.\nMonumenti e luoghi d'interesse.\nMonumenti \nTarghe memoriali\nAnfiteatri\nStatue all'aperto \nRuderi\nChiese\nPonti storici \nFontane\nCalvari\nCastelli\nPalazzi nobiliari \nPiazze\nVie principali\nGiardini comunali\nLaghi artificiali\nChiesa matrice di San Nicola di Bari.\nLa tradizione vuole che la statua di San Nicola di Bari, di passaggio da paese in paese, arrivata a Cardinale divent\u00f2 improvvisamente molto pi\u00f9 pesante cos\u00ec venne portata nell'omonima chiesa cardinalese per far riposare chi la trasportava e l\u00ec vi rest\u00f2 per sempre. La chiesa \u00e8 una costruzione settecentesca.\nPonte delle tre arcate.\nEssendo Cardinale un territorio attraversato da molti corsi d'acqua, sono altrettanto molti i suoi ponti. Di notevole interesse storico-architettonico \u00e8 il ponte delle tre arcate, costruito nei primi del '900 per congiungere il centro storico alla frazione Galiano. Per anni il ponte ha fatto parte della Strada Provinciale 149. Successivamente, a causa dell'aumento del flusso veicolare, \u00e8 stato costruito parallelamente un ponte moderno appartenente alla Strada Provinciale 149, mentre il ponte delle tre arcate \u00e8 stato affidato in gestione al comune che l'ha predisposto di panchine e lampioncini e ne ha fatto una zona pedonale, rendendolo un posto suggestivo.\nCastello Filangieri.\nIl castello Filangieri, conosciuto anche come Casino della Razzona, \u00e8 un castello ubicato nel comune di Cardinale, nella frazione Razzona di Cardinale.\nFu proprietario il principe Carlo Filangieri. Non vi sono molte informazioni certe al riguardo ma una cosa \u00e8 certa: non \u00e8 stato costruito da Carlo ma gli \u00e8 stato ceduto nel 1818. Il castello, infatti, esisteva all\u2019epoca del terremoto del 1783, quando Carlo non era ancora nato, visto che nel 1784 ha sub\u00ecto delle riparazioni. La Razzona fu comunque territorio abitato gi\u00e0 dal neolitico ed infeudato da molte famiglie: i Gironda, i Ravaschieri ed infine i Filangieri. Nei pressi del castello vi era anche una ferriera. \nFerriera di Razzona.\nLa ferriera di Razzona di Cardinale \u00e8 inserita nell'antica tradizione di fonderie calabresi, attive gi\u00e0 dal Mille e che dalla fine del 1700 avevano avuto un vigoroso impulso con le reali ferriere e la fonderia di Mongiana, risalenti al 1771 secondo alcuni manoscritti. La ferriera di Razzona di Cardinale, in quanto privata, non poteva utilizzare il materiale estratto dalla cave delle miniere statali di Pazzano ma era costretta a importare la materia prima dall\u2019Isola d\u2019Elba con notevoli costi. Tuttavia, crebbe rapidamente. La sua piena attivazione avvenne nel 1824. Nel 1834 i fuochi furono portati a sei e nel 1839 a nove. Nel 1839, la produzione si aggirava intorno alle 3060 e le 3600 \"cantaie\". Occupava circa duecento operai, diretti da tecnici specializzati dalle accademie tedesche di Schermitz e di Dreyeberg. I primi due ponti sospesi italiani costruiti nel 1829 sui fiumi Garigliano e Calore Irpino portano le strutture in ferro realizzate nella ferriera di Razzona, a Cardinale. La ferriera fu quasi completamente distrutta da un\u2019alluvione del 1855, mentre il castello rimane ancora integro.\nCastello della Baronessa Scoppa.\nIl castello della Baronessa Scoppa \u00e8 un castello situato nei pressi della Lacina ma precisamente in localit\u00e0 \"Chianu da Jannara\" a Cardinale. \u00c8 stato la residenza estiva di Maria Enrichetta Scoppa Baronessa di Badolato che nacque nel 1831 a Sant'Andrea Apostolo dello Ionio e mor\u00ec nel 1910, o forse nel 1912, nella sua \"Villa Cond\u00f2\". Al piano superiore del castello vi erano le stanze della Baronessa e dei suoi ospiti, mentre in quello inferiore gli alloggi di alcuni coloni e di una guarnigione che presidiava il luogo anche d\u2019inverno, oltre a un locale di deposito per le provviste e a una piccola stalla per il ricovero dei cavalli della nobildonna. Si racconta inoltre che nei pressi del Castello ci fosse una chiesetta, forse sorta su un antico tempio rurale intitolato alla dea greca Hera Lacinia. Da qui il nome di Localit\u00e0 Lacina.\nLa tradizione attribuisce un lato oscuro alla Baronessa: si racconta infatti che la nobildonna, sebbene da giovane avesse fatto voto di verginit\u00e0, andasse segretamente alla continua ricerca di esperienze erotiche e che allo scopo attirasse nel suo castello di Cardinale, fra i boschi, giovani e prestanti uomini dei dintorni con cui consumava rapporti sessuali. Il lato oscuro \u00e8 che pare questi uomini venissero fatti puntualmente sparire nelle sabbie mobili presenti nel territorio cardinalese, affinch\u00e9 non rimanesse traccia delle inconfessabili abitudini della donna. Il castello viene erroneamente chiamato \"Casino della Lacina\", pur essendo la localit\u00e0 esatta quella indicata sopra. La zona in cui \u00e8 ubicato il castello, che oggi versa in stato di abbandono, \u00e8 un Sito di Interesse Comunitario.\nSociet\u00e0.\nIstituzioni, enti e associazioni.\nCardinale fa parte di:\nCultura.\nIstruzione.\nFino a pochi anni fa le scuole erano dislocate sia nel centro storico che nelle frazioni. Negli ultimi anni sono state dismesse tutte le scuole delle frazioni. Oggi le scuole sono presenti solo nel centro storico, esse sono:\nGeografia antropica.\nCardinale confina con 9 comuni: Argusto, Brognaturo, Chiaravalle Centrale, Davoli, Gagliato, San Sostene, Satriano, Simbario e Torre di Ruggiero.\nCentro storico (Cardinale centro).\nIl centro storico \u00e8 la parte centrale di Cardinale dove risiede la maggior parte della popolazione e vi sono gli uffici comunali (Palazzo Romiti). Qui hanno sede le scuole, gli uffici postali, il Servizio di Continuit\u00e0 Assistenziale (guardia medica), quasi tutte le attivit\u00e0 commerciali presenti in Cardinale e il centro sportivo principale del comune. Si sviluppa qui il patrimonio storico-architettonico della citt\u00e0 tra palazzi nobiliari, strade in pietra, chiese e monumenti religiosi, ruderi e antiche fontane. Vi sono anche numerosi giardini pubblici e spazi verdi. Lungo la strada che collega il centro storico alla frazione Novalba, troviamo la vasta area cimiteriale. Le abitazioni sono la gran parte storiche, altre moderne. Rappresenta il punto di ritrovo per tutti i cittadini sparsi nelle varie frazioni.\nFrazioni.\nEcco l'elenco, in ordine alfabetico, delle frazioni e localit\u00e0 di Cardinale:\nAcero, Allacciamento, Ancinaliti, Arena, Bruca, Burilli, Calvario, Campo, Canalace, Cancella, Capannelle, Carcera, Cardelluccia, Carranza, Case Popolari, Case Sparse, Casermetta, Cava, Cavaliere, Chianu da Jannara, Chiusella, Cipolla, Citino, Colella, Collina Costa, Condina, Copellace, Cortiglio, Croce Pilusa, Cuccumella, Diga, Domedda, Donn'Elerio, Farmacia Vecchia, Fiammuomuru, Fiumarella, Fondo Croce, Fontanella, Forestale, Galiano, Gallina, Giannandrea, Gionti, Grillo, Iozzo, Lacina, Largo Pignara, Lo Giacco, Lumbato, Mantello, Marcello Mir\u00e0, Marchese, Montebello, Monumento, Mottella, Mulino, Novalba, Novella, Pafumi, Pepe, Piazzale Noc, Pietra Sant'Antonio, Pirara, Ponterosso, Pontevecchio, Pontino, Prato, Razzona, Rione Ciano, Rosarelle, Ruga L\u00e0 Basso, Ruga L\u00e0 Sopra, San Giorgio, Sant'Agnese, Schiarazzo, Schilda, Sinentera, Spianamento, Stretto del Mulino, Timpa, Tre Fontane, Tre Comuni, Umbro, Usito, Vicario, ed altre.\nVengono approfondite le seguenti frazioni:\nNovalba di Cardinale.\nAlla frazione venne dato il nome \"Novalba\" per due motivi: per rappresentare una nuova alba per Cardinale dopo l'alluvione del 1935 e per ricordare Albina Mangiacasale moglie dell'allora sindaco Avv. Giovanni Salvi.\nIl primo nucleo di Novalba \u00e8 sorto quindi dopo l'alluvione del 1935, il secondo dopo l'alluvione del 1954. Si tratta prevalentemente di abitazioni di edilizia popolare ma anche di abitazioni di edilizia privata. L'area \u00e8 edificata in modo regolare seguendo precisi schemi geometrici e le strade sono perpendicolari tra loro andando a formare una fitta rete. Vi si trova un campo da calcetto, una chiesa, la caserma dell'Arma dei Carabinieri ed una piazza, oltre ad alcuni edifici scolastici dismessi. Sotto il centro abitato di Novalba, attraversa una lunga galleria della Strada statale 713 Trasversale delle Serre.\nRazzona di Cardinale.\nLa frazione Razzona \u00e8 conosciuta per la presenza del Castello Filangieri e della Ferriera di Razzona. Attorno al castello vi sono altri edifici tra cui una chiesetta e i locali della ferriera. Si racconta che un tempo, quando il campanile della Chiesa Matrice San Nicola di Bari era pi\u00f9 elevato, si potesse udire il rintocco delle campane dalla Razzona. Ricordiamo che la frazione Razzona dista parecchio dal centro storico. In Razzona di Cardinale sono presenti anche alcuni capannoni industriali. Oggi, il tutto, versa in stato di abbandono.\nCuccumella di Cardinale.\nCuccumella \u00e8 un quartiere di Cardinale costruito intorno agli anni '80. Ospita parte della popolazione che prima viveva nel centro storico. Anche qui le abitazioni sono edificate seguendo schemi geometrici: si tratta per lo pi\u00f9 di abitazioni a schiera con annesso giardino. Vi \u00e8 un campo da calcio, una piazza ed una chiesa.\nLacina di Cardinale.\nSi pensa che il nome di localit\u00e0 Lacina derivi da un tempio rurale situato a Cardinale, dedicato alla dea greca Hera Lacinia. Oggi di tale tempio non ci sono pi\u00f9 tracce. Una buona parte di localit\u00e0 Lacina ricade nel comune di Cardinale mentre altre porzioni ricadono nei comuni di Brognaturo e San Sostene. Localit\u00e0 Lacina \u00e8 sede del lago artificiale denominato Diga dell'Alaco. Molte sono le leggende legate alla Lacina. Anziani cardinalesi hanno infatti testimoniato la presenza di zone paludose coperte di giunchi secchi, dette nel dialetto locale \"vizzichi\" o \"uocchi e mara\" perch\u00e9 si credeva fossero in comunicazione col Mar Ionio. Secondo quanto si racconta, non era raro che molti carretti trainati da asini venissero risucchiati dalle paludi. Dall'aspetto misterioso \u00e8 anche un castello nei paraggi. Infatti, nelle vicinanze della Lacina, esattamente in localit\u00e0 \"Chianu da Jannara\", nel territorio di Cardinale, \u00e8 ubicato il Castello della Baronessa Scoppa. Localit\u00e0 Lacina \u00e8 un S.I.C. vale a dire un Sito di Interesse Comunitario.\nZona Industriale.\n\u00c8 stata individuata come zona industriale il territorio pianeggiante di localit\u00e0 Pafumi. Alcuni capannoni industriali sono invece presenti in Razzona. Tuttavia, troviamo le attivit\u00e0 industriali dislocate in tutto il territorio cardinalese: non vi \u00e8 quindi un agglomerato industriale con confini ben definiti ma in ordine sparso.\nEconomia.\nCardinale viene ricordato per la \"nocciola di Cardinale\". Nel vasto territorio del comune viene infatti coltivato in larga scala il nocciolo, le nocciole ottenute sono poi destinate alle grandi industrie alimentari. Tale pianta \u00e8 stata importata dalla zona di Atripalda da Alfonso Salvi intorno alla met\u00e0 dell'Ottocento. Oltre alla coltivazione del nocciolo, in Cardinale esistevano delle filande dette in gergo locale \"vattand\u00ecari\" dove venivano lavorate varie fibre naturali fra cui la lana. Con questa veniva prodotto un tessuto impermeabile chiamato \"arbascio\" del quale nessuno sa pi\u00f9 con esattezza come venisse realizzato.\nRiveste anche un'importante fonte di reddito l'industria boschiva con lo sfruttamento di vasti boschi di castagno, faggio e conifere. Un tempo a Cardinale era praticata la bachicoltura e il gelso bianco (Morus alba) veniva coltivato su vasta scala.\nA Cardinale si produce anche energia idroelettrica ed eolica:\nInoltre vi si trova anche la Diga dell'Alaco che approvvigiona l'acqua a 88 comuni della Calabria.\nInfrastrutture e trasporti.\nStrade.\nLe principali strade che attraversano il comune di Cardinale sono:\n\"Strade provinciali\"\n\"Strade statali\"\nTrasporti.\nPer quanto riguarda i trasporti pubblici, in tutto il territorio comunale sono dislocate varie fermate degli autobus Ferrovie della Calabria.\nL'Aeroporto di Lamezia Terme dista circa 60\u00a0km da Cardinale.\nSport.\nCalcio"}
{"id": "16621", "revid": "1564499", "url": "https://it.wikipedia.org/wiki?curid=16621", "title": "Cardinale (disambigua)", "text": ""}
{"id": "16623", "revid": "1896827", "url": "https://it.wikipedia.org/wiki?curid=16623", "title": "Euro starter kit", "text": "Gli euro starter kit sono sacchetti di plastica sigillati contenenti monete euro con tutti e otto i tagli (1, 2, 5, 10, 20, 50 centesimi di euro e 1 e 2 euro). Vengono realizzati con lo scopo di rendere familiare e riconoscibile la valuta comune europea ai cittadini di un paese che ha deciso di entrare a far parte dell'Eurozona; inoltre, servono per rifornire di monete i commercianti prima dell'entrata in vigore dell'euro. Solitamente gli euro starter kit vengono forniti dalle banche alcune settimane prima dell'introduzione ufficiale delle nuove monete e banconote.\nIn generale esistono 2 tipi di euro starter kit: uno destinato ai cittadini comuni, comunemente chiamato mini kit, per differenziarlo da quello pi\u00f9 capiente e l'altro riservato ai commercianti, contenente un maggior quantitativo di monete, solitamente raccolte in rotolini anzich\u00e9 in sacchetti.\nSolo nel dicembre del 2001, in occasione del passaggio all'euro dei primi dodici paesi che hanno aderito all'Eurozona, sono stati distribuiti pi\u00f9 di 150 milioni di starter kit con 4,2 miliardi di monete per un valore complessivo di 1,6 miliardi di euro.\nIn Italia, prima dell'introduzione dell'euro in sostituzione della lira italiana, vennero confezionati 30 milioni di mini kit che avevano al loro interno un quantitativo di monete del valore complessivo di 12,91 euro, pari a lire. Le monete erano ripartite nella seguente maniera: 11 pezzi da 1 centesimo, 10 pezzi da 2 centesimi, 10 pezzi da 5 centesimi, 6 pezzi da 10 centesimi, 5 pezzi da 20 centesimi, 5 pezzi da 50 centesimi, 4 pezzi da 1 euro e 2 pezzi da 2 euro, per un totale di 53 monete. I mini kit italiani furono distribuiti dalle banche e dagli uffici postali a partire dal 15 dicembre 2001 (15 giorni prima dell'introduzione ufficiale delle nuove monete e banconote, avvenuta il 1\u00ba gennaio 2002). Sebbene i suddetti kit contenessero monete che sarebbero entrate in uso a breve, al momento dell'acquisto era necessario dichiarare di non spendere le monete prima dell'entrata in circolazione dell'euro."}
{"id": "16625", "revid": "172", "url": "https://it.wikipedia.org/wiki?curid=16625", "title": "Kurt Goedel", "text": ""}
{"id": "16627", "revid": "2207", "url": "https://it.wikipedia.org/wiki?curid=16627", "title": "John Forbes Nash", "text": ""}
{"id": "16629", "revid": "1543377", "url": "https://it.wikipedia.org/wiki?curid=16629", "title": "Mogadiscio", "text": "Mogadiscio (: ; in somalo \"Muqdisho\"; ) \u00e8 la capitale della Somalia, stato dell'Africa orientale (Corno d'Africa).\nL'origine del nome ufficiale \"Muqdisho\" non \u00e8 chiara; si dice che sia la versione somala dell'arabo \"maqad shah\" ossia \"trono imperiale dello sci\u00e0\".\nLa citt\u00e0 \u00e8 anche conosciuta localmente con il nome di Hamar.\nGeografia fisica.\nTerritorio.\nMogadiscio \u00e8 situata a 2\u00b0 di latitudine Nord e 45\u00b020' di longitudine Est, sulla costa dell'Oceano Indiano nel Corno d'Africa, nella regione di Benadir, nel sud della Somalia. \nIl fiume che scorre nell'interno, ad alcune decine di km di distanza dalla citt\u00e0, Uebi Scebeli, noto anche come Shabelle, nasce nel centro dell'Etiopia e arriva a una trentina di chilometri da Mogadiscio, prima di dirigersi verso sud-ovest, quasi parallelo alla costa dell'Oceano Indiano. Solitamente secco durante i mesi di febbraio e marzo, il fiume fornisce acqua essenziale per la coltivazione della canna da zucchero, del cotone, delle banane e di altri alberi da frutto.\nClima.\nPer essere una citt\u00e0 situata cos\u00ec vicino all'equatore, Mogadiscio ha un clima relativamente secco, classificato come caldo e semiarido, come per gran parte del sud-est della Somalia. Al contrario, le citt\u00e0 nel nord della Somalia hanno generalmente un clima arido.\nLa temperatura media in citt\u00e0 \u00e8 di 27\u00a0\u00b0C, con una media massima di 30\u00a0\u00b0C e una media minima di 24\u00a0\u00b0C. Le precipitazioni sono scarse, circa 430 millimetri nell'arco di tutto l'anno, con 47 giorni di pioggia su 365 giorni. La citt\u00e0 ha mediamente 3066 ore di sole all'anno, con 8,4 ore di sole al giorno.\nLe stagioni sono determinate dai monsoni. Il monsone di nord-est spira nel periodo dell'inverno boreale, e quello di sud-ovest nei mesi della nostra estate. I periodi intermedi sono chiamati tanganbili (termine swahili che significa \"due venti\"). In lingua somala, le stagioni sono: jilaal (nel periodo del monsone di nord-est, da dicembre a marzo, secco e piuttosto caldo); gu da aprile a maggio, con le piogge del grande tanganbili; hagay da giugno a settembre, col monsone di sud-ovest; dayr ottobre-novembre (piccolo tanganbili).\nLungo la costa la temperatura \u00e8 abbastanza costante, compresa tra 25 \u00b0C e 35 \u00b0C in tutti i giorni dell'anno. Le condizioni di benessere dipendono quindi esclusivamente dai venti.\nStoria.\nLe origini e la colonizzazione europea.\nMogadiscio fu fondata da viaggiatori arabo-persiani nel X secolo e ci\u00f2 increment\u00f2 lo sviluppo economico del territorio circostante, che si estese un secolo dopo tra le citt\u00e0 Swahili sulle coste dell'Africa orientale. La citt\u00e0 pu\u00f2 essere anche, da un punto di vista storico, considerata l\u2019erede dell\u2019antica citt\u00e0-stato di Sarapion, un insediamento di commercianti e navigatori fondato dagli antenati dei moderni Somali che risaliva ad almeno 1.000 anni prima. Secondo una tradizione, Maometto avrebbe indicato a Ill, padre di Sab e di Sam\u00e1li (da cui deriverebbero i Somali) di partire e stabilirsi nel luogo detto poi \"Ham\u00e0r Geg\u00e8b\", ossia il \"paese distrutto\". \nSecondo la Cronaca dei Re di Kilwa, riportata nel 1628 dal portoghese Jo\u00e3o de Barros, le citt\u00e0 di Mogadiscio e Brava sarebbero state fondate da arabi della regione del Golfo (Al Ahsa), che erano sfuggiti alle persecuzioni d'un sultano.\nLa federazione Mogadisciana si trasform\u00f2 all'inizio del XIII secolo in un Sultanato ereditario fondato dal sultano Abu Bakr b. Fakhr ad Din, del clan degli Ajuran, che fond\u00f2 anche la Dinastia di GarenLa citt\u00e0 raggiunse il suo massimo splendore e in quel periodo furono fondate le tre principali moschee: Jaamac Hamarweyne, Fakhreddin e Arbaca Rukun.\nPosta alla frontiera degli Zendj, alle porte dell'Abissinia, nel XIV secolo Mogadiscio era una grande, ricca e popolosa citt\u00e0, con cento grandi moschee e un porto fiorente per il commercio. Molto diffusa era la vendita del legno di sandalo o sandalo citrino (\"Santalum album\"), una pianta tropicale dal legno profumato a cui veniva attribuito grande significato per la fragranza e le qualit\u00e0 medicinali. Fiorente era anche il commercio dell\u2019ebano, dell\u2019avorio e delle cotonate.\nIbn Battuta, esploratore marocchino di origine berbera che per quasi trent'anni viaggi\u00f2 tra Africa, India, Sud-Est asiatico e Cina, soleva dire che \"un solo cittadino di Mogadoxo (uno dei nomi di Mogadiscio) mangiasse quanto un'intera brigata\". Nel 1330 visit\u00f2 la citt\u00e0 che descrisse come una vasta e fiorente localit\u00e0, importante centro di produzione e commercio di stoffe. Era allora capo della citt\u00e0 il \u201cbarbaroi\u201d (nome utilizzato in passato per indicare i somali) Abu Bakr ibn 'Umar,di cui era molto apprezzata la cortesia e la fastosit\u00e0, che, come tutti i suoi sudditi, amava molto la buona cucina. Abu Bakr parlava perfettamente, oltre la sua lingua nativa cio\u00e8 il Somalo, anche l\u2019Arabo. \nScavi archeologici hanno restituito monete delle dinastie cinesi Song, Ming e Qing, cingalesi e della regione vietnamita di Annam (le citt\u00e0 stato della civilt\u00e0 Swahili importavano infatti ceramiche arabe, porcellana cinese e tessuti indiani, mentre esportavano legno, avorio, conchiglie, schiavi e ferro). Ross E. Dunn descrive Mogadiscio e altre citt\u00e0 musulmane dell'Africa orientale come \"una specie di America medievale, una terra fertile e ben irrigata di opportunit\u00e0 economiche e una terra di salvezza da siccit\u00e0, carestia, sovrappopolazione e guerre interne\".\nSi sa che nel secolo XV e nel XVI la citt\u00e0 fu governata dalla dinastia Mudhaffar (Muzaffar), alla cui opera vengono attribuite opere di architettura civile tuttora esistenti. Nel 1499, Vasco da Gama bombard\u00f2 la citt\u00e0, la quale quattro anni dopo si arrese a Trist\u00e3o da Cunha. L'arrivo dal territorio semi-desertico del Nord-est dei Somali Abg\u00e0l e Hauia nella vallata dello Shabelle tolse alla citt\u00e0 il controllo del suo retroterra. Nel XVIII secolo Mogadiscio fu occupata dai Somali Darandolle.\nDurante i secoli dell'espansione coloniale, la citt\u00e0 non fu mai occupata n\u00e9 dai Portoghesi, n\u00e9 dagli Inglesi, n\u00e9 da altri Paesi europei, ma nel 1871 fu accorpata con tutta la regione del Ben\u00e0dir ai possedimenti del sultano di Zanzibar. Il governatore (wali)Suleiman Inda Weyn (\"occhi grandi\") port\u00f2 via dalla citt\u00e0 iscrizioni marmoree, manoscritti e altri oggetti di valore per inviarli a Zanzibar.\nIl periodo di controllo italiano.\nNel 1892 la citt\u00e0 e la regione del Ben\u00e0dir furono affittati dal Sultano di Zanzibar all'Italia, che se ne impossess\u00f2 definitivamente nel 1905. Unendo tale territorio ai sultanati somali che si estendevano verso nord-est sino al Capo Guardafui, l'Italia cre\u00f2 la colonia della Somalia. Il territorio della Somalia fu controllato dagli Italiani fino al 1941, quando vi fu l'intervento delle forze britanniche presenti in Kenya durante la Seconda guerra mondiale. Numerosi coloni italiani si radicarono durante gli anni trenta nella Somalia italiana, specialmente nella capitale Mogadiscio dove vi erano alcune piccole industrie manifatturiere.\nLe entrate della colonia somala, anche se non rilevanti, finanziarono un programma di opere pubbliche che permise il completamento della Ferrovia Mogadiscio-Villaggio Duca degli Abruzzi, la risistemazione della rete stradale con la creazione della \"Strada Imperiale\" tra Mogadiscio ed Addis Abeba, e la costruzione di una diga funzionale alla realizzazione del porto di Mogadiscio. Fu inoltre concepito un moderno Piano Regolatore per la citt\u00e0.\nNel 1928 fu costruito un Arco di Trionfo per la visita del Principe Umberto, su disegno dello scultore piemontese Cesare Biscarra, realizzato con un'unica gettata di calcestruzzo; la dedica ancora resiste sulla sua fronte: \"Ad Umberto Romanamente\". Nel 1934, in occasione della visita del Re Vittorio Emanuele III a Mogadiscio, la citt\u00e0 si arricch\u00ec di due opere dell'architetto razionalista Carlo Enrico Rava, un nuovo Arco di Trionfo sul Lungomare (dedicato ufficialmente a \"S.M. il Re Imperatore\", ma popolarmente ribattezzato \"Il Binocolo\", per la sua forma), e l'Albergo Croce del Sud (che fu tra i migliori contributi dell'architettura moderna nella Somalia, oggi completamente distrutto e sostituito da un centro commerciale).\nNel 1935 vivevano in Somalia oltre 50.000 italo-somali, che costituivano il 5% della popolazione. Di questi, 20.000 risiedevano a Mogadiscio, rappresentando circa il 40% dei 50.000 residenti della citt\u00e0. Nel marzo 1940 vivevano a Mogadiscio oltre 30.000 italiani che rappresentavano il 33% della popolazione totale della citt\u00e0 (90.000 residenti). Frequentavano le scuole italiane locali che le autorit\u00e0 coloniali avevano aperto.\nMogadiscio nel 1940 -all'inizio della seconda guerra mondiale- era la seconda citt\u00e0 pi\u00f9 italianizzata (dopo Asmara in Eritrea) nell'Africa Orientale Italiana.\nL'indipendenza somala e la dittatura.\nNel 1941 gli inglesi occuparono la citt\u00e0, nell'ambito della campagna dell'Africa Orientale Italiana e vi rimasero fino al 1950, quando ritornarono gli Italiani in veste di amministratori del protettorato somalo per conto dell'ONU (Amministrazione fiduciaria italiana della Somalia, AFIS).\nLa SYL italofoba Lega dei Giovani Somali massacr\u00f2 54 italiani e 14 somali filoitaliani nell'eccidio di Mogadiscio l'11 gennaio 1948, quando in citt\u00e0 era presente una commissione britannica.\nNei disordini fu uccisa anche la giovane Hawo Tako, militante della SYL, che divenne un simbolo di emancipazione per tutte le donne somale e fu celebrata in seguito con un monumento, posto vicino al Teatro Nazionale, nei luoghi della strage.\nNel 1960 la Somalia ex italiana raggiunse l'indipendenza, unendosi il 1\u00ba luglio con il Somaliland (ex colonia britannica) nella Repubblica Somala. Il 21 ottobre 1969, a seguito di una prolungata crisi istituzionale, il Paese cadde sotto la dittatura di Siad Barre e divenne la Repubblica Democratica Somala, schierandosi ben presto con il campo dei Paesi socialisti.&lt;br&gt;Negli anni 1970 fu realizzata una strada rettilinea parallela al mare, lunga 10 km, che delimitava l'aggregato urbano verso nord-ovest. Tale strada fu per trent'anni il limite di espansione della citt\u00e0, oltre il quale si trovavano solo caserme e un aeroporto ad uso militare. Oggi essa \u00e8 stata scavalcata dall'espansione dell'aggregato urbano \"non strutturato\". &lt;br&gt;Negli anni successivi, la cooperazione italiana fond\u00f2 l'Universit\u00e0 Nazionale Somala: dapprima la Facolt\u00e0 di Economia, poi Medicina, Agraria, Ingegneria e Geologia. Imprese italiane realizzarono il nuovo porto in acque profonde. L'Italia costru\u00ec anche il grande campus universitario di Gahayr. Negli anni 1980-1990 si svilupp\u00f2 la politica degli aiuti straordinari, con enorme dispendio di risorse in operazioni spesso fallimentari.&lt;br&gt;Il regime di Siad Barre ebbe fine nel 1990, quando i ribelli s'impossessarono della citt\u00e0, costringendo Barre a dimettersi e a fuggire a Lagos (in Nigeria) nel 1991. Furono nominati due presidenti, l'Universit\u00e0 nazionale somala fu chiusa e la citt\u00e0 cadde preda dei Signori della guerra, che seminarono per anni morte e distruzione, danneggiando molte parti della citt\u00e0 \nIl 9 dicembre 1992 ci fu il primo intervento americano e delle Nazioni Unite nel tentativo di istituire un governo di transizione. Nel giugno 1993, i somali fedeli a Mohamed Farah Aidid, uno dei presidenti eletto dai ribelli, uccisero 23 pakistani durante un'imboscata contro i peacekeepers. Nell'ottobre successivo, dopo varie azioni della Delta Force e dei Rangers americani contro i signori della guerra, si arriv\u00f2 alla battaglia di Mogadiscio, che caus\u00f2 la morte di 500-1000 somali (militari e civili), di 18 militari statunitensi e di un malese, mentre i feriti furono migliaia. Il 2 luglio 1993 a Mogadiscio in un attentato, persero la vita tre soldati dell'esercito italiano in missione di pace, e ventitr\u00e9 furono i feriti. Nel 1994 Bill Clinton ritir\u00f2 l'esercito. Nel giugno 1995 Mohamed Farah Aidid si autoproclam\u00f2 presidente, ma mor\u00ec un anno dopo, in seguito alle ferite riportate durante un'azione di guerriglia locale.\nGli ultimi anni.\nNell'ottobre 2004 il Parlamento di transizione somalo elesse come presidente Abdullahi Yusuf. Le votazioni si svolsero a Nairobi, a causa della caotica situazione a Mogadiscio. Il governo, riconosciuto dalla gran parte delle nazioni occidentali nonostante la sua debole autorit\u00e0, non riusc\u00ec ad insediarsi nella capitale somala, travagliata da continue azioni di guerriglia, soprattutto a nord della citt\u00e0, e ripar\u00f2 a Baidoa (245\u00a0km a nord ovest di Mogadiscio).\nNel giugno 2006, dopo quattro mesi d'assedio, le milizie delle Corti Islamiche riuscirono a scacciare dalla citt\u00e0 i Signori della guerra, che vi imperversavano da anni. Le Corti Islamiche introdussero la legge islamica (Sharia) nella citt\u00e0, restituendole un certo ordine e consentendo la riapertura, dopo 17 anni, di porto ed aeroporto, oltre all'eliminazione dei posti di blocco dalle strade. Tra il dicembre del 2006 ed il gennaio del 2007, in seguito all'intervento militare di Etiopia e Stati Uniti, il governo provvisorio di Ali Mohammed Ghedi \u00e8 riuscito ad entrare in Mogadiscio.\nNel marzo del 2007, nonostante il rientro ufficiale del governo da Baidoa e l'arrivo in citt\u00e0 dei caschi verdi ugandesi (peraltro in forte difficolt\u00e0), la situazione in citt\u00e0 peggior\u00f2 come non succedeva da 15 anni, con pesanti bombardamenti terrestri ed aerei. Nel maggio del 2007 fu nominato sindaco Mohamed Omar Habeb Dhere, uno dei signori della guerra pi\u00f9 influenti. Alla fine di luglio del 2007, il lieve miglioramento della situazione consent\u00ec il rientro di 125.000 sfollati, ma dall'autunno del 2007 la situazione ritorn\u00f2 progressivamente a peggiorare, fino all'aprile 2008. In quegli anni a Mogadiscio si era in piena catastrofe umanitaria. Gli sfollati del solo anno 2007 furono stimati a un milione e mezzo.\nDal 2010, le Forze Armate Italiane sono presenti a Mogadiscio nell'ambito della missione European Union Training Mission. Il contingente supera di poco le 120 unit\u00e0, che hanno compiti prevalentemente addestrativi per l'esercito somalo.\nNel 2014, dopo 23 anni di chiusura, l'Italia ha riaperto un'ambasciata a Mogadiscio, presso un ufficio dislocato all'interno dell'Aeroporto Internazionale Aden Adde.\nNel quadro dei rapporti bilaterali tra Italia e Somalia, nel mese di Luglio 2017 l'unit\u00e0 CIMIC (Cooperazione Civile Militare Italiana \u2013 Italian Civil-Military Cooperation) dell\u2019Italian National Support Element ha completato i lavori di ristrutturazione ed ampliamento dell'Ospedale Militare Xooga di Mogadiscio.\n\u00c8 ripresa la cooperazione italiana con l'Universit\u00e0 Nazionale Somala (Jaamacadda Ummadda Soomaaliyeed), che si trova oggi in concorrenza con un certo numero di istituzioni universitarie private.\nCrescita demografica di Mogadiscio.\nAnno 1890 - abitanti 10.000\nAnno 1928 - abitanti 27.000\nAnno 1935 - abitanti 40.000\nAnno 1950 - abitanti 70.000\nAnno 1960 - abitanti 102.000\nAnno 1972 - abitanti 250.000\nanno 1982 - abitanti 1.000.000\nanno 2000 - abitanti 1.600.000\nanno 2010 - abitanti 2.200.000"}
{"id": "16631", "revid": "37401", "url": "https://it.wikipedia.org/wiki?curid=16631", "title": "Vimodrone", "text": "Vimodrone (\"Vimodr\u00f3n\" in dialetto locale, : ) \u00e8 un comune italiano di abitanti situato nella zona nord est della citt\u00e0 metropolitana di Milano, a circa 5 chilometri a nord-est dal comune di Milano.\nStoria.\nIn epoca romana il territorio di Vimodrone era attraversato da un'importante strada romana, la \"via Gallica\". Tenuta, nella seconda met\u00e0 del XII secolo, da Papa Alessandro III sotto l'autorit\u00e0 del capitolo della chiesa di San Giovanni Battista di Monza, sul finire del XIV secolo rientr\u00f2, in parte, tra i possedimenti della famiglia Pozzobonelli, passando nel Seicento tra quelli dei Modroni. Nel 1690 Vimodrone fu infeudata a Nicola Maria Visconti che, nominato marchese, aggiunse il predicato feudale di Modrone, dando cos\u00ec inizio alla casata dei Visconti di Modrone, alla quale appartennero illustri personaggi; tra questi meritano di essere ricordati, nel Settecento, il conte Nicola, professore di diritto pubblico a Milano, e, nell'Ottocento, il duca Uberto che, insieme ai figli, partecip\u00f2 attivamente ai moti risorgimentali. \nVimodrone anticamente non era comunque solo un agglomerato di case rurali; le cascine in passato costituivano delle vere e proprie comunit\u00e0 quasi autonome, e delimitavano i confini del paese.\nCon il continuo espandersi del nucleo centrale, la maggior parte di questi caseggiati sono stati integrati, molti sono stati ricostruiti e non ne rimane che il nome. Molte erano anche le ville appartenenti ai signori milanesi; alcuni vi trascorrevano il loro tempo libero, ne \u00e8 un esempio appunto Villa Cazzaniga.,\nNell'Ottocento fino ai primi del Novecento il territorio vimodronese era cos\u00ec suddiviso: a nord del Naviglio esisteva la piccola propriet\u00e0, mentre tra il naviglio e la via Sant'Ambrogio sorgeva il centro abitato. Risalgono al 1909 le prime esigenze di nuove costruzioni per un paese che lentamente stava crescendo. Gi\u00e0 dopo la seconda guerra mondiale il paese inizia a svilupparsi attorno al vecchio nucleo con la costruzione di numerose villette. Negli anni del \"boom\" economico vennero costruiti enormi casermoni; terminata la fase di espansione privata ha avuto inizio la costruzione industriale;\npiccole, medie e grandi aziende che portarono maggiori possibilit\u00e0 di impiego e di conseguenza maggior benessere. Tutto questo port\u00f2 sempre pi\u00f9 contadini ad abbandonare le loro terre nelle quali si coltivava foraggio, cereali e verdure.,\nL'arrivo della ferrovia metropolitana negli anni \u201860 port\u00f2 un cambiamento nella configurazione del territorio con la deviazione del Naviglio Martesana, incanalato pi\u00f9 a nord.\nL'unico ponte che attraversa oggi la metropolitana, dal 2015 si \u00e8 aperto un altro il ponte che scavalca sia il naviglio e la M2 nella zona est, un tempo era infatti il ponte del Naviglio della Martesana.\nAlla fine degli anni settanta e all'inizio degli anni ottanta lo sviluppo edilizio riprese in modo massiccio: complessi pubblici, privati e cooperativistici vennero realizzati sia a ovest che a est del paese.\nGeografia fisica.\nIl territorio vimodronese \u00e8 completamente pianeggiante.\nIl paese \u00e8 attraversato dal naviglio Martesana e dalla Strada statale 11 Padana Superiore. Situata invece al confine col comune di Cernusco sul Naviglio e parallela al Naviglio Martesana c'\u00e8 la Cava Gaggiolo, ormai ricoperta d'acqua per la quale \u00e8 stato avviato un processo di riqualificazione che la porter\u00e0 ad essere un parco.\nMonumenti e luoghi d'interesse.\nArchitetture religiose.\nChiesa parrocchiale di San Remigio.\nSituata in piazza Unit\u00e0 d'Italia, l'attuale chiesa \u00e8 stata edificata nel 1781 e ampliata tra il 1938 e il 1941 dall'architetto Giovanni Barboglio.\nUn luogo di culto a Vimodrone, consistente forse in una semplicissima e povera cappella dedicata a San Remigio, doveva esistere indubbiamente fin dall'Alto Medioevo. Ma la certezza storica della presenza di questo edificio religioso l'abbiamo da un documento del 1169: una bolla di papa Alessandro III, datata 30 marzo, nella quale vengono confermati diritti e possessi della basilica di San Giovanni Battista di Monza e tra questi figurano quelli sulla pieve di San Giuliano di Colonia (Cologno Monzese) con tutte le sue cappelle tra cui la chiesa di San Remigio \"in Vicu Modroni\".\nChiesa di Santa Maria Nova.\n\u00c8 una piccola chiesa situata all'esterno del cimitero comunale di Vimodrone, lungo la Strada Padana Superiore, la pi\u00f9 antica del territorio di Vimodrone. Di origine cinquecentesca, nota anche come \"Chiesa del Pilastrello\", perch\u00e9 sorta in prossimit\u00e0 di una pietra miliare romana (al pilastrello). Antico sesto miliario venendo Milano. Nova perch\u00e9 distinta da Santa Maria Vetera gi\u00e0 esistente in Vimodrone e abbattuta per ordine del cardinale Carlo Borromeo. La chiesetta \u00e8 sulla via che apre alla Martesana. Negli atti della visita pastorale del 1572 compiuta dal cardinale Carlo Borromeo, veniva riportato \"Fu iniziata nel 1524, grazie alle offerte della popolazione, e perci\u00f2 \u00e8 nuova e bella\", e nella pala absidale, veniva definita \"satis pulchra\", stupenda - si dice realizzata dal Luini stesso. Al suo interno si trovano affreschi attribuibili alla scuola pittorica di Bernardino Luini, in altri alla scuola del Bergognone e alla scuola lombarda di Gaudenzio Ferrari. La chiesa ha una sola navata, chiusa da un'abside semicircolare. Le pareti laterali sono suddivise da dieci nicchioni ad arco, sopra i quali gira un cornicione in cotto con altrettante lunette su cui si stende la volta a botte. Nelle lunette si aprono come occhi, alternativamente, sei finestre circolari. Il campanile e la sacrestia quadrata risalgono alla met\u00e0 del 1700. Sopra la porta d'ingresso vi \u00e8 una lunetta con tracce di crocefissione seicentesca. Nel 2015 la sovraintendenza dei Beni culturali ha autorizzato un progetto di riqualificazione con l'obiettivo di porre rimedio alle infiltrazioni dell'umidit\u00e0. L'edificio appartiene alla parrocchia di San Remigio. A settembre 2016 viene resa nota la notizia che la chiesa partecipa al censimento FAI de I Luoghi del Cuore per porre rimedio all'umidit\u00e0.\nChiesa di Dio Trinit\u00e0 d'Amore.\nNegli anni sessanta del secolo scorso, nella zona nord del paese, venne eretta una chiesa prefabbricata alla quale pass\u00f2 il titolo e le suppellettili di Sant'Anna, mentre l'antica chiesetta, ormai sconsacrata, fu demolita. Sotto la guida del parroco don Mario Marangoni, la nuova cappella si avvi\u00f2 cos\u00ec ad assumere la dignit\u00e0 parrocchiale, conferita dal cardinale Carlo Maria Martini l'11 agosto 1986, comportando lo smembramento di una buona parte del territorio di San Remigio in Vimodrone e di San Giuliano in Cologno Monzese. La nuova parrocchia assunse il titolo di Dio Trinit\u00e0 d'Amore. Negli anni novanta, la struttura prefabbricata che ospitava la chiesa venne abbandonata in favore di un nuovo edificio di architettura moderna realizzato nelle vicinanze, comprendente anche un complesso oratoriale con ampi spazi ricreativi, che costituisce l'attuale ubicazione della parrocchia.\nCappella di San Giuseppe.\nLungo la Padana Superiore, nel quartiere confinante con Milano, denominato San Giuseppe negli anni sessanta, qui, si costru\u00ec un prefabbricato per agevolare gli abitanti costretti ad un lungo e pericoloso tragitto lungo lo \"stradone\" per raggiungere la chiesa parrocchiale. Quest'opera si deve all'impegno economico e manuale dei giovani universitari della parrocchia di Santa Maria del Suffragio di Milano. La sua inaugurazione avvenne il 7 dicembre 1969.\nCippo detto \"della Crocetta\".\nSi tratta di un cippo posto lungo la Strada Statale 11 Padana Superiore a ricordo della visita pastorale di San Carlo Borromeo del 23 gennaio 1572.\nArchitetture civili.\nVilla Cazzaniga.\nSituata in localit\u00e0 Gaggiolo si compone di corpi rustici di probabile origine seicentesca e una parte residenziale della met\u00e0 del XVIII secolo. Nasce come biblioteca per i nobili milanesi che la raggiungevano per lo pi\u00f9 in barca. Il fronte principale con il suo portico si affaccia verso il Naviglio, diviso da quest'ultimo da un muretto, con due balaustre laterali e un cancelletto centrale per l'accesso al canale.,\nL'iniziale forma a U sopravvive solo nell'ala Est: cosicch\u00e9 l'edificio ha oggi pianta a L, per la demolizione del braccio Ovest.\nIl braccio Est \u00e8 connotato dalla presenza della cappella, con decorazioni neoclassiche ancora leggibili.\nDalla documentazione nota s'apprende che l'edificio \u00e8 gi\u00e0 edificato nel 1764, quando risulta di propriet\u00e0 del milanese Carlo Alberto Besozzi, dopo una serie di passaggi di propriet\u00e0 il complesso perviene alla famiglia Cazzaniga nel 1902.,\nTorre MiNEC.\nLa torre MiNEC (Milan North-East Centre), progettata dall'architetto Mario Botta, venne realizzata nel 2008. Il torrione ha una pianta a settore circolare di circa 2000 metri quadri. Lo sviluppo verticale dell'edificio \u00e8 caratterizzato da tre corpi \u201ca ventaglio\u201d, connessi ad un nucleo scale, a costituire il volume principale, sede degli uffici, articolato tra superfici trasparenti di acciaio e vetro e setti di pareti opache in laterizio. Un volume a tamburo posto in sommit\u00e0, in posizione centrale, destinato agli impianti, \u00e8 completamente rivestito anch'esso in laterizio e rispecchia il linguaggio architettonico utilizzato per l'\u201cEllisse\u201d del Teatro alla Scala di Milano.\nCon l'elemento di sommit\u00e0, l'edificio raggiungere un'altezza complessiva di circa sessanta metri. Nel progetto originale era prevista la realizzazione di un edificio gemello nelle vicinanze, ma in seguito la costruzione non si \u00e8 concretizzata.\nAree naturali.\nParco Est delle Cave.\nIl Parco Est delle Cave si estende su una superficie di 573 ettari, distribuiti tra i comuni di Carugate, Cernusco sul Naviglio, Cologno Monzese, Vimodrone e Brugherio. Il parco conserva i caratteri tipici dei paesaggi agricoli: piccole aree boschive, siepi e alberature di confine; importante la presenza di cave, alcune ancora in attivit\u00e0, altre in disuso. La cava del Gaggiolo \u00e8 la pi\u00f9 vasta dell'area, e insiste su tre comuni: Vimodrone, Cernusco sul Naviglio e Cologno Monzese. Venne utilizzata fino alla met\u00e0 degli anni \u201850 per l'estrazione di sabbia e ghiaia. Un altro lago di cava di importanza ambientale \u00e8 quello della cava Gabbana, per il quale per\u00f2 \u00e8 stato autorizzato l'interramento dall'amministrazione comunale.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone, pari al 10% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nIl territorio di Vimodrone \u00e8 attraversato in direzione est-ovest dal tracciato della SP ex SS 11 \"Padana Superiore\" e dalla strada provinciale 120 Cologno-Bornago e in direzione nord-sud dalla strada provinciale 160 Mirazzano-Vimodrone.\nNel comune metropolitano sono presenti due stazioni della linea M2 della metropolitana di Milano: Vimodrone e Cascina Burrona.\nIn passato, Vimodrone era attraversato dalla tranvia Milano-Gorgonzola-Vaprio, soppressa e sostituita dalle linee celeri dell'Adda, soppresse e sostituite, a loro volta, dalla metropolitana.\nSport.\nHa sede nel comune la societ\u00e0 di calcio A.S.D. Real Milano, attualmente (2020/21) militante nel Girone L del campionato dilettantistico di Prima Categoria lombarda."}
{"id": "16634", "revid": "200568", "url": "https://it.wikipedia.org/wiki?curid=16634", "title": "Oggetto (informatica)", "text": "Con il termine oggetto, in informatica ed in particolar modo nell'ambito della programmazione, si intende nella maniera pi\u00f9 generica una regione di memoria allocata.\nAmbiti.\nIn particolare nella programmazione orientata agli oggetti (OOP), l'oggetto \u00e8 un esemplare (in inglese: \"instance\", comunemente anche se impropriamente tradotto con istanza) di una classe, unico e separato dagli altri oggetti (secondo il concetto di incapsulamento) con i quali pu\u00f2 tuttavia \"comunicare\".\nGeneralmente, si considerano come oggetti tutte le entit\u00e0 dotate di una propria identit\u00e0. Tuttavia, non tutte le entit\u00e0 di un problema devono essere necessariamente oggetti, dipende dalla natura del problema, che pu\u00f2 consentire o richiedere di trascurare o meno certe entit\u00e0 perch\u00e9 non significative per il problema stesso. Gli oggetti, inoltre, possono anche essere composti da altri oggetti, in tal caso si deve approfondire l'analisi ed individuare i singoli componenti sino a che il livello pi\u00f9 basso contenga soltanto oggetti atomici.\nPer definire un oggetto \u00e8 quindi necessario individuare:\nUn'istanza \u00e8 un particolare oggetto di una determinata classe. Ogni istanza \u00e8 separata dalle altre, ma condivide con gli altri oggetti della stessa classe le sue caratteristiche generali, attraverso la comune descrizione dei campi e dei metodi.\nPer esempio, il mio cane, \"Bobbi\", pu\u00f2 essere rappresentato da un oggetto di nome bobbi creato come istanza della classe \"Cane\", con un attributo nome che contiene la stringa \"Bobbi\".\nIn certi casi, alcuni oggetti possono essere immaginati come sottoprogrammi che possono comunicare fra di loro ricevendo o inviando messaggi attraverso i loro metodi.\nUna classe pu\u00f2 essere vista come un tipo complesso (rispetto ai tipi semplici predefiniti detti primitivi) di variabili e un oggetto (istanza) pu\u00f2 essere visto come una delle variabili di quel tipo. Infatti, creando una classe, si definisce un nuovo tipo di dato (nuovo, rispetto a quelli predefiniti e forniti con le librerie del linguaggio usato).\nIn un linguaggio ad oggetti (come per es. Java) ogni elemento del linguaggio \u00e8 un oggetto ed \u00e8 inteso come una astrazione di un corrispondente oggetto del mondo reale.\nUn oggetto del mondo reale ha delle caratteristiche e dei comportamenti. Mentre, un oggetto OOP \u00e8 la rappresentazione informatica di un oggetto del mondo reale. Nella OOP le caratteristiche degli oggetti reali sono rappresentate usando (variabili di istanza) mentre i loro comportamenti sono rappresentati con blocchi di istruzioni detti \"metodi\".\nRitornando all'esempio del cane Bobbi, l'oggetto OOP corrispondente potrebbe avere delle variabili che descrivono il numero di zampe, la tipologia del pelo, il nome, il colore, e dei metodi con nomi significativi come \"corri\", \"mangia\", \"abbaia\", \"scodinzola\".\nUn oggetto, dal punto di vista logico, non \u00e8 mai un elemento a s\u00e9 stante, ma deriva (ovvero estende ed \"eredita\" le funzionalit\u00e0) sempre da un altro oggetto.\nSolitamente, l'oggetto principale viene chiamato \"Object\" proprio per identificarlo con un oggetto del mondo reale quanto pi\u00f9 generico possibile.\nPer esempio, in Java, tutti gli oggetti sono una estensione della super classe Object da cui ereditano tutti gli attributi (variabili e metodi).\nL'oggetto Object definisce dei metodi e delle variabili d'istanza generiche, perch\u00e9 da questo oggetto si faranno poi discendere tutti gli altri oggetti, in questo modo:\nIn una branca strettamente matematica dell'informatica il termine \"oggetto\" viene usato in senso puramente matematico per riferirsi a qualsiasi \"cosa\". Mentre questa interpretazione \u00e8 utile nella discussione della teoria astratta, non \u00e8 abbastanza concreta per essere utilizzata come primitiva nella discussione di materie pi\u00f9 concrete (come la programmazione) che sono pi\u00f9 vicine all'information processing. In questo caso, gli oggetti sono ancora entit\u00e0 concettuali, ma generalmente corrispondono a blocchi contigui di memoria (informatica) di una determinata dimensione in un determinato posto. Questo \u00e8 dovuto al fatto che la computazione ed il processo dell'informazione alla fine richiedono uno schema di memoria. Gli oggetti, in questo senso, sono primitive necessarie per definire accuratamente concetti tipo reference, variabili, e name binding. Questo \u00e8 il motivo per cui \u00e8 d'uso focalizzarsi sull'interpretazione concreta di \"oggetto\" piuttosto che su quella astratta.\nNonostante un blocco di memoria possa apparire contiguo ad un livello di astrazione e non contiguo ad un altro, la cosa importante \u00e8 che appaia contiguo al programma che lo tratta come oggetto. Ovvero, il programma si preoccupa che l'oggetto debba essere libero da reference interne, perch\u00e9 altrimenti non sarebbe pi\u00f9 una primitiva. In altre parole, i dettagli di memorizzazione privata dell'oggetto non devono essere mostrati ai client dell'oggetto, e devono essere in grado di cambiare senza modificare il codice client.\nGli oggetti esistono solo all'interno di contesti che li riconoscono come tali; una parte di memoria contiene un oggetto solo se un programma lo tratta come tale (per esempio riservandolo per uso esclusivo di specifiche procedure e/o associandogli un tipo di dato). Per cui, la vita di un oggetto corrisponde all'intervallo di tempo durante il quale viene trattato come oggetto. Questo \u00e8 il motivo per cui sono ancora entit\u00e0 concettuali, malgrado la loro presenza fisica in memoria.\nIn altre parole, i concetti astratti che non occupano spazio di memoria durante l'esecuzione non sono, per definizione, oggetti; ad esempio, il comportamento mostrato da un insieme di classi o tipi di dati nei programmi.\nPer enfatizzare il fatto che un oggetto contiene informazioni utili, il termine \"data object\" \u00e8 a volte usato per riferirsi a quell'oggetto.\nOggetti nella Programmazione orientata agli oggetti.\nNella Programmazione orientata agli oggetti (OOP), un'istanza di un programma \u00e8 la rappresentazione in memoria RAM della classe a cui l'oggetto corrisponde.\nUna classe (class) \u00e8 una raccolta di dati, o meglio della loro descrizione e delle variabili per contenerli e dei metodi che operano su quei dati. Combinati assieme, dati e metodi descrivono lo stato e il comportamento di un oggetto.\nGli oggetti nella OOP estendono la pi\u00f9 generale nozione di oggetto descritta sopra, includendo uno specifico tipo, che tra le altre cose tiene conto:\nNel caso dei linguaggi OOP pi\u00f9 rigorosi \u00e8 possibile accedere ai dati di un oggetto solo attraverso i suoi metodi, facilitando la garanzia che i dati siano sempre coerenti.\nIn Java, questa esclusivit\u00e0 \u00e8 ottenuta anteponendo al tipo della variabile campo la parola riservata \"private\".\nPer esempio, in Java, volendo rappresentare un oggetto reale caratterizzato dal suo nome potremmo scrivere nella sua classe:\nprivate String nome;\nAlcuni linguaggi non fanno differenza tra dati membri e metodi.\nIn un linguaggio OOP (come per es. Java) ogni oggetto viene creato da una classe e l'oggetto viene definito come una istanza della sua classe. Perci\u00f2, se ogni classe rappresenta un tipo di dato, due oggetti della stessa classe rappresenteranno lo stesso tipo di dato. Creare un'istanza di una classe viene detto anche istanziare la classe.\nIn pratica, un oggetto viene creato in base a un modello astratto chiamato classe.\nUna classe consiste in un blocco di istruzioni caratterizzato da un proprio nome, che contiene la descrizione dei dati e delle variabili per contenerli (i campi) assieme alla descrizione delle istruzioni (metodi) per gestirli (leggerli e modificarli).\nNotate che la classe contiene solo la descrizione dei dati e dei comportamenti degli oggetti creati sulla base di quella classe.\nPerci\u00f2, prima di definire un oggetto dovremo descrivere in astratto la sua classe e dovremo definire le variabili necessarie a contenere i suoi dati e i metodi per gestirli.\nIn concreto l'oggetto \u00e8 creato come istanza della sua classe e prende vita ricevendo da altri oggetti i dati costituiti dai valori da assegnare alle sue variabili. Giova ricordare che nella OOP ogni programma \u00e8 costituito da oggetti che interagiscono tra loro (ricevendo dati da altri oggetti e trasmettendo dati ad altri oggetti).\nPer esempio, dovendo rappresentare un cane di nome \"Bobbi\" potremo rappresentarlo come un'istanza di tipo (classe) \"Cane\", che a sua volta sar\u00e0 una sottoclasse della Classe (informatica) \"Animale\".\nNel caso di oggetto polimorfico, alcuni dettagli del suo tipo possono essere ignorati selettivamente, per esempio un oggetto della classe \"Cane\" potrebbe essere usato da una funzione che cerca un oggetto di tipo \"Animale\". Lo stesso vale per un oggetto di tipo \"Gatto\", perch\u00e9 anche lui deriva dalla classe \"Animale\". Mentre accediamo a un oggetto di tipo \"Animale\", alcuni attributi di tipo\"Cane\" e \"Gatto\" potrebbero essere inaccessibili, come ad esempio l'attributo \"coda\", perch\u00e9 non tutti gli animali hanno una coda.\nA questo punto facciamo un altro passo avanti nella comprensione del concetto di oggetto della OOP.\ntutti gli oggetti hanno tre caratteristiche:\nEsempi.\nPer capire meglio cosa sia un oggetto vediamo un semplice esempio del codice che in linguaggio Java \u00e8 necessario per creare un oggetto che rappresenta un cane di nome \"Bobbi\".\nPer prima cosa definiremo la classe Cane:\nclass Cane {\n private String nome;\n // metodo costruttore\n Cane(String nome) { \n this.nome = nome;\n public getNome() {\n return nome;\nDopo avere definito la classe \"Cane\" potremo creare l'oggetto \"bobbi\" come sua istanza con l'istruzione: new Il modo pi\u00f9 semplice per impostare i dati dell'oggetto bobbi \u00e8 quello di chiamare il metodo costruttore (omonimo della classe Cane) passandogli la stringa \"Bobbi\" attraverso le istruzioni (da inserire nel metodo main):\nCane bobbi = new Cane(\"Bobbi\");\nPer far visualizzare il contenuto della variabile d'istanza nome associato all'oggetto di tipo Cane e nome bobbi baster\u00e0 scrivere:\nSystem.out.print(bobbi.getNome());\nAltri esempi Java:\nclass ObjectRecall {\n public static void main(String args[]) {\n Object O1 = new Object(); //Costruisce l'oggetto \"O1\" nella classe \"Object\"\n Object O2 = new Object(); //Costruisce l'oggetto \"O2\" nella classe \"Object\"\n String printFirstObject = O1.printMessage(); /*Richiama attraverso l'oggetto \"O1\" il metodo \"printMessage\" presente nella classe \"Object\" e lo assegna alla variabile \"printFirstObject\"*/\n String printSecondObject = O2.printMessage(); /*Richiama attraverso l'oggetto \"O2\" il metodo \"printMessage\" presente nella classe \"Object\" e lo assegna alla variabile \"printSecondObject\"*/\n System.out.println(printFirstObject); \n System.out.println(printSecondObject); /*Stampa a schermo il contenuto di \"printSecondObject\", che (se il metodo \"printMessage\" stampa casualmente stringhe casuali) pu\u00f2 essere diverso dalla precedente stampa in quanto richiamato con un diverso oggetto: \"O2\"*/"}
{"id": "16635", "revid": "1632387", "url": "https://it.wikipedia.org/wiki?curid=16635", "title": "8 (numero)", "text": "Otto \u00e8 il numero naturale dopo il 7 e prima del 9.\nSimbologia.\nNumerologia.\nIl numero otto \u00e8 fra i simboli pi\u00f9 antichi: questo \u00e8 il numero della rosa dei venti, ma anche della Torre dei Venti ateniese e, ancora, dei petali del loto e perci\u00f2, nella terminologia buddista, dei sentieri della Via."}
{"id": "16636", "revid": "337", "url": "https://it.wikipedia.org/wiki?curid=16636", "title": "Kant", "text": ""}
{"id": "16638", "revid": "88812", "url": "https://it.wikipedia.org/wiki?curid=16638", "title": "Cucina nell'antica Roma", "text": ""}
{"id": "16639", "revid": "188116", "url": "https://it.wikipedia.org/wiki?curid=16639", "title": "Drepanon", "text": "Dr\u00e8panon (per i romani \"Drepanum\" o \"Drepana\") era un antico centro della Sicilia occidentale, situato sull'omonimo promontorio ove sorge attualmente l'odierna Trapani.\nStoria.\nOrigini.\nNonostante il toponimo derivi certamente dall'antico ellenico \u03b4\u03c1\u03b5\u03c0\u03b1\u03bd\u03b7 (falce), per via delle caratteristiche baie a forma di falce che si susseguono sulla stretta lingua di terra prospiciente il sovrastante monte Erice, la localit\u00e0 fu probabilmente utilizzata inizialmente come porto da parte degli Elimi abitanti nella vicina Eryx (l'odierna Erice).\nQuando nel IX secolo a.C. i Fenici dalla vicina Cartagine si mossero verso le coste occidentali della Sicilia, trovarono gi\u00e0 costruito dagli Elimi il borgo di Trapani e con questi ultimi lo abitarono pacificamente. Il villaggio doveva sorgere su un promontorio, quasi un'isola, pi\u00f9 o meno corrispondente all'attuale quartiere di San Pietro (o \"Casalicchio\"), diviso dall'entroterra paludoso mediante un canale navigabile che metteva in comunicazione il mare di Tramontana con quello di Mezzogiorno.\nColonia cartaginese.\nCon la creazione della colonia punica il villaggio doveva contare meno di 500 abitanti. L'immigrazione dei Sicani prima (gi\u00e0 insediati nella Sicilia occidentale), e dei Cartaginesi poi, fece di Trapani una citt\u00e0-emporio per la sua felice posizione geografica.\nDrepanon rimase sempre citt\u00e0 libera e alleata: si adorn\u00f2 di monumenti, si svilupp\u00f2 commercialmente, molto probabilmente coni\u00f2 moneta ed ebbe un fiorentissimo cantiere navale. Durante le guerre contro i Greci e Siracusa, si fortific\u00f2 e si mantenne saldamente legata alle sorti di Cartagine. Da piccolo borgo, gradualmente giunse a essere una citt\u00e0 murata di forma quadrangolare con un perimetro di pi\u00f9 di un miglio, tutta circondata dal mare tranne che nella parte orientale. Due porte aperte nel muro di levante assicuravano l'ingresso in citt\u00e0 dalla parte di terra. Poco prima del 260 a.C., Drepanon sub\u00ec dunque un nuovo allargamento, alcune torri del vecchio sistema difensivo furono abbattute, mentre se ne fabbricarono delle nuove. \nAll'inizio della prima guerra punica il generale cartaginese Amilcare fece infatti fortificare il promontorio, posto nella penisola posta alla fine della baia pi\u00f9 estesa e dotata a meridione di un profondo e vantaggioso porto naturale, facendo costruire anche la Fortezza della Colombaia, e vi trasfer\u00ec una parte degli abitanti di Eryx. La scelta si rivel\u00f2 azzeccata, e verso il 250 a.C. Drepanon era una delle ultime due roccaforti cartaginesi in Sicilia; dacch\u00e9 l'altra, Lilybaeum, era assediata da parte dei Romani, il generale Aderbale, prima di tentare di rompere l'assedio, decise di portare le sue nuove truppe ad addestrarsi all'ombra del monte Erice.\nLa conquista romana.\nNel 249 a.C. Aderbale fu colpito dall'attacco a sorpresa del console romano Publio Claudio Pulcro, che aveva anch'egli appena ricevuto oltre 10.000 uomini appena ingaggiati; nello scontro che segu\u00ec, Aderbale mostr\u00f2 per\u00f2 una chiara superiorit\u00e0 strategica e seppe sfruttare al meglio i propri vascelli, infliggendo alla flotta consolare romana una tremenda sconfitta: il console, vista la situazione irrecuperabile, pens\u00f2 bene di scappare, seguito appena da una trentina di navi, mentre i Cartaginesi ne catturavano ben 93, affondando le rimanenti e prendendo prigionieri migliaia di Romani. Le sorti della guerra parvero quindi arridere ai Cartaginesi che, riconquistata Eryx, ne trasferirono i rimanenti abitanti in una ancor pi\u00f9 grande e fortificata Drepanon. Nel 242 a.C. per\u00f2 il console Gaio Lutazio Catulo riusc\u00ec a cingerla d'assedio, e fu proprio per via del fallito tentativo da parte di Annone e di Amilcare di rompere questo assedio che i Cartaginesi subirono la rovinosa sconfitta della Battaglia delle Isole Egadi (241 a.C.) che pose definitivamente termine alla Prima guerra punica, senza che per\u00f2 Drepanon fosse mai effettivamente espugnata.\nEntrata quindi nell'orbita del dominio Romano, \"Drepanon\", quantunque raramente attestata, divenne una fiorente citt\u00e0 commerciale, grazie soprattutto al porto, alla sua posizione geografica al centro delle rotte mediterranee ed alle caratteristiche attivit\u00e0 di estrazione del sale marino, intrapresa a suo tempo gi\u00e0 dai Fenici, e della lavorazione del corallo, quest'ultima gi\u00e0 citata da Plinio, tutte qualit\u00e0 che nel corso successivo della storia le consentirono di soppiantare Lilybaeum nel ruolo di centro pi\u00f9 importante della Sicilia Occidentale.\nOltre che con il termine latinizzato Drepanum, il centro \u00e8 attestato nei testi successivi alla prima guerra punica sia al plurale Drepana (in greco antico \u03c4\u03b1 \u0394\u03c1\u03b5\u03c0\u03b1\u03bd\u03b1) che al singolare Drepanon (in greco antico \u03c4\u03bf \u0394\u03c1\u03b5\u03c0\u03b1\u03bd\u03bf\u03bd); il primo termine si riferisce probabilmente all'intera area geografica delle baie a forma di falce, mentre il secondo alla citt\u00e0 vera e propria, che si doveva concentrare soltanto sulla falce pi\u00f9 meridionale e pi\u00f9 distante dal Monte Erice.\nLetteratura.\nLa morfologia peculiare dell'area geografica e la vicinanza con Eryx ne fecero ben presto un \"topos\" letterario piuttosto ricercato, sia dagli autori di storie mitologiche, che vi individuarono il luogo di sepoltura delle leggendarie falci degli Dei Crono e Saturno, sia dagli autori di storie connesse al ciclo Troiano, tra i quali si distinse il grande Virgilio, che nell'Eneide qui ambient\u00f2 la morte di Anchise ed i successivi giochi funebri celebrati in suo onore dal figlio Enea."}
{"id": "16641", "revid": "610", "url": "https://it.wikipedia.org/wiki?curid=16641", "title": "Drepana", "text": ""}
{"id": "16642", "revid": "610", "url": "https://it.wikipedia.org/wiki?curid=16642", "title": "Drepanum", "text": ""}
{"id": "16644", "revid": "1318658", "url": "https://it.wikipedia.org/wiki?curid=16644", "title": "Ille-et-Vilaine", "text": "Il dipartimento dellIlle-et-Vilaine, Il-ha-Gwilen in lingua bretone, \u00e8 un dipartimento francese della regione della Bretagna (\"Bretagne\" in francese, \"Breizh\" in bretone).\nIl territorio del dipartimento confina con i dipartimenti della Manica (\"Manche\") a nord-est, della Mayenne a est, del Maine e Loira/Angio a sud-est, della Loira Atlantica a sud, del Morbihan a sud-ovest e delle C\u00f4tes-d'Armor/Aodo\u00f9-an-Arvor a nord-ovest. A nord \u00e8 bagnato dal canale della Manica.\nNel dipartimento vi sono:\nGeografia fisica.\nIl territorio \u00e8 costituito da una depressione circondata da basse colline e altopiani, che raggiungono la massima altezza (intorno ai 120 m) nella parte nordorientale e in quella occidentale. La depressione separa le elevazioni della Normandia da quelle della Bretagna. Il centro di questa zona pianeggiante \u00e8 occupato dalla citt\u00e0 di Rennes, nodo di comunicazioni stradali e ferroviarie e luogo alla confluenza di diversi corsi d'acqua.\nIl dipartimento prende il nome dai due fiumi principali. Il fiume Vilaine/Gwilen nasce nella Mayenne e scorre verso ovest fino a Rennes/Roazhon, dove vi affluisce l'Ille, per piegare poi bruscamente verso sud e sfociare in mare presso Redon, diventando in questa parte navigabile. Altri due affluenti della Vilaine, il Meu e la Seiche, sono pure navigabili, e cos\u00ec anche i fiumi Airon e Rance/Renk, con il suo vasto estuario. Un canale navigabile tra l'Ille e la Rance mette in comunicazione Rennes con Saint-Malo e Dinan. Piccoli laghi sono frequenti verso l'interno.\nLa costa, verso nord, comprende i 70\u00a0km della Costa di Smeraldo, tra Le Mont-Saint-Michel e Saint-Briac. Vi si trovano anche l'estuario della Rance e gli acquitrini di Dol.\nI venti provenienti dal mare portano a un'elevata piovosit\u00e0 (clima oceanico).\nStoria.\nIl dipartimento \u00e8 stato creato in seguito alla rivoluzione francese, il 4 marzo 1790, grazie all'applicazione di una legge del 22 dicembre 1789 che aveva lo scopo di suddividere le province francesi in istituzioni territoriali nuovi.\nLa regione era conosciuta in epoca romana con il nome di \"civitas Redoni\" e faceva parte dell'Armorica. La regione di Saint-Malo e di Dol fu interessata nel V secolo dall'invasione di celti provenienti dalle isole britanniche, di romanizzazione pi\u00f9 recente. Il paese era ricco e popolato e aveva stabilito rotte commerciali con la vicina Gran Bretagna e con i Paesi Bassi, riuscendo a difendersi dai Vichinghi. I capi delle trib\u00f9 costituirono nel tempo dei piccoli regni, in lotta contro i Franchi di Pipino il Breve e poi di Carlo Magno e contro i signori bretoni. Lo sviluppo del feudalesimo, dopo l'anno Mille, accrebbe il potere dei signori pi\u00f9 importanti, che arrivarono a dominare il paese: prima conti e poi duchi ebbero sede a Nantes.\nIl matrimonio della duchessa Anna di Bretagna con il re di Francia Carlo VIII nel 1491, poi con il Luigi XII di Francia nel 1499, segui la sconfitta bretone davanti alle truppe francese. Nel 1532 l'\"Editto di unione\" riunisce il ducato alla corona di Francia, senza per\u00f2 segnare la fine della sua autonomia. La situazione cambia con Luigi XIV, che trasforma l'intero regno sotto il segno di una marcata centralizzazione, riorganizzandone fortemente l'amministrazione. Dopo la sollevazione di Rennes contro le nuove imposte nel 1675 il parlamento bretone, che era ancora indipendente da quello di Parigi, viene trasferito a Vannes/Gwened e nel 1689 viene nominato un intendente, rappresentante locale del re.\nPur essendo ostile alle tendenze centraliste della monarchia e al potere nobiliare all'epoca della rivoluzione francese la Bretagna \u00e8 nota come focolaio anti-rivoluzionario. Tuttavia il \"Club bretone\", poi \"Club dei Giacobini\", gioca un ruolo capitale nella storia rivoluzionaria. Il malcontento locale cresce durante il Terrore e soprattutto con la messa a morte del re, la leva di massa e l'obbligo imposto al clero di prestare giuramento.\nNonostante i danni del periodo rivoluzionario all'economia locale, dopo il 1815, le prime ferrovie e la costruzione di nuove strade permettono una considerevole crescita industriale. Si sviluppa anche il turismo, soprattutto a opera di Parigini e Inglesi.\nEconomia.\nLa produzione agricola \u00e8 decisamente rivolta all'allevamento: il dipartimento \u00e8 attualmente il primo produttore nazionale di latte e circa il 60% dei terreni agricoli \u00e8 dedicato al foraggio. Notevole anche la produzione di formaggi e burro.\nNell'ambito della pesca \u00e8 soprattutto sviluppato l'allevamento dei frutti di mare: la baia del Mont-Saint-Michel e quella di Cancale sono dedicate alle ostriche, mentre nella zona di Vivier-sur-Mer sono presenti le cozze. Molluschi vengono inoltre pescati nell'estuario della Rance. Nei porti di Saint-Malo e di Cancale esiste una fiorente attivit\u00e0 di pesca marittima e va in particolare segnalata la produzione delle \"conchiglie di san Giacomo\".\nNel settore artigianale \u00e8 sviluppata in particolare l'attivit\u00e0 edilizia. Le imprese artigianali sono capillarmente diffuse in tutto il territorio.\nL'attivit\u00e0 industriale si rivolge particolarmente nel settore ad alta tecnologia (comunicazioni ed elettronica).\nTurismo.\nIl turismo sulla costa \u00e8 sviluppato in particolare nella zona settentrionale presso Dinard e Saint-Malo. Attrazioni turistiche sono anche la foresta di Paimpont, legata alla leggenda di Art\u00f9, le citt\u00e0 fortificate di Vitr\u00e9 e di Foug\u00e8res, il castello di Combourg, dove abit\u00f2 Chateaubriand, e infine il patrimonio artistico e monumentale di Rennes.\nSport.\nLa citt\u00e0 \u00e8 rappresentata nel massimo campionato francese di baseball dal club Hawks de La Guerche de Bretagne, il quale non ha mai vinto un titolo.\nLingua e cultura.\nNel dipartimento \u00e8 diventata diffusa la lingua bretone, che non era storicamente parlata in questa provincia e che viene insegnata anche nelle scuole associative (\"diwan\") e come opzione nelle scuole dell'obbligo. Anche l'altro idioma locale (un dialetto di tipo francese/\"langue d'o\u00efl\"), il gallo, \u00e8 tuttora diffuso."}
{"id": "16645", "revid": "1305772", "url": "https://it.wikipedia.org/wiki?curid=16645", "title": "Saint-Malo", "text": "Saint-Malo (in bretone \"Sant-Malo\u00f9\", in gallo \"Saent-Mal\u00f4\", in italiano antico \"San Mal\u00f2\") \u00e8 un comune francese e una sottoprefettura (arrondissement di Saint-Malo), capoluogo di due cantoni (nord e sud) del dipartimento francese Ille-et-Vilaine, nella regione della Bretagna. \u00c8 una citt\u00e0 balneare famosa, ricca di monumenti storici e di eventi soprattutto estivi, e attira turisti in maniera crescente (maggiormente inglesi, tedeschi, olandesi). D\u00e0 il nome al golfo su cui si affaccia.\n\u00c8 una citt\u00e0 costiera, fortificata con una cintura di bastioni, il centro storico essendo costruito su un'isola collegata alla costa. Il suo porto sbocca sul Canale della Manica e il suo litorale \u00e8 tra quelli francesi il maggiormente esposto al fenomeno delle maree (l'ampiezza supera i 10 metri).\nSaint-Malo \u00e8 fortemente legata al mare: famosa per essere stata la citt\u00e0 dei corsari, \u00e8 oggi considerata la capitale della vela in Francia.\nGli abitanti di Saint-Malo si chiamano \"maluini\", in francese: \"malouins\", da cui deriva anche il nome delle Isole Malvine, colonizzate per la prima volta proprio da marinai provenienti da questa citt\u00e0 nel 1763. La lingua bretone, che fa parte delle lingue celtiche, non \u00e8 mai stata parlata, invece, la lingua che si usava era il gallo, ovvero un dialetto neolatino della parte est della Bretagna. Sia il gallo, sia il bretone si possono studiare oggi nelle universit\u00e0 bretoni.\nToponomastica.\nSaint-Malo deve il suo nome a un monaco gallese, Mac Low, sbarcato nella penisola di Aleth (o Alet) nel VI secolo per evangelizzare il paese, e diventato vescovo di Aleth.\nStoria.\nLa citt\u00e0 di Aleth, all'epoca gallo-romana, era la sede della Legione di Marte e fu distrutta nel V secolo dagli Alani e dai Sassoni. \u00c8 vicino a questa penisola di Aleth che \u00e8 stata fondata nel XII secolo la citt\u00e0 di Saint-Malo su un isolotto roccioso.\nAperta al commercio marittimo fin dal Medioevo, Saint-Malo si \u00e8 poco a poco fatta notare come la pi\u00f9 famosa citt\u00e0 corsara. I corsari lavoravano al conto del re (alla differenza dei pirati, che lavoravano per conto loro). Erano in possesso di un documento ufficiale che legalizzava la loro attivit\u00e0 per combattere contro i nemici, e dovevano rispettare scrupolosamente le regole di guerra, altrimenti erano considerati come pirati. In quel periodo, il pi\u00f9 grande nemico di Saint-Malo fu l'Inghilterra. Si pu\u00f2 notare ancora oggi l'esempio del grande corsaro Surcouf, la cui statua eretta a Saint-Malo, indica con il dito la direzione dell'Inghilterra, terra nemica da combattere. L'altro grande corsaro di Saint-Malo \u00e8 Ren\u00e9 Duguay-Trouin, vissute a fine Seicento.\nNel 1534, il re francese Francesco I incarica il \"malouin\" Jacques Cartier di navigare fino alla Cina, per trovarci delle ricchezze. Per\u00f2, il navigatore, sulla sua strada scopre il Canada, e ne prende il possesso in nome del re di Francia.\nNel XVI secolo, Saint-Malo si apre maggiormente al commercio marittimo con la Spagna e l'Inghilterra; numerosi pescatori partono alla volta delle coste di Terranova (vicine al Canada) per pescare il merluzzo, facendo di Saint-Malo una grande citt\u00e0 di pescatori. La citt\u00e0 venne sottoposta varie volte ad attacchi da parte degli inglesi (nel 1378, 1693 e nel 1758) ma vennero respinti ogni volta.\nSaint-Malo diventa molto ricca nel XVII secolo, un periodo in cui i corsari controllano il traffico marittimo del Mare del Sud, e quello delle Indie Orientali. Saint-Malo diventa uno dei principali importatori del denaro sud-americano in Francia.\nIl nome argentino dell'arcipelago delle isole Falklands (\"Islas Malvinas\") deriva dal fatto che i primi coloni provenivano da Saint-Malo.\nPer porre fine alla Guerra di successione in Spagna e portare la pace in Europa, la Francia e l'Inghilterra firmano il Trattato di Utrecht nel 1713. Questo trattato annuncia per\u00f2 la fine della prosperit\u00e0 di Saint-Malo.\nNel corso del XIX secolo, Saint-Malo non riesce ad arricchirsi, nonostante la sistemazione di darsene e di ferrovie.\nSar\u00e0 ormai in altri settori che Saint-Malo si far\u00e0 notare: grandi scrittori come Chateaubriand e Lamennais, originari di Saint-Malo, elogiano la loro citt\u00e0 nella letteratura.\nAll'inizio del XX secolo, si sviluppa il turismo culturale e balneare della citt\u00e0. \nSaint-Malo viene distrutta quasi interamente dai bombardamenti americani durante la Seconda guerra mondiale (agosto 1944). Alla Liberazione, la citt\u00e0 viene ricostruita, rispettando l'architettura del passato. Il porto diviene pi\u00f9 moderno.\nNel 1967, Saint-Malo (l'attuale centro della citt\u00e0, chiamato \"Intra-Muros\") annette le citt\u00e0 vicine di Saint-Servan e Param\u00e9. Negli anni a seguire altre piccole citt\u00e0 sono annesse, che sono divenuti i quartieri periferici di Saint-Malo.\nImportante centro velico, dal 1978 Saint-Malo ospita una delle massime regate transatlantiche, la Route du Rhum (\"Strada del Rhum\"), organizzata ogni quattro anni all'inizio del mese di novembre e che vede i protagonisti attraversare in solitario l'oceano Atlantico fino all'isola della Guadalupa, nelle Antille.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "16646", "revid": "827882", "url": "https://it.wikipedia.org/wiki?curid=16646", "title": "Cucina afrodisiaca", "text": "Con il termine cucina afrodisiaca s'intende l'attivit\u00e0 di scelta e preparazione di tutti i cibi che sono ritenuti avere propriet\u00e0 afrodisiache.\nSi suole distinguere, oggi come in passato, tra \"sostanze afrodisiache\" - o \"afrodisiaci\" - e \"cibi\" dalle virt\u00f9 afrodisiache: le prime sono prese in considerazione dalla farmacologia o dallo studio dei miti; i secondi vengono in conto nei campi della dietetica e della gastronomia.\nNotizie storiche.\nUna vera e propria cucina (e non soltanto una dieta) afrodisiaca nasce nella seconda met\u00e0 del XVII secolo, quando si comincia a dar peso, oltre che alle materie prime, alle preparazioni. Mentre l'inventario degli alimenti afrodisiaci si arricchisce di inediti cibi esotici (dai nidi di rondine alle pinne di pescecane) e si afferma la moda di profumare vini e piatti con ambra, muschio e zibetto, gli affaticati e gli insensibili affidano le loro speranze, piuttosto che a singoli alimenti, a un'esasperata alchimia di sapori e aromi. \u00c8 soprattutto in Francia, nell'et\u00e0 delle \u00abfavorite\u00bb, che si stabiliscono e si affinano le regole della \"cuisine d'amour\". Attribuite alle pi\u00f9 celebrate amanti dei sovrani francesi (ma in realt\u00e0 elaborate, in tempi diversi, nelle cucine regali), sopravvivono numerose ricette che ne immortalano il nome: dalle \u00abCostolette alla Maintenon\u00bb ai \u00abFiletti di sogliola alla Pompadour\u00bb, alla \u00ab\"Supr\u00e8me\" di sogliola alla d'Estr\u00e9e\u00bb, ai vari piatti intitolati alla contessa du Barry, favorita di Luigi XV.\nLa \"cuisine d'amour\" - che accredita la Francia come la patria d'elezione di entrambe le \u00abdiscipline\u00bb - \u00e8 rinverdita e rilanciata prima da Anthelme Brillat-Savarin e, pi\u00f9 in l\u00e0, dal sedicente Sire de Baudricourt, il cui fantasioso e fortunato trattatello diverr\u00e0 il modello di tutti i successivi manuali di cucina afrodisiaca. Tra questi andranno almeno ricordati \"La cucina dell'amore\" del catanese Omero Rompini (1926), documento garbato, saporoso e un po' patetico della stagione del \"tabarin\", e \"Venere in cucina\" di Pilaff Bey, pseudonimo dello scrittore inglese Norman Douglas, un ricettario secco e alquanto riciclatorio compilato in Italia, per uso personale, tra il 1902 e il 1936 e pubblicato nel 1951 con la prefazione di Graham Greene.\nI pi\u00f9 recenti ricettari di cucina afrodisiaca sono le \"Ricette immorali\" dello scrittore spagnolo Manuel V\u00e1zquez Montalb\u00e1n: un ricettario eclettico infarcito di divagazioni divertenti, sdrammatizzanti e un po' surreali, e \"Afrodita\" di Isabel Allende, una chiacchierata alla buona sulla cucina, il sesso e i loro eventuali rapporti, inframmezzata da citazioni storico-letterarie, ricordi personali, consigli di buon senso e fantasie cautamente perverse.\nAlimenti e attivit\u00e0 sessuale.\n\u00c8 convinzione antica e radicata che gli alimenti influiscano positivamente o negativamente sugli stimoli e sulle prestazioni sessuali. \u00ab\"Sine Bacco et Cerere frigescit Venus\"\u00bb, sentenziavano i romani. , ; : \nI cibi afrodisiaci.\nLe liste di proscrizione degli ordini monastici, incrociate con le raccolte di rimedi e \u00absegreti\u00bb per i debilitati e i frigidi (il ricettario di Caterina Sforza, per esempio), ci consentono di redigere il catalogo degli alimenti considerati afrodisiaci - perch\u00e9 rinvigorenti o perch\u00e9 eccitanti - nel Medioevo come anche in et\u00e0 rinascimentale e barocca. Erano ritenuti risuscitatori della carne tutti i cibi \u00abcaldi\u00bb, \u00abventosi\u00bb e \u00abduri da digerire\u00bb: tra i vegetali, i ceci, le fave, le cipolle, i porri, i cavoli, le melanzane, le castagne, i pinoli, le mandorle, i fichi secchi, le spezie in genere e soprattutto i tartufi, che - a detta del medico Baldassarre Pisanelli - \u00abaumentano lo sperma e l'appetito del coito\u00bb; tra i pesci e affini, le ostriche, i granchi di fiume e le uova di tutti i pesci; tra i grassi, il burro. Particolarmente efficace era giudicato il cervello di qualsiasi animale, e la carne dei piccioni e degli sfrenati passeri, capaci - secondo Aristotele - di \u00abcoire\u00bb ottantatr\u00e9 volte nel giro d'un'ora; erano reputati autentici toccasana, infine (e s'intende perch\u00e9), i testicoli di toro e d'agnello, da cui in effetti specie se mangiati crudi \u00e8 possibile assorbire una certa quantit\u00e0 di testosterone, i \u00abgranelli\u00bb di gallo e il membro del cervo.\nUn cenno meritano anche il frumento e il mais, o meglio ancora la polenta, di cui solo recentemente sono state ipotizzate potenziali qualit\u00e0 afrodisiache. Il tegumento esterno del chicco di frumento (ci\u00f2 che finisce in crusca, in altre parole) contiene infatti l'aleurone, una sostanza che ha appunto effetti \u00abpotenzianti\u00bb sull'uomo. Che siano dovute alla crusca che \u00abrespirano\u00bb le non comuni capacit\u00e0 amatorie attribuite ai mugnai? D'altra parte anche su chi mugnaio non \u00e8 pare che l'effetto sia assicurato, visto che ancora oggi a Saint-Cast-le-Guildo (dipartimento C\u00f4tes-d'Armor, Francia) si parla del \u00abmulino d'Anna\u00bb e del duca d'Aiguillon 1720, Francia - 1788, Francia], che nel 1758, durante la Guerra dei sette anni (1756-1763), proprio in quel mulino si copr\u00ec pi\u00f9 di farina che di gloria.\nRiguardo al mais, il suo effetto afrodisiaco sarebbe dovuto alla mancanza, in questo alimento (pi\u00f9 unico che raro, sotto questo aspetto), del triptofano, una sostanza da cui viene sintetizzata la serotonina, che \u00e8 un inibitore.\nPropriet\u00e0 stimolanti, legate probabilmente al loro effetto blandamente irritante sulle vie urinarie e sull'intestino, sono ancora riconnesse a molte spezie, tra cui il pepe e la noce moscata; cos\u00ec come all'uso gastronomico del cacao e del ginseng per i relativi effetti tonici o eccitanti.\nNon vanno dimenticati infine i \u00abpousse l'amour\u00bb, cocktail per cos\u00ec dire alimentari, ottenuti versando in un bicchiere da sherry un tuorlo d'uovo e, senza mescolarli, ma facendo in modo che risultino stratificati, liquori (freddi, ma non ghiacciati) dai colori diversi (ad esempio, nell'ordine, 1/3 di maraschino, un tuorlo d'uovo, 1/3 di B\u00e9n\u00e9dictine e 1/3 di cognac)."}
{"id": "16648", "revid": "57342", "url": "https://it.wikipedia.org/wiki?curid=16648", "title": "Cucina futurista", "text": "La cucina futurista \u00e8 un tipo di cucina sviluppata all'inizio del Novecento che si legava alle idee del futurismo.\nLe origini.\nUltima delle \u00abgrandi battaglie artistiche e politiche spesso consacrate col sangue\u00bb di Marinetti &amp; C., tale cucina, considerata come la lotta contro l'\u00abalimento amidaceo\u00bb (cio\u00e8 la pastasciutta), colpevole di ingenerare negli assuefatti consumatori \u00abfiacchezza, pessimismo, inattivit\u00e0 nostalgica e neutralismo\u00bb, prende le mosse da una cena al ristorante milanese \u00abPenna d'oca\u00bb (15 novembre 1930). Al termine, Marinetti preannuncia il Manifesto della cucina futurista, che sar\u00e0 pubblicato su \u00abComoedia\u00bb il 15 gennaio 1931.\nPrecursore della cucina futurista \u00e8 per\u00f2 il cuoco francese Jules Maincave, che nel 1914 aderisce al futurismo. Annoiato dai \u00abmetodi tradizionali delle mescolanze\u00bb, a suo dire \u00abmonotoni sino alla stupidit\u00e0\u00bb, Maincave si ripropone di \u00abavvicinare elementi oggi separati da prevenzioni senza serio fondamento\u00bb: filetto di montone e salsa di gamberi, noce di vitello e assenzio, banana e groviera, aringa e gelatina di fragola.\nOltre all'eliminazione della pastasciutta, il \"Manifesto\" - di pugno di Marinetti - predica l'abolizione della forchetta e del coltello, dei condimenti tradizionali, del peso e del volume degli alimenti e della politica a tavola; auspica la creazione di \u00abbocconi simultaneisti e cangianti\u00bb, invita i chimici ad inventare nuovi sapori e incoraggia l'accostamento ai piatti di musiche, poesie e profumi.\nAl lancio del \"Manifesto\" segue una folta serie di conferenze e banchetti futuristi in Italia e in Francia, l'inaugurazione della taverna \u00abSantopalato\u00bb e finalmente, nel 1932, la pubblicazione del libro \"La cucina futurista\" di Marinetti e Fill\u00eca.\nBalza agli occhi, insieme con il patente gusto goliardico, la sostanza letteraria, libresca e perfino antiquaria (nel recupero, per esempio, del gusto dolce-salato come nel carneplastico) dell'offensiva gastronomica futurista. Spensierato e caotico guazzabuglio di timide e spesso pleonastiche variazioni su ricette del tutto tradizionali, di innovazioni pi\u00f9 di forma che di sostanza, di suggestioni esotiche e di vere e proprie freddure, la cucina futurista si riscatta quando propone piatti programmaticamente incommestibili, assemblati con la tecnica dadaista del \u00abcadavere squisito\u00bb.\nI futuristi si impegnarono anche a italianizzare alcuni termini di origine straniera, il cocktail divenne cos\u00ec la \"polibibita\" (che si poteva ordinare al \"quisibeve\" e non al bar); analogamente, il sandwich prese il nome di \"tramezzino\", il dessert di \"peralzarsi\" e il picnic di \"pranzoalsole\".\nTaverna del Santopalato.\nIn una serata torinese della primavera del 1931, tra proclami di squadrismo e discussioni sul fascismo, un gruppo di aeropittori, aeroscultori e poeti tutti facenti parte della \"dottrina\" futurista, svilupp\u00f2 all'interno d'un ristorante (rinominato in seguito dallo stesso Marinetti \"Taverna Santopalato\") la prima cena futurista di cui si abbia notizia. La taverna \u00e8 considerata il tempio della cucina futurista. I men\u00f9 erano abbelliti da illustrazioni di vari artisti, tra i quali Medardo Rosso e Fill\u00eca.\nAperta e gestita da Angelo Giachino, arredata dall'architetto Nicolay Diulgheroff e decorata dall\"aeropittore\" Luigi Colombo, venne inaugurata l'8 marzo 1931 con un pranzo di quattordici portate. Durante il pranzo vennero serviti, tra gli altri: l\"Antipasto intuitivo\", il \"Brodo solare\", il \"Mare d'Italia\" e il \"Pollofiat\" e il \"Carneplastico\". Quest'ultimo \u00e8 il pi\u00f9 noto dei piatti della cucina futurista.\nLa ricetta, che in gergo futurista si chiama \"formula\", \u00e8 dell'\u00abaeropittore\u00bb Fillia. Definito sbrigativamente da Alfredo Panzini, nel suo \"Dizionario moderno\", \u00abpolpettone dinamico-futurista\u00bb, \u00e8 un cilindro di carne di vitello ripieno di undici qualit\u00e0 di verdura, sostenuto da tre sfere di carne di pollo e da un anello di salsiccia, e coronato da uno strato di miele. Vuol essere - a detta dell'inventore - un'\u00abinterpretazione sintetica degli orti, dei giardini e dei pascoli d'Italia\u00bb.\nFortuna.\nL'interesse dei futuristi per la cucina, nonostante si creda sia relativamente tardo (il movimento artistico era nato nel 1909) si appalesa nel 1913 con il \"Manifeste de la cuisine futuriste\" del cuoco francese Jules Maincave. Da allora gli esperimenti culinari futuristi hanno lasciato un segno nella storia della civilt\u00e0 e della gastronomia internazionale e non solo per la stravaganza delle proposte degli artisti che si prestavano a vestire i panni di cuochi, ma anche per l'implicita volont\u00e0 di equiparare la cucina alle arti pi\u00f9 'nobili', come la letteratura e le arti figurative (del resto Carlo Carr\u00e0, nel 1913, scrive proprio il \"Manifesto della pittura di suoni rumori e odori\"). Da allora gli chef pi\u00f9 all'avanguardia hanno osato sperimentare piatti che declinavano per la loro mise en place sempre pi\u00f9 verso l'opera d'arte che privilegiare il sapore.\nMike Patton, leader del gruppo musicale americano Faith No More, si \u00e8 ispirato all'opera di Marinetti \"Cucina futurista\" per comporre il suo secondo album da solista, \"Pranzo Oltranzista\", del 1997.\nMattia Casalegno, artista visivo napoletano, si e inspirato al Manifesto della Cucina Futurista per sua opera di Realt\u00e0 Virtuale e Realt\u00e0 Aumentata \"Aerobanquets RMX\".\nA oggi, a parte le ricerche fondamentali del musicologo Daniele Lombardi, l'ultima opera legata alla sperimentazione musicale futurista che celebra la gastronomia del movimento marinettiano \u00e8 contenuta nell'album Marciare non Marcire del compositore Livio D'Amico. Il compositore milanese rendendo omaggio a Marinetti e ai musicisti futuristi ha dedicato \"La cucina futurista\" a questo momento culturale del Novecento."}
{"id": "16654", "revid": "1632387", "url": "https://it.wikipedia.org/wiki?curid=16654", "title": "Caracalla", "text": "Importante provvedimento preso durante il suo regno, fu la Constitutio Antoniniana, che concedeva la cittadinanza a tutti gli abitanti dell'Impero di condizione libera. L'estensione della cittadinanza fu una spinta importante all'uniformazione delle amministrazioni cittadine: spariva la gerarchia fra le citt\u00e0 e ormai la differenza fra i sudditi dell'Impero non era pi\u00f9 sul piano della cittadinanza, ma sul piano del godimento dei diritti civili, fra honestiores e humiliores.\nAspirando alla gloria militare, Caracalla sfrutt\u00f2 la propaganda imperiale per far passare per grandi vittorie le battaglie contro le popolazioni germaniche dei Catti e degli Alamanni, che si erano concluse in realt\u00e0 con trattative diplomatiche. Per mantenere l'appoggio dell'esercito, innalz\u00f2 ancora i compensi ai soldati e a questo scopo aument\u00f2 le imposte e prosegu\u00ec nella politica di svalutazione della moneta inaugurata dal padre. La sua ambizione fu quella di emulare Alessandro Magno e per questo avvi\u00f2 una nuova campagna contro i Parti. Durante la preparazione della guerra in Oriente, nel 217, Caracalla cadde vittima di una congiura ordita dal prefetto del pretorio, Opellio Macrino, che si fece proclamare imperatore e tratt\u00f2 la pace con i Parti.\nBiografia.\nOrigini familiari.\nCaracalla nacque a \"Lugdunum\" (l'odierna Lione, in Francia), nella Gallia Lugdunense, il 4 aprile del 188, figlio di Lucio Settimio Severo, di origini puniche e berbere per parte paterna e italiche per parte materna (la nonna paterna, Fulvia Pia, apparteneva alla \"gens Fulvia\"), governatore della provincia gallica al tempo della sua nascita e divenuto poi imperatore nel 193, e della siriaca Giulia Domna, augusta e detentrice, durante il dominato del marito prima e del figlio dopo, di un potere politico mai raggiunto prima da una donna all'interno dell'impero. Aveva un fratello minore, Publio Settimio Geta.\nIl suo vero nome, alla nascita, risultava essere quello di Lucio Settimio Bassiano, ma il padre lo volle in seguito cambiare in Marco Aurelio Antonino, per suggerire una parentela con la dinastia degli Antonini, in particolar modo con l'imperatore Marco Aurelio. Fu poi soprannominato \"Caracalla\", poich\u00e9 soleva indossare un particolare mantello militare con cappuccio, di origine celtica, che introdusse egli stesso a Roma.\nNel 198 Caracalla ricevette il titolo di Augusto, a soli 10 anni di et\u00e0. Pertanto cominci\u00f2 a essere associato al comando fin da piccolo, anche se ebbe effettivo potere solo alla morte del padre.\nCarriera politica e legami matrimoniali con Fulvia Plautilla.\nNel 200 il potente e ambizioso prefetto del pretorio Gaio Fulvio Plauziano si accord\u00f2 con Settimio Severo per dare in moglie a Caracalla la giovane figlia Fulvia Plautilla. I due si sposarono con grande sfarzo. Al banchetto del matrimonio aveva partecipato anche lo storico Cassio Dione, una delle maggiori fonti su Caracalla. Tuttavia nel 202, solo tre anni dopo, Caracalla accus\u00f2 di alto tradimento e fece giustiziare Plauziano. Plautilla divenne un personaggio scomodo, per cui il marito decise di accusarla di adulterio e divorziare. \nLa tradizione vuole che il futuro imperatore rifiutasse di dormire e di mangiare con la moglie, cos\u00ec che non ebbe figli da lei. Dopo il divorzio Caracalla esili\u00f2 Plautilla e suo fratello Ortensiano sull'isola di Lipari, dove nel 212 furono giustiziati. Cos\u00ec Dione inizia a dipingere la natura cinica e sanguinaria di Caracalla.\nLa conquista del potere (211).\nMorto l'imperatore Settimio Severo durante la spedizione in Britannia, Caracalla succedette nel 211 al padre assieme al fratello Geta. I fratelli conclusero velocemente la pace con i barbari e tornarono a Roma, dove ben presto la situazione divenne insostenibile. Nessuno dei due fratelli era disposto a dividere il potere imperiale, vivevano divisi in due quartieri separati nei palazzi imperiali del colle Palatino, dove la loro personale corte di funzionari, accoliti e guardie del corpo alimentava le sfide tra di loro. A seguito di alcuni dissapori, a dicembre Caracalla uccise con la spada Geta, inutilmente difeso dalla madre Giulia Domna, che nella foga venne ferita alla mano. Caracalla fugg\u00ec dal palazzo e ottenne il sostegno dei pretoriani convincendoli di essere stato minacciato di morte dal fratello e promettendo loro grandi donativi.\nCaracalla si accan\u00ec contro il partito dei sostenitori del fratello a Roma, facendone strage, senza risparmiare donne e bambini. In un'altra occasione, in Egitto, decise di punire la citt\u00e0 di Alessandria e arriv\u00f2 a eliminare alessandrini (Cassio Dione Cocceiano, \"Historia Augusta\"). Ad Alessandria avevano prodotto una satira, paragonando Giulia Domna alla tragica Giocasta per il fatto che l'imperatore aveva ucciso il fratello Geta per prendere il potere e forse anche per alludere a un rapporto incestuoso della madre con il figlio. Caracalla non aveva gradito, ma dissimul\u00f2 la sua vendetta. Finse di voler visitare il famoso santuario di Serapide, dove fu accolto con grandi feste e banchetti. Una volta radunati tutti i migliori giovani della citt\u00e0 con la scusa di voler arruolare nuove leve per l'esercito, ne ordin\u00f2 la strage. Le sue truppe saccheggiarono a lungo i quartieri la citt\u00e0, che vennero divisi poi da un muro, sorvegliato dai soldati, forse per impedire rivolte. Grazie a questa dimostrazione l'imperatore rafforz\u00f2 maggiormente il suo potere, che fin\u00ec per essere totalmente dispotico.\nRegno (211-217).\nRiorganizzazione dell'esercito.\nRafforzato il proprio potere, Caracalla si riconcili\u00f2 con la madre Giulia Domna, a cui affid\u00f2 la parte burocratica e amministrativa dello Stato, dal momento che lui preferiva occuparsi dell'esercito. Giulia Domna pertanto teneva la corrispondenza e petizioni formali imperiale, consigliava il figlio nelle decisioni politiche da prendere, curava la riscossione della tasse e seguiva la logistica delle spedizioni militari, rimanendo nelle retrovie. Giulia divent\u00f2 quindi parte attiva dell'amministrazione del regno di suo figlio, essendo incaricata di gestire l'impero in sua vece. Caracalla metteva il suo nome accanto al proprio nei suoi ordini al Senato e ai militari. Prima di morire, il padre gli aveva consigliato che il mantenimento e il favore dell'esercito, doveva essere la sua sola cura e preoccupazione. \nCaracalla segu\u00ec fedelmente il consiglio paterno: come gi\u00e0 aveva fatto il padre, alz\u00f2 la paga del legionario, portandola a 675 denari, e concesse molti benefici alle truppe, garantendosi cos\u00ec la fedelt\u00e0 dell'esercito. Inoltre aggiunse per la campagna contro i Parti una nuova unit\u00e0 militare, arruolata in Grecia: la falange macedone, ispirandosi ad Alessandro Magno. \nCaracalla, nonostante non fosse alto, anzi piuttosto tarchiato, era dotato di forza notevole, sapeva nuotare e si faceva ungere di olio per poi cavalcare per molte miglia. Divideva il pasto dei soldati e si sapeva adattare a una vita spartana. In battaglia era coraggioso, ma anche irruento tanto che alcune volte sfidando i nemici in duello, rischi\u00f2 la vita.\nAmministrazione finanziaria ed economica.\nNel periodo dei Severi il commercio con l'Oriente e in particolare con Palmira, l'Etiopia, la Siria e l'India ebbe grande sviluppo. Il commercio riguardava soprattutto le spezie, la seta e gli animali esotici indispensabili per i giochi circensi. Anche l'esercito di Caracalla possedeva degli elefanti.\nLe continue guerre tuttavia misero le casse imperiali in difficolt\u00e0 e costrinsero l'imperatore a diminuire del 25% la quantit\u00e0 di argento nei denari, a causa dell'aumento della paga dei soldati; quindi coni\u00f2 una nuova moneta, chiamata \"antoniniano\", nel 215, che valeva due denari normali.\nPolitica religiosa.\nIn ambito religioso Caracalla fu tollerante: l'imperatore, che personalmente non gradiva esser chiamato con l'appellativo \"divus\" (dio) ostentava un meticoloso rispetto verso tutti gli dei e visitava spesso i principali santuari e oracoli; costru\u00ec a Roma nuovi grandiosi templi per Iside e Serapide. Non intraprese persecuzioni contro i cristiani o gli ebrei. In questo periodo si diffondono a Roma, portati dalle truppe, nuovi culti orientali quali Sol Invictus e il mitraismo.\nPolitica estera.\nLungo il limes germanico-retico si affacci\u00f2 per la prima volta la confederazione degli Alemanni (nel 212). Si trattava di un insieme di popoli, raggruppatisi lungo i confini delle province di Germania superiore e Rezia. Lo sfondamento del limes costrinse l'imperatore ad accorrere lungo questo settore strategico per arginare una possibile loro invasione l'anno successivo (nel 213). Fece riparare le vie di comunicazione del Noricum, dove anzi cre\u00f2 una via nuova dal Danubio verso Linz, e in Rezia e in Pannonia, come attestano le pietre miliari rinvenute. Per ogni vittoria ottenuta chiedeva nuovi donativi al Senato, cos\u00ec da poter finanziare nuove campagne. La sua ambizione era di ottenere una gloria militare senza precedenti.\nLe vittorie romane che seguirono in effetti attribuirono al giovane imperatore l'appellativo di \"Germanicus maximus\", e \"Alemannicus\", anche se a volte sembra che tali successi siano stati frutto di trattative e \"comprati\" per ottenere una pace duratura con i barbari, come suggerisce Cassio Dione.\nSempre a Caracalla sarebbero da attribuirsi altri successi sulle popolazioni barbare lungo il medio-basso corso del Danubio, come Quadi, Daci liberi, Goti e Carpi nel 214 e prima parte del 215.\nVolendo inglobare il Regno dei Parti, quasi fosse un nuovo Alessandro Magno, predispose meticolosamente le truppe, gli ausiliari e due grandi macchine da guerra, trasportate da navi. Quando travers\u00f2 l'Ellesponto rischi\u00f2 il naufragio per un'avaria della nave che lo trasportava. Successivamente chiese in sposa la figlia del re dei Parti, ma questi rifiut\u00f2 e cos\u00ec nel 215 ebbe il pretesto per attaccarli a tradimento e combatterli. La spedizione, per\u00f2, non ebbe fortuna, per l'assassinio improvviso dell'imperatore.\nEstensione della cittadinanza.\nPer far fronte alle accresciute spese militari e per cercare di aumentare le entrate, nel 212 Caracalla eman\u00f2 la \"Constitutio antoniniana\". Divenivano cos\u00ec cittadini (e contribuenti) dell'Impero tutti gli abitanti liberi che lo popolavano, tranne i Dediticii, letteralmente significa coloro che si sono arresi, ma che forse in questo contesto designa le popolazioni estranee alla cultura greco-romana.\nOpere pubbliche.\nSempre nel 212 diede inizio a Roma i lavori delle terme di Caracalla, le pi\u00f9 grandiose mai costruite. Le terme, terminate nel 217 e abbellite di marmi e preziose sculture, furono fortemente volute dall'imperatore per ingraziarsi il popolo e per dare un segno della sua potenza. Fece restaurare il Portico di Ottavia, danneggiato da un incendio.\nMorte e apoteosi (217).\nCaracalla fu molto impopolare tra la classe senatoria, per la sua politica di favorire solo l'esercito e le carriere dei funzionari imperiali di rango inferiore. Era invece molto amato dai soldati, che lo chiamavano Ercole e con i quali si atteggiava a nuovo Alessandro Magno. Per maggiore sicurezza si era creato una guardia del corpo composta di cavalieri Germani, chiamati \"leones\" (leoni) e teneva con s\u00e9 un leone domestico, chiamato Akinakes, come la spada corta persiana. Tuttavia venne assassinato a tradimento da un suo sottoposto nel 217 mentre si stava recando a Carre ove era un santuario del dio locale Lunus, durante la seconda spedizione partica. Lo storico Erodiano dice che a ucciderlo fu Marziale, un ufficiale della guardia del corpo imperiale, poich\u00e9 questi voleva vendicare la morte del fratello, condannato da Caracalla. Cassio Dione, invece, afferma che lo fece per il risentimento di non essere stato nominato centurione. Certo \u00e8 che Marziale fu ucciso poco dopo da un arciere. \nIl corpo di Caracalla fu cremato e l'ossuario dei suoi resti fu deposto presso i genitori all'interno del mausoleo degli Antonini. In seguito il Senato, su pressione dell'esercito, vot\u00f2 un decreto che accord\u00f2 l'apoteosi dell'imperatore defunto. Un cammeo in sardonica conservato a Nancy in Francia lo raffigura in apoteosi con indosso l'egida di Atena, mentre viene portato in cielo da un'aquila, tenendo in mano una cornucopia e il globo terrestre sormontato dalla Vittoria. \nA Caracalla succedette, quindi, per breve tempo il prefetto del pretorio Macrino, che govern\u00f2 sino al 218, quando fu rimosso dalla ribellione promossa dalla famiglia dei Severi, che sosteneva il giovane Eliogabalo, che fu presentato alle truppe come figlio segreto di Caracalla.\nCaracalla nella letteratura.\nGoffredo di Monmouth nella \"Historia Regum Britanniae\" (\"Storia dei Re di Britannia\"), una celebre cronaca in latino, elenca Caracalla, con il nome di Bassiano, tra i sovrani di Britannia che succedettero a Geta. Ma nell'opera l'imperatore appare come fratellastro di Geta e figlio di una madre britannica.\nNel capitolo XIX (come evitare il disprezzo e l'odio) del capolavoro \"Il Principe\" di Niccol\u00f2 Machiavelli \u00e8 citato anche Antonino Caracalla. La valutazione del Machiavelli non \u00e8 del tutto positiva: Caracalla viene descritto come un uomo \"eccellentissimo\" e \"ammirabile\", ma spietato e crudele a dismisura e pertanto \"odiosissimo\" anche ai suoi servitori. Ma d'altronde non furono la crudelt\u00e0 e la spietatezza (che resero grande il padre Settimio Severo) che lo condussero alla morte poich\u00e9 l'errore fatale fu quello di aver ucciso il fratello di un centurione che teneva tuttavia come guardia del corpo. Fu questo comportamento imprudente che lo port\u00f2 alla sua rovina: quello stesso centurione, infatti, fu quello che lo uccise.\nDamnatio memoriae.\nCaracalla volle cancellare ogni memoria di suo fratello Geta, del suocero Plauziano e della moglie Plautilla, applicando nei loro confronti la \"condanna della memoria\": la damnatio memoriae. Un esempio di tale rimozione sono i rilievi dell'Arco degli Argentari a Roma, dove sono state completamente erase le loro figure, lasciando dei vuoti tra le restanti figure di Caracalla e dei suoi genitori."}
{"id": "16660", "revid": "946", "url": "https://it.wikipedia.org/wiki?curid=16660", "title": "Scomposizione in fattori", "text": ""}
{"id": "16662", "revid": "869733", "url": "https://it.wikipedia.org/wiki?curid=16662", "title": "Oggetto", "text": ""}
{"id": "16663", "revid": "104458", "url": "https://it.wikipedia.org/wiki?curid=16663", "title": "Canton Basilea Campagna", "text": "Il Canton Basilea Campagna (tedesco: \"Basel-Landschaft\"; francese: \"B\u00e2le-Campagne\"; romancio: \"Basilea-Champagna\"; in svizzero tedesco \"Basel-Landschaft\" o \"Baselbi\u00e4t\") \u00e8 uno dei ventisei cantoni svizzeri. La capitale \u00e8 Liestal.\nGeografia fisica.\nIl Canton Basilea Campagna si trova nel nord della Svizzera. Il cantone confina con i cantoni Basilea Citt\u00e0 a nord, Soletta a sud, Giura a ovest e Argovia a est, con lo stato tedesco del Baden-W\u00fcrttemberg e il dipartimento francese dell'Alto Reno (Alsazia) a nord. Il cantone \u00e8 attraversato dalla catena montuosa del Giura. Le sue terre sono bagnate dai fiumi Ergolz e Birsa. Il Canton Basilea Campagna ha 1 exclave Roggenburg nel Canton Giura.\nStoria.\nIl Canton Basilea Campagna formava, assieme al Canton Basilea Citt\u00e0, il Canton Basilea, finch\u00e9 non si separarono a seguito delle sollevazioni del 1833 (Battaglia di H\u00fclftenschanz vicino a Frenkendorf).\nIn epoca romana l'area di Basilea era un centro di attivit\u00e0 romana. Ci sono resti ben preservati nel sito di \"Augusta Raurica\", nel Canton Basilea Campagna. Attorno al Duecento c'erano circa 20.000 persone che vivevano in quella citt\u00e0, ora parte della molto pi\u00f9 piccola Augst. I resti sono ora in mostra in un museo all'aperto. Il museo attrae oltre 140.000 visitatori all'anno. Molti di questi sono scolaresche provenienti da tutta la Svizzera. Il sito di Augusta Raurica comprende, tra le altre cose, l'anfiteatro meglio conservato, a nord delle Alpi, e una villa romana ricostruita.\nLe terre del Canton Basilea Campagna costituiscono gran parte delle terre che vennero acquisite dalla citt\u00e0 di Basilea fino al XVI secolo. Dopo l'arrivo di Napoleone nel 1798, la Campagna ottenne l'uguaglianza con la Citt\u00e0. Dal punto di vista economico la campagna dipendeva dalla citt\u00e0, probabilmente soprattutto a causa dei bassi livelli di educazione che a quel tempo esistevano nelle aree rurali. La citt\u00e0 di Basilea rimane il centro economico e culturale dei due cantoni anche oggi.\nDopo il 1830 ci furono delle accese discussioni politiche nel Canton Basilea. Alcune di queste riguardavano i diritti della popolazione nelle aree agricole. Queste liti portarono alla separazione del Canton Basilea Campagna dalla citt\u00e0 di Basilea, il 26 agosto 1833.\nFin dal momento della separazione c'\u00e8 stato un movimento a favore della riunificazione. Questo movimento ha iniziato a guadagnare terreno dopo il 1900 quando molte zone di Basilea Campagna si industrializzarono. I due mezzi cantoni inizialmente concordarono a riunificarsi, ma nel 1969 la popolazione di Basilea Campagna vot\u00f2 a sfavore, in un referendum, allo scopo di mantenere la propria indipendenza. Si ritiene che l'aver colmato il divario economico tra i due cantoni, fu la principale ragione per cui la popolazione cambi\u00f2 opinione.\nIl voto di Basilea Campagna a favore del mantenimento della propria indipendenza non signific\u00f2 la fine delle strette relazioni tra le due Basilee. Da allora, i due mezzi cantoni hanno firmato diversi accordi di cooperazione. I contributi versati da Basilea Campagna all'Universit\u00e0 di Basilea, fin dal 1976, sono solo un esempio.\nEconomia.\nLe principali produzioni agricole del cantone sono frutta, prodotti caseari, e allevamento dei bovini. I settori industriali pi\u00f9 importanti sono tessile, metallurgico e chimico.\nIl Canton Basilea Campagna fa parte dell'area economica che ruota attorno a Basilea, che include anche parti di territorio francese e tedesco. Fin dagli anni sessanta ci sono stati accordi per rafforzare i contatti all'interno della cosiddetta \"Regio Basiliensis\". Questa cooperazione economica viene spesso considerata come la pi\u00f9 intensa a livello europeo.\nA partire dal XVII, e fino all'inizio del XX secolo, la tessitura della seta fu di primaria importanza nel Canton Basilea Campagna. Le fabbriche vennero fondate gi\u00e0 nel 1850, industrie di base come quella chimica, rendono l'area di Basilea una delle pi\u00f9 ricche della Svizzera.\nL'industria chimica non \u00e8 l'unico datore di lavoro del cantone. La piccola e media impresa costituisce circa un quarto dell'economia cantonale. Molte di queste imprese sono per\u00f2 dipendenti dall'industria pi\u00f9 grande.\nRegioni.\nLe nove municipalit\u00e0 del distretto di \"Arlesheim\" appartenevano tradizionalmente al Principato vescovile di Basilea. Nel 1792 le truppe francesi occuparono il distretto e nel 1793 le terre vennero annesse alla Francia. Nel 1815 dopo il Congresso di Vienna, il distretto si un\u00ec a Basilea.\nIl distretto di \"Laufental\" ha la stessa storia di quello di \"Arlesheim\". La differenza importante \u00e8 che nel 1815 il Laufental si un\u00ec al Canton Berna. Quando nel 1979 venne creato il Canton Giura, il distretto di Laufen divenne un'enclave del Canton Berna. Al distretto venne concessa l'autodeterminazione e nel 1980 la gente decise di unirsi a Basilea Campagna. L'unione avvenne il 1\u00ba gennaio 1994, dopo un lungo processo amministrativo.\nPolitica.\nFin dalla decisione di rimanere indipendente da Basilea Citt\u00e0, nel 1969, ci sono state diverse richieste nel parlamento di Basilea Campagna, per diventare un cantone \"pieno\". Nel 1988 il semi cantone Basilea Campagna fece scrivere questo obiettivo nella sua costituzione. Rimane il proposito di cambiare la costituzione federale svizzera, per far s\u00ec che riconosca i due cantoni di Basilea come membri pieni.\nSociet\u00e0.\nEvoluzione demografica.\nLa popolazione \u00e8 prevalentemente di lingua tedesca. I cristiani protestanti sono la maggioranza nel cantone. Tra il 1959 e il 1970 il Canton Basilea Campagna fu quello con il pi\u00f9 alto tasso di crescita della popolazione, che pass\u00f2 da 108.000 a 205.000 abitanti.\nDistretti.\nIl Canton Basilea Campagna \u00e8 diviso in cinque distretti (\"Bezirke)\":"}
{"id": "16665", "revid": "1305772", "url": "https://it.wikipedia.org/wiki?curid=16665", "title": "Gemelli", "text": ""}
{"id": "16666", "revid": "1272592", "url": "https://it.wikipedia.org/wiki?curid=16666", "title": "Gemini", "text": ""}
{"id": "16667", "revid": "122871", "url": "https://it.wikipedia.org/wiki?curid=16667", "title": "Stelle pi\u00f9 brillanti del cielo notturno osservabile", "text": "Nell'osservazione del cielo notturno si pu\u00f2 notare, anche da parte di un occhio non esperto, la diversit\u00e0 di intensit\u00e0 luminosa percepita dagli oggetti celesti puntiformi, che per le limitate caratteristiche dell'occhio umano sono quasi totalmente ascrivibili alle stelle. Tale luminosit\u00e0, designata genericamente magnitudine, \u00e8 una caratteristica che esula direttamente dalla luminosit\u00e0 intrinseca dell'oggetto celeste in quanto dipende, oltre che da questo, anche da una serie di fattori fisici, il pi\u00f9 importante dei quali \u00e8 l'effettiva distanza dell'oggetto dall'osservatore.\nDi seguito viene proposta una lista delle stelle pi\u00f9 brillanti del cielo redatta in base alla magnitudine apparente, in contrapposizione ad una seconda lista, quella delle stelle pi\u00f9 astronomicamente vicine al nostro pianeta, che risulta avere tra le pi\u00f9 brillanti quelle a noi pi\u00f9 prossime. La tabella qui sotto riporta le 90 stelle pi\u00f9 brillanti (fino alla magnitudine +2,50) come appaiono sulla Terra, alle lunghezze d'onda del visibile.\nNella prima tabella sono elencate le singole stelle, anche se facenti parte di un sistema multiplo; le stelle multiple sono elencate individualmente quando la differenza di magnitudine tra di loro \u00e8 minore di cinque (alcune altre liste riportano la luminosit\u00e0 totale del sistema combinando le singole stelle).\nLa seconda tabella riporta invece le stelle in base alla loro luminosit\u00e0 apparente ad occhio nudo, dunque senza scindere le eventuali componenti di stelle multiple, risolvibili solo con telescopi; per cui, visivamente, la stella Alfa Centauri ha magnitudine -0,27, Capella ha magnitudine 0,08 e Acrux 0,77.\nL'ordine esatto di queste liste non \u00e8 comunque perfettamente definito a causa delle seguenti ragioni:"}
{"id": "16676", "revid": "6923", "url": "https://it.wikipedia.org/wiki?curid=16676", "title": "Programma Gemini", "text": "il Programma Gemini, o semplicemente Gemini, \u00e8 il secondo programma di volo umano nello spazio intrapreso dagli Stati Uniti. Pur essendo stato il terzo programma in ordine cronologico ad essere iniziato, venne concluso prima del lancio della prima missione del programma Apollo.\nIl progetto venne battezzato Gemini poich\u00e9 la navicella spaziale poteva ospitare un equipaggio di due uomini. Condotto durante il periodo 1963-1966, il suo scopo fu quello di sviluppare le tecniche per i viaggi spaziali avanzati utilizzati poi durante il programma Apollo per portare l'uomo sulla Luna.\nStoria.\nGemini venne visto in origine come un semplice sviluppo del Programma Mercury e quindi inizialmente fu chiamato \"Mercury Mark II\". Tuttavia alla fine il programma aveva poco in comune con il programma Mercury e sotto certi aspetti fu in pratica superiore anche al Programma Apollo. Questo risultato lo si deve principalmente alla sua tardiva data di inizio che gli permise di beneficiare di quanto era stato fino a quel momento appreso durante lo sviluppo del programma Apollo, che infatti, in ordine cronologico, part\u00ec prima di esso.\nLe capsule Gemini, a differenza delle Mercury, potevano alterare la loro orbita. Erano anche in grado di agganciarsi ad altre navicelle, una delle quali, l'Agena Target Vehicle, aveva un suo grosso motore a razzo che veniva usato per eseguire ampi cambi orbitali. Gemini fu la prima navicella americana guidata dall'uomo ad avere un computer a bordo, il Gemini Guidance Computer, per facilitare la gestione e il controllo delle manovre di missione.\nIl Programma Gemini prevedeva attivit\u00e0 extraveicolare (EVA) e manovre orbitali tra cui il rendezvous e l'aggancio (docking).\nGli astronauti.\nA sostegno degli astronauti del programma Mercury, ormai addestrati, il 18 aprile 1962 la NASA decise di assumere un secondo gruppo di astronauti per un massimo di 10 posti. La reazione a tale notizia fu che ben 253 persone si candidarono per tale ruolo presentando apposita istanza d'assunzione.\nIl 17 settembre 1962 venne dunque presentato al pubblico il secondo gruppo, composto da nove astronauti. Il gruppo era composto da Neil Armstrong, Frank Borman, Charles \"Pete\" Conrad, James A. Lovell, James McDivitt, Elliott See, Tom Stafford, Edward H. White e John W. Young.\nLa selezione del terzo gruppo di astronauti inizi\u00f2 il 5 giugno 1963 mediante un ulteriore bando di concorso. Cos\u00ec il 18 ottobre 1963 la NASA pot\u00e9 presentare altri 14 astronauti: Edwin \"Buzz\" Aldrin, William Alison Anders, Charles Bassett, Alan L. Bean, Eugene \"Gene\" Cernan, Roger B. Chaffee, Michael Collins, Walter Cunningham, Donn Eisele, Theodore Freeman, Richard Gordon, Russell L. \"Rusty\" Schweickart, David Scott e Clifton Williams.\nIn seguito a questi reclutamenti il numero degli astronauti attivi per i programmi Gemini e Apollo arrivarono ad un totale di 27, considerando che gli astronauti del programma Mercury Glenn, Carpenter e Slayton per varie ragioni non potevano essere a disposizione per il Gemini.\nNote tristi del programma furono che l'astronauta Theodore Freeman mor\u00ec in un incidente di volo il 31 ottobre 1964, mentre gli astronauti Elliott See e Charles Bassett, designati come equipaggio principale per il volo Gemini 9, perirono il 28 febbraio 1966 precipitando con l'aereo durante un volo di addestramento. Virgil Grissom, Edward White e Roger Chaffee perirono il 27 gennaio 1967 durante la tragedia dell'Apollo 1. Clifton Williams mor\u00ec in un incidente di volo il 5 ottobre 1967.\nIl programma di prova.\nIl sistema di atterraggio su terra attraverso l'uso di appositi paracadute venne testato su decisione del produttore, la North American Aviation, a partire dal 1964 mediante 25 appositi voli. Nonostante la NASA decise sin dalla fine di febbraio dello stesso anno di concludere i dodici voli programmati per le missioni Gemini con atterraggi in mare, le esercitazioni per questo sistema continuarono per tutto il resto dell'anno. Dei 25 voli di prova, solo 6 riuscirono ad atterrare senza riscontrare problemi. Tuttavia bisogna sottolineare che in particolar modo gli ultimi tre riuscirono perfettamente e pertanto la meta del progetto era stata raggiunta.\nContemporaneamente, con l'inizio dell'anno 1964 iniziarono i test a terra della combinazione Gemini-Titan II perfettamente montata ed installata su apposite rampe e piattaforme di lancio. In particolare vennero testati completamente i sistemi elettronici, le componenti meccaniche ed i sistemi di salvataggio.\nIl primo lancio di prova, denominato Gemini-Titan 1 (\"GT-1\"), venne effettuato l'8 aprile 1964 alle ore 11. Dopo sei minuti il secondo stadio, sul quale era montata la capsula Gemini, entr\u00f2 in un'orbita stabile intorno alla Terra ed effettu\u00f2 i tre giri completi programmati. Non essendo comunque programmato un distacco la combinazione si spense poco a poco e, come previsto, dopo la 64-esima orbita rientr\u00f2 sopra l'Oceano Atlantico meridionale.\nDopo questo successo, il 13 aprile la NASA rese noto al pubblico l'equipaggio per la prima missione Gemini: Virgil \"Gus\" Grissom e John W. Young. La missione era prevista per il 16 novembre 1964.\nA causa di un guasto avvenuto a met\u00e0 agosto 1964, probabilmente causato dall'impatto di un fulmine sulla rampa di lancio n. 19, vennero sospese tutte le esercitazioni programmate per la missione Gemini-Titan 2 (\"GT-2\"). Solo all'inizio del mese di settembre si pot\u00e9 nuovamente continuare con il programma. Non fu comunque mai possibile dimostrare con certezza detto impatto a causa della mancanza dei tipici danni da fulmine. La missione venne poi ulteriormente ritardata a causa del passaggio verso la fine di agosto su Cape Canaveral dell'uragano \"Cleo\". Infatti, a causa delle previsioni del passaggio di ulteriori due uragani (\"Dora\" e \"Ethel\") previsto per l'inizio di settembre, la combinazione Gemini-Titan 2 venne addirittura smontata e fu nuovamente assemblata solo il 18 settembre.\nAlla fine del mese di ottobre 1964 l'astronauta Russell L. Schweickart indoss\u00f2 per otto giorni consecutivi la tuta spaziale per le missioni Gemini, per sottoporla ad un test completo. Venne simulata una missione completa della durata di 4 giorni, eseguendo diversi voli parabolici per provare la tuta in assenza di gravit\u00e0 e l'astronauta entr\u00f2 pi\u00f9 volte nella centrifuga di addestramento.\nIl 9 dicembre 1964, il conto alla rovescia per il lancio della missione Gemini-Titan 2 (\"GT-2\") venne interrotto un secondo dopo l'accensione dei motori principali in seguito all'allarme dato da un'unit\u00e0 di controllo automatica che segnal\u00f2 la perdita di pressione idraulica nel sistema di pilotaggio del primo stadio del razzo. La missione venne finalmente effettuata senza riscontrare problemi il 19 gennaio 1965. Si tratt\u00f2 di un semplice volo balistico con distacco della capsula Gemini che rientr\u00f2 poco dopo in atmosfera.\nGrazie a questo lancio si pot\u00e9 testare per la prima volta lo scudo termico. La capsula Gemini di questa missione venne utilizzata per una seconda volta durante un'esercitazione per il Manned Orbiting Laboratory Project e divenne pertanto il primo veicolo spaziale ad essere riutilizzato.\nMissioni.\nFine del programma.\nCon l'atterraggio di Gemini 12 il 15 novembre 1966 e la rispettiva chiusura dell'apposito ufficio Gemini, avvenuta il 1\u00ba febbraio 1967, il programma fu dichiarato terminato definitivamente."}
{"id": "16681", "revid": "406204", "url": "https://it.wikipedia.org/wiki?curid=16681", "title": "Leucippo", "text": "Biografia.\nDi una biografia in senso stretto di Leucippo non si pu\u00f2 parlare considerata l'estrema scarsit\u00e0 di notizie attendibili sulla sua figura.\nLeucippo avrebbe lasciato la sua citt\u00e0 dopo la rivoluzione aristocratica del 450 a.C., passando ad Abdera, secondo Diogene Laerzio sarebbe stato allievo dell'eleatico Zenone. Ad Abdera, Leucippo fonda una scuola di filosofia ed ha come allievo principale Democrito.\nRestano dubbie le sue origini, i suoi viaggi e soprattutto le sue tesi cosmologiche in rapporto a quelle di Democrito. Ma se relativamente ai primi due punti nulla \u00e8 possibile aggiungere alle scarse fonti disponibili, sul terzo \u00e8 possibile analizzare e confrontare le fonti, espungere quelle inattendibili, connettere quelle attendibili, fornire risposte credibili alle questioni pi\u00f9 intricate.\nPensiero.\nLa fonte pi\u00f9 attendibile su Leucippo resta la pi\u00f9 vicina nel tempo, quella di Aristotele, che dista dalla morte di Leucippo non pi\u00f9 di un centinaio d'anni, ed \u00e8 su lui che ci si deve soffermare per avere giudizi presumibilmente abbastanza corretti a dispetto della sua posizione in buona sostanza anti-atomista e da cui, in quanto determinista, prende le distanze gi\u00e0 nelle prime pagine della \"Fisica\":\nProseguiamo quindi con la \"Fisica\" (IV, 6, 213 a-b) e con le affermazioni seguenti:\nAristotele riconosce che il vuoto esiste e con ci\u00f2 aderisce, almeno su questo punto, all'ontologia atomistica, ma mostra anche di associare Democrito e Leucippo senza preoccuparsi di una possibile successione temporale tra i due. Ci\u00f2 significa probabilmente che gi\u00e0 a met\u00e0 del IV secolo a.C. non esistevano pi\u00f9 opere atomistiche in circolazione n\u00e9 testimonianze dirette dei loro autori, e perci\u00f2 che le opere dei due venivano gi\u00e0 confuse. E dell'accettazione del vuoto, che \u00e8 sicuramente l'intuizione pi\u00f9 importante di Leucippo, ma anche del fatto che tra i due atomisti vi fosse comunanza temporale abbiamo conferma nella \"Metafisica\" (I, A,4, 985 b) quando dice che essi sono \u201ccompagni\u201d:\nBisogna arrivare al \"De generatione et corruptione\" (I, 8, 324-325) per trovare Leucippo citato da solo, dove Aristotele dice:\nIl modo pi\u00f9 opportuno per avvicinarci al vero pensiero di Leucippo consiste nel confrontare le testimonianze di Aristotele con le poche altre attendibili relative ai frammenti pi\u00f9 o meno estesi attribuiti alla \"M\u00e9gas Di\u00e0kosmos\" (la \"Grande cosmologia\"). Di essa abbiamo fortunatamente un lungo frammento raccolto dal grecista e filologo Hermann Diels che compare con n\u00b0 di catalogo 289 nei \"Doxographi Greci\" del 1897 e al n\u00b0 A 24 nei \"Die Fragmente der Vorsokratiker\" del 1903 e nelle edizioni successive dell'opera con la collaborazione di Walther Kranz. Esso \u00e8 il solo del tutto compatibile con ci\u00f2 che si sa di certo del pensiero di Leucippo, per quanto carente su numerosi aspetti.\nMalgrado il linguaggio epico, noi riusciamo a capire chiaramente che il movimento degli atomi \u00e8 sotto forma di vento, ma che questo vento \u00e8 provocato dagli atomi stessi, pi\u00f9 piccoli e leggeri in ascesa, mentre i pi\u00f9 pesanti scendono verso il basso per gravit\u00e0. Il movimento \u00e8 perci\u00f2 un effetto atomico che diventa causa del successivo posizionamento degli atomi nel cosmo:\nA parte la chiara ingenuit\u00e0 dell'esposizione ci\u00f2 che \u00e8 veramente straordinario \u00e8 che questo processo e tutta questa fenomenologia cosmica nei suoi vari aspetti, anche se fantasiosi, \u00e8 completamente priva di ogni elemento trascendentalistico, misterioso, divino. \u00c8 tutto naturale e materiale senza neppure un cenno a qualcosa di extra materiale.\nGli atomi di Leucippo hanno poi la stessa sostanza, ma questa sostanza \u00e8 di diverso tipo e da ci\u00f2 la diversit\u00e0 degli aggregati corporei. Qui Leucippo sembrerebbe non essere poi troppo lontano da Anassagora, perch\u00e9 la diversit\u00e0 potrebbe riferirsi alle qualit\u00e0 dei corpi. Ma il rigoroso criterio fisico posto da Leucippo, ponderale e densimetrico quanto depressivo e compressivo, marca la differenza di visione ontologica tra lui e Anassagora.\nOpere.\nTutte le sue opere sono andate perdute, l'unico titolo che conosciamo \u00e8 \"La Grande Cosmologia\", mentre una citazione che gli \u00e8 attribuita di uno scritto \"Dell'Intelletto\", \u00e8 d'incerta attribuzione."}
{"id": "16682", "revid": "599013", "url": "https://it.wikipedia.org/wiki?curid=16682", "title": "Giovanni Udovicich", "text": "Biografia e caratteristiche tecniche.\nEsule proveniente dalla citt\u00e0 di Fiume ceduta alla Jugoslavia, si stabil\u00ec con la famiglia a Novara nel 1946. Dopo il termine della carriera lavor\u00f2 alla Banca Popolare di Novara.\nCalciatore molto atletico, era un gigante per gli standard dell'epoca.\nCarriera.\nCresciuto nelle formazioni minori della societ\u00e0 calcistica piemontese, disput\u00f2 con la maglia azzurra diciannove campionati consecutivi tra Serie B e Serie C dal febbraio del 1958 al maggio del 1976, quando termin\u00f2 la carriera a causa della rottura del menisco, per un totale di 516 presenze e 10 reti, record assoluto di presenze per il Novara, di cui 386 presenze e 8 reti in Serie B, record di presenze nel campionato cadetto con una singola squadra."}
