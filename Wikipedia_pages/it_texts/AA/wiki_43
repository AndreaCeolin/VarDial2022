{"id": "16979", "revid": "287204", "url": "https://it.wikipedia.org/wiki?curid=16979", "title": "Meditazione", "text": "La meditazione (dal latino \"meditatio\", riflessione) \u00e8, in generale, una pratica che si utilizza per raggiungere una maggiore padronanza delle attivit\u00e0 della mente, in modo che questa divenga capace di concentrarsi su un solo pensiero, su un concetto elevato, o un preciso elemento della realt\u00e0, cessando il suo usuale chiacchierio di sottofondo e divenendo assolutamente acquietata, pacifica.\nAffine alla meditazione \u00e8 la contemplazione, con la quale si intende la capacit\u00e0 di lasciar riposare la mente nel suo stato naturale. \u00c8 una pratica volta quindi all'auto-realizzazione, che pu\u00f2 avere uno scopo religioso, spirituale, filosofico, o in vista di un miglioramento delle condizioni psicofisiche.\nQuesta pratica, in forme differenti, \u00e8 riconosciuta da molti secoli come parte integrante di tutte le principali tradizioni religiose. Nelle \"Upani\u1e63ad\", scritture sacre induiste compilate approssimativamente a partire dal IX - VIII secolo a.C., \u00e8 presente il primo riferimento esplicito alla meditazione che sia giunto fino a noi, indicata con il termine sanscrito \"dhy\u0101na\" (\u0927\u094d\u092f\u093e\u0928).\nNell'ambito della psicosintesi \u00e8 definita uno stato della coscienza che pu\u00f2 essere ottenuto mediante l'indirizzamento volontario della nostra attenzione verso un determinato oggetto (\"meditazione riflessiva\") o mediante la completa assenza di pensieri (\"meditazione recettiva\").\nNella \"meditazione riflessiva\" l'oggetto della meditazione pu\u00f2 essere qualsiasi cosa. In genere nella pratica vengono utilizzate visualizzazioni di elementi che riguardano il mondo interiore o di semplici oggetti, per raggiungere un maggiore stato di concentrazione e di ponderazione. Questo \u00e8 un tipo di meditazione usato spesso dalla cultura occidentale. La \"meditazione recettiva\" ha come scopo l'assenza di pensieri e permette alla mente di raggiungere un livello di \"consapevolezza senza pensieri\", ovvero libero dall'attivit\u00e0 psichica dell'essere umano, talvolta caotica e confusionaria. \u00c8 un tipo di meditazione tipica di numerose filosofie e religioni orientali. Entrambe queste tipologie di meditazione richiedono fasi di concentrazione.\nReligioni e filosofie orientali.\nAttraverso la dinamica del modo di operare della mente si pu\u00f2 riuscire a riconoscere la distinzione tra un \"io egocentrico\", che si identifica con l'essere \"io (nome)\", e l'\"Io (s\u00e9)\" in grado di osservare l'osservatore (oggettivizzare il soggetto). Questo metodo comporta quattro stati di coscienza:\nAnche nello yoga lo stato raggiunto tramite la pratica della dhy\u0101na favorirebbe l'esperienza della \"visione\" e, ad un livello superiore, dell'illuminazione, ossia della rivelazione della divinit\u00e0 onnipresente. Nell'ambito dello Yoga, la meditazione \u00e8 il 7\u00ba degli otto stadi indicati da Patanjali e si dice che la mente \u00e8 nello stato di meditazione, chiamato dhy\u0101na, non che \"sta meditando\", e che nonostante ci siano molte tecniche di concentrazione, dharana, non esiste una vera e propria tecnica di meditazione.\nNella pratica di Sahaja Yoga la meditazione \u00e8 considerato uno stato d'essere che si manifesta come assenza di pensieri, chiamato consapevolezza senza pensieri, dove nella mente viene a tacere l'usuale chiacchierio di sottofondo per lasciare spazio all'assoluta tranquillit\u00e0.\nQuesto stato di \"pura consapevolezza senza oggetto\" pu\u00f2 essere raggiunto anche con altri generi di pratiche meditative: ad esempio la Meditazione Trascendentale si basa sulla ripetizione mentale di un mantra. In ogni caso il termine \"meditazione\", com'\u00e8 inteso normalmente nella lingua italiana, si rivela inadeguato a dare un'idea efficace di questo tipo di pratiche: un termine meno impreciso potrebbe essere \"contemplazione\".\nCristianesimo.\nNel Cattolicesimo la meditazione \u00e8 una forma di preghiera interiore. Viene fatta in una chiesa o cappella, in presenza dell'Eucaristia, o in un ambiente privato, ed \u00e8 strettamente legata al pensiero e alla riflessione sulla parola di Dio. Preferibilmente si fa di mattina presto, prima di ogni altra azione della giornata.\nNella sua forma pi\u00f9 generale si sviluppa attraverso diversi passi successivi:\nUna forma particolare di meditazione \u00e8 la \"lectio divina\", che \u00e8 una lettura orante di un passo biblico.\nIslam.\nIl concetto di meditazione \u00e8 espresso in arabo dal termine \"tafakkur\", che va distinto da \"dhikr\", meglio tradotto come \"invocazione\" o \"memoria\". Si pu\u00f2 dire che il termine \"dhikr\" sia il ricordo di uno stato precedente, un modo di far riemergere qualcosa che, fortunatamente, non si \u00e8 perso del tutto.\nComunque i due termini sono unificati nella pratica mistica dell'islam, perch\u00e9 \u00e8 proprio grazie al \"dhikr Allah\", l'invocazione del nome di Dio, che si raggiunge lo stato adeguato alla meditazione. Il \"dhikr\" come metodo spirituale di concentrazione \u00e8 stato elaborato dai sufi.\nQuesta pratica, sorta ben presto nell'Islam e gi\u00e0 sviluppata nei secoli IX e X, prevede la ripetizione di uno dei novantanove nomi di Dio o di formule sacre sotto la direzione di un maestro spirituale. Questo maestro, chiamato in arabo \"shaykh\" o anche \"murshid\" (guida) mentre in Iran e in India \u00e8 detto \"pir\" rende il metodo praticabile per i partecipanti al rito.\nDei vari tipi di \"shaykh\", il pi\u00f9 simile al \"pa\u1e47\u1e0dit\" degli hind\u00f9 \u00e8 lo \"shaykh at-ta'lim\", colui che conosce la dottrina.\nSant Mat.\nNel Surat Shabd Yoga vengono praticate parallelamente due tecniche di meditazione, una mirata alla visione della Luce Interiore e una mirata all'ascolto della Corrente Sonora (o Shabd). La prima pratica \u00e8 sempre accompagnata dal Simran o ripetizione dei Nomi Divini, pratica del tutto analoga alla ripetizione di mantra nell'induismo o buddhismo o al dhikhr sufi. Viene raccomandato dal Guru di praticare perlomeno due ore al giorno di meditazione, e progressivamente aumentare.\nSurya Yoga.\nIl Surya Yoga \u2013 o Meditazione al sorgere del sole \u2013 \u00e8 una pratica introdotta nella cultura occidentale da alcuni filosofi e maestri spirituali di tradizione gnostica giudaico-cristiana quali Peter Deunov e Omraam Mikha\u00ebl A\u00efvanhov, e consiste nel meditare all'alba, davanti al sole nascente, contemplando la sua luce e identificandosi in esso. In particolare, A\u00efvanhov osserva che attraverso la meditazione al sorgere del sole l\u2019essere umano pu\u00f2 ricollegarsi alla Sorgente divina, e che questa pratica pu\u00f2 essere considerata una condensazione e una sintesi di tutte le diverse forme di meditazione e di tutti i diversi tipi di yoga praticati da secoli in Oriente.\nLa pratica della contemplazione meditativa del sole \u00e8 nota a moltissime culture antiche, dai maya, ai nativi americani, ai greci, agli egiziani.\nIn India, compare oltre duemila anni fa con gli insegnamenti di Mahavira, il fondatore dello giainismo.\nCome ogni altra tecnica yogica, anche il Surya yoga prevede una serie di precauzioni, che in questo specifico caso sono finalizzate soprattutto ad evitare danni alla retina causati dall\u2019esposizione alla luce solare diretta.\nPercorsi personali.\nEsistono molti percorsi personali che non sono all'interno di una religione o una filosofia e di cui la meditazione \u00e8 strumento indispensabile per approfondire i lati oscuri di noi stessi. Molti si avvalgono di un maestro che permette loro di fare un cammino, un percorso che attraversa nuove realt\u00e0 e che si lascia alle spalle vecchi mondi, in un procedere verso la maggiore consapevolezza di s\u00e9 stessi e della realt\u00e0.\nUn aspetto fondamentale \u00e8 la riduzione della sofferenza che, come l'acquisto di maggiore consapevolezza di s\u00e9, abbisogna di un maestro. A tal fine occorrer\u00e0 conquistarsi un cammino e capacit\u00e0 di meditazione nella relazione con la figura di riferimento. \u00c8 importante che il maestro non sia solo \"padre\"/\"madre\" ma una figura che possa essere lasciata per una nuova realt\u00e0 affettiva.\nIn particolare la meditazione del Buddha \u015a\u0101kyamuni e di altri saggi (come Osho Rajneesh) non era ascritta a nessuna religione o filosofia ma seguiva un cammino personale.\nRicerche scientifiche.\nParecchi studi condotti fin dal 1970 su una tecnica specifica, la Meditazione Trascendentale, hanno evidenziato la sua efficacia nella diminuzione di ansia e stress e nel miglioramento della salute. In seguito furono condotte altre ricerche e meta analisi coinvolgendo altri metodi di meditazione.\nNella loro analisi comparativa sugli studi scientifici sulla meditazione, pubblicata nel 2000 nell\"'International Journal of Psychotherapy,\" Perez-De-Albeniz e Holmes hanno identificato le seguenti componenti in comune con tutti i metodi meditativi:\nNumerosissimi sono gli studi della comunit\u00e0 medica sugli effetti fisiologici della meditazione.\nIl Dr. James Austin, neuropsicologo dell'Universit\u00e0 del Colorado, ha indicato come la meditazione Zen possa modificare le connessioni nervose del cervello nel suo libro \"Zen and the Brain\" (Austin, 1999). Questo \u00e8 stato confermato mediante risonanza magnetica funzionale sull'attivit\u00e0 del cervello.\nRecentemente uno studio scientifico americano pubblicato sulla rivista Proceedings of the National Academy of Sciences, ha dimostrato effetti rilevanti della meditazione secondo il metodo \"Integrative body-mind training\" (tecnica nata in Cina negli anni '90) sul miglioramento delle condizioni di vita: la depressione si attenua, e le difese immunitarie si rinforzano. I ricercatori hanno verificato che il gruppo di studenti che aveva applicato il metodo mostrava una concentrazione di cortisolo molto inferiore e una migliore risposta immunitaria rispetto al gruppo di controllo. Dai questionari \u00e8 anche emerso che la meditazione aveva abbassato i livelli di rabbia, ansia, depressione e fatica. Il dottor Yi-Yuan Tang, il coordinatore della ricerca, ha cos\u00ec dedotto che i processi mentali, la consapevolezza e l'attenzione sono aspetti della vita che possono essere esercitati, esattamente come i muscoli.\nIn psicoterapia le tecniche di meditazione di mindfulness sono utilizzate per accrescere la consapevolezza dei pazienti e hanno svariate applicazioni, fra cui la prevenzione delle recidive depressive e il trattamento dei disturbi d'ansia."}
{"id": "16982", "revid": "7", "url": "https://it.wikipedia.org/wiki?curid=16982", "title": "Ludwig Van Beethoven", "text": ""}
{"id": "16984", "revid": "93556", "url": "https://it.wikipedia.org/wiki?curid=16984", "title": "Rudolf Carnap", "text": "Biografia.\nCarnap nacque a Ronsdorf (oggi Wuppertal), frequent\u00f2 il ginnasio di Barmen, poi dal 1910 al 1914 studi\u00f2 a Jena. Si dedic\u00f2 alla fisica e alla matematica ma, sotto la guida del neokantiano Bruno Bauch, studi\u00f2 anche la \"Critica della Ragion Pura\" di Kant avvicinandosi alla filosofia. Fu anche uno dei pochi a seguire il corso di logica matematica di Gottlob Frege.\nA causa della Prima guerra mondiale fu costretto a interrompere gli studi per servire la patria al fronte e successivamente studi\u00f2 fisica all'Universit\u00e0 di Berlino nel 1917-1918, dove Albert Einstein era stato appena nominato professore. In seguito Carnap frequent\u00f2 l'universit\u00e0 di Friburgo, dove prepar\u00f2 una tesi su una teoria assiomatica dello spazio-tempo. Il dipartimento di fisica per\u00f2 la ritenne troppo filosofica e Bruno Bauch del dipartimento di filosofia la ritenne puramente fisica.\nCarnap quindi scrisse una nuova dissertazione, pubblicata nel 1922 come \"Der Raum. Ein Beitrag zur Wissenschaftslehre\"\n(\"Lo spazio. Contributo alla dottrina della scienza\"), sotto supervisione di Bauch, sulla teoria dello spazio, da un punto di vista kantiano pi\u00f9 ortodosso.\nNel 1921 Carnap scrisse una lettera a Bertrand Russell, che in risposta gli mand\u00f2 lunghi passaggi copiati a mano dai suoi \"Principia Mathematica\", giacch\u00e9 n\u00e9 Carnap n\u00e9 l'Universit\u00e0 di Friburgo potevano permettersene un esemplare. Tra il 1924 e il 1925 Carnap segu\u00ec alcuni seminari tenuti da Edmund Husserl, il fondatore della fenomenologia, e continu\u00f2 ad interessarsi alla fisica dal punto di vista del positivismo logico.\nIl circolo di Vienna.\nAd una conferenza nel 1923 Carnap incontr\u00f2 Hans Reichenbach, che lo introdusse presso Moritz Schlick, un professore all'Universit\u00e0 di Vienna che gli offr\u00ec una posizione nel suo dipartimento. Nel 1926 consegu\u00ec l'abilitazione con la sua opera \"Der logische Aufbau der Welt\" e accett\u00f2 l'offerta di Schlick diventando docente (\"Privatdozent\") all'Universit\u00e0 di Vienna fino al 1931. A Vienna si un\u00ec al gruppo informale di intellettuali e scienziati Viennesi che sarebbe poi divenuto famoso col nome di Circolo di Vienna (\"Wiener Kreis\"), guidato da Schlick e annoverando tra i suoi membri Hans Hahn, Friedrich Waismann, Otto Neurath, Herbert Feigl, e Carl Gustav Hempel con presenza saltuaria di uno degli studenti di Hahn, Kurt G\u00f6del. Carnap fece anche la conoscenza di Ludwig Wittgenstein quando questi visit\u00f2 Vienna.\nInoltre Carnap (assieme a Hahn e Neurath) nel 1929 scrisse il manifesto del Circolo, e nel 1930 assieme a Hans Reichenbach fond\u00f2 la rivista filosofica \"Erkenntnis\" (\"Conoscenza\").\nNel 1928 Carnap pubblic\u00f2 due delle sue opere principali: \"Der logische Aufbau der Welt\" (\"La costruzione logica del mondo\") e \"Scheinprobleme in der Philosophie. Das Fremdpsychische und der Realismusstreit\" (\"Pseudo-problemi nella filosofia. La psiche dell'altro e la controversia realista\").\nNel primo svilupp\u00f2 una versione rigorosamente formale dell'empirismo, definendo tutti i concetti scientifici in termini fenomenistici, basati cio\u00e8 sull'esperienza vissuta. Pur essendoci paralleli e somiglianze, il fenomenismo non \u00e8 da confondersi con la fenomenologia. Il sistema formale dell'\"Aufbau\" era basato su un singolo predicato primitivo diadico, che viene soddisfatto quando due individui sono \"simili\". L'\"Aufbau\" era significativamente influenzato dai Principia Mathematica, e pu\u00f2 essere paragonato alla metafisica mereotopologica che Alfred North Whitehead svilupp\u00f2 negli anni 1916-1929. Comunque, sembra che Carnap presto si disamor\u00f2 di quest'opera, in particolare non ne autorizz\u00f2 una traduzione inglese fino al 1967.\nNegli \"Pseudo-problemi nella filosofia\" sostenne che molte questioni metafisiche erano prive di senso, i.e. il modo in cui erano poste faceva violenza al linguaggio. Una implicazione di questa posizione radicale era sottinteso fosse l'eliminazione della metafisica dal pensiero e discorso razionale. Questa \u00e8 la posizione per cui Carnap fu inizialmente pi\u00f9 conosciuto.\nNel febbraio del 1930 Alfred Tarski (esponente della scuola logica di Leopoli-Varsavia) tenne una lezione a Vienna e nel novembre 1930 Carnap visit\u00f2 Varsavia. Durante queste occasione impar\u00f2 molto riguardo all'approccio alla semantica basato sulla teoria dei modelli.\nPraga.\nNel 1931 Carnap fu designato Professore di Filosofia naturale all'universit\u00e0 germanofona di Praga, rimanendo in quella posizione fino al 1935.\nL\u00e0 scrisse il libro che lo avrebbe reso il pi\u00f9 famoso membro del Circolo di Vienna e positivista logico, \"Logische Syntax der Sprache\" (\"Sintassi logica del linguaggio\" 1934). In quest'opera Carnap propose il suo \"principio di tolleranza\", in base al quale non esiste un uso \"autentico\" o \"corretto\" della logica o del linguaggio. Si \u00e8 liberi di adoperare qualunque linguaggio se utile ai propri scopi. Nel 1933 W. V. Quine visit\u00f2 Carnap a Praga, discutendo la sua filosofia per esteso. Cos\u00ec inizi\u00f2 la relazione di mutuo rispetto tra i due uomini, che sopravvisse nonostante Quine si sia opposto veementemente ad alcune conclusioni filosofiche di Carnap.\nGli anni negli Stati Uniti.\nNon illudendosi sulle conseguenze che il Terzo Reich avrebbe scatenato in Europa, e considerando che le sue convinzioni socialiste e pacifiste lo avrebbero reso un bersaglio, nel 1935 Carnap emigr\u00f2 negli Stati Uniti e ne ottenne la cittadinanza nel 1941. Nel frattempo a Vienna, Moritz Schlick fu assassinato nel 1936. Tra il 1936 e il 1952, Carnap fu professore di filosofia all'universit\u00e0 di Chicago. Grazie in parte alla buona volont\u00e0 di Quine, Carnap pass\u00f2 gli anni 1939-41 a Harvard, dove reincontr\u00f2 Tarski. Carnap successivamente espresse una certa irritazione sul suo periodo a Chicago, dove lui e Charles W. Morris erano gli unici membri del dipartimento dedicati al primato della scienza e della logica. (I loro colleghi a Chicago erano tra gli altri Richard McKeon, Mortimer Adler, Charles Hartshorne, e Manley Thompson.) Nonostante ci\u00f2 gli anni a Chicago furono molto produttivi. Carnap scrisse libri sulla semantica, sulla logica modale (arrivando quasi all'interpretazione, oggi considerata standard, dei mondi possibili proposta da Saul Kripke nel 1959), e sulle basi filosofiche della probabilit\u00e0 e dell'induzione.\nLavor\u00f2 brevemente (1952 - 1954) a Princeton prima di diventare professore alla University of California a Los Angeles (UCLA) nel 1954, essendo Hans Reichenbach deceduto l'anno prima. In precedenza aveva rifiutato l'offerta di una posizione simile perch\u00e9 sarebbe stato obbligato a firmare un giuramento di fedelt\u00e0 dell'era McCarthy, una pratica a cui era contrario per principio. Durante il periodo all'UCLA, torn\u00f2 al suo lavoro sulla conoscenza scientifica, occupandosi della distinzione tra proposizioni analitiche e proposizioni sintetiche e del principio di verificazione.\nMor\u00ec a Santa Monica (California) il 14 settembre 1970. I suoi scritti sulla termodinamica e sui fondamenti della probabilit\u00e0 e dei ragionamenti induttivi furono pubblicati postumi.\nPensiero.\nRudolf Carnap era ateo. All'interno della corrente neopositivista, Carnap volle dimostrare che il mondo \u00e8 basato su una struttura di conoscenze fondate sull'esperienza empirica, senza correre tuttavia il rischio di condurre al soggettivismo.\nNella sua prima opera principale \"Der logische Aufbau der Welt\" (\"La costruzione logica del mondo\" 1928) Carnap teorizz\u00f2 una ricostruzione empirista della conoscenza scientifica, indicando le basi del suo modello concettuale e oggettuale della scienza, costituite dalla teoria delle relazioni e dai dati elementari. Tent\u00f2 di dimostrare che tutti i concetti che fanno riferimento al mondo fisico esterno, ai processi psichici nelle menti degli altri, e a fenomeni socio-culturali, in ultima analisi si basano su processi autopsichici, cio\u00e8 su concetti interni al flusso della coscienza (\"Erlebnisstrom\", propriamente \"flusso dei vissuti\") dell'osservatore.\nI \"mattoni\" da cui partire per la conoscenza sono i \"protocolli\", proposizioni che non hanno bisogno di essere giustificate, in quanto sono diretta conseguenza di un'esperienza empirica. Carnap distingue le scienze in due gruppi:\nIn \"Scheinprobleme in der Philosophie. Das Fremdpsychische und der Realismusstreit\" (\"Pseudo-problemi nella filosofia. La psiche dell'altro e la controversia realista\" 1928) e nell'articolo \"\u00dcberwindung der Metaphysik durch logische Analyse der Sprache\" (\"Il superamento della metafisica tramite l'analisi logica del linguaggio\" 1932) accus\u00f2 i problemi tradizionali della metafisica di essere privi di senso, basandosi su una semantica verificazionista. Le proposizioni metafisiche sarebbero da considerare prive di senso, in quanto facenti uso di termini senza alcun riferimento empirico. In questa opera paragon\u00f2 i metafisici a musicisti, privi per\u00f2 di talento artistico.\nSotto l'influenza di Otto Neurath, Carnap all'inizio degli anni trenta si distanzi\u00f2 sempre pi\u00f9 dall'idea di un sistema costitutivo su base autopsichica e svilupp\u00f2 nel suo trattato \"Die physikalische Sprache als Universalsprache der Wissenschaft\" (\"Il linguaggio della fisica come linguaggio universale della scienza\" 1931) una concezione fisicalista del linguaggio, nella quale non erano pi\u00f9 i fenomeni autopsichici (\"eigenpsychische Ph\u00e4nomene\"), ma oggetti fisici intersoggettivamente verificabili a formare il riferimento fondamentale. In quest'opera pose una distinzione tra il linguaggio sistematico (generale e leggi della natura) e il linguaggio dei protocolli (contenuto dell'esperienza immediata). Carnap si sofferm\u00f2 sul concetto di \"solipsismo metodico\", in quanto ogni base di qualunque affermazione \u00e8 il protocollo individuale che per\u00f2 deve necessariamente sfociare in un linguaggio universale fisico, che inglobi anche i fenomeni psichici e spirituali.\nNella sua seconda opera principale \"Logische Syntax der Sprache\" (\"La sintassi logica del linguaggio\" 1934) Carnap propose di rimpiazzare la filosofia tradizionale con la logica scientifica, ovvero l'analisi logica del linguaggio scientifico, che deve per\u00f2 possedere alcune qualit\u00e0 fondamentali quali la \"molteplicit\u00e0\" e la \"relativit\u00e0\" ed essere priva delle controversie filosofiche.\nLa sua terza opera principale \"Meaning and Necessity: A Study in Semantics and Modal Logic\" (\"Significato e necessit\u00e0: una ricerca nella semantica e logica modale\" 1947) si occup\u00f2 delle basi logico-modali della filosofia del linguaggio.\nIn particolare, Carnap si interess\u00f2 alla costruzione di sistemi logici formali. Con il suo \"principio della tolleranza\" (\"Toleranzprinzip\") e il principio della convenzionalit\u00e0 delle forme linguistiche sottoline\u00f2 sempre la variet\u00e0 dei sistemi di calcolo alternativi. Diede un contributo significativo anche alla teoria della probabilit\u00e0 nella sua opera \"Logical Foundations of Probability\" (\"Le basi logiche della probabilit\u00e0\" 1950), dove si occup\u00f2 di questioni di probabilit\u00e0 induttive e della distinzione tra probabilit\u00e0 statistica e probabilit\u00e0 logica. Verso la fine della sua vita, riconobbe che le domande filosofiche fondamentali, riguardo al problema anima-corpo, degli universali e delle fondamenta dell'etica, avessero una loro giustificazione autonoma.\nOpere.\nIl volume \"The Philosophy of Rudolf Carnap\", a cura di Paul Arthur Schlipp, Open Court, 1963, (traduzione italiana \"La filosofia di Rudolf Carnap\", Milano, Il Saggiatore, 1974), contiene l'autobiografia intellettuale di Carnap (tr. it. pp.\u00a01\u201385)."}
{"id": "16986", "revid": "729019", "url": "https://it.wikipedia.org/wiki?curid=16986", "title": "Terza guerra anglo-olandese", "text": "La terza guerra anglo-olandese fu combattuta tra Inghilterra e Repubblica delle Sette Province Unite (attuali Paesi Bassi) dal 1672 al 1674.\nAnche se Inghilterra, Paesi Bassi e Svezia avevano siglato una Triplice Alleanza contro la Francia nel 1668, l'Inghilterra firm\u00f2 in segreto il Trattato di Dover con la Francia nel 1670.\nCome risultato di questo trattato l'Inghilterra fu costretta ad unirsi alla Francia, quando quest'ultima invase le Province Unite nel 1672. Gli stati tedeschi di M\u00fcnster e Colonia (in olandese: \"Keulen\") presero anch'essi parte all'invasione. Le truppe francesi occuparono gran parte della nazione, fino a quando vennero fermate dalla \"linea d'acqua\" (in olandese: \"water linie\") olandese, un'inondazione deliberata, attuata allo scopo di proteggere le parti pi\u00f9 vitali dei Paesi Bassi, impedendo l'avanzata dell'esercito francese. (Nella storia dei Paesi Bassi l'anno 1672 divenne in seguito noto come \"L'anno del disastro\" (\"Rampjaar\"). Venne coniato anche un detto: \"Radeloos, redeloos, reddeloos\", che significa: \"Senza speranza\" (la gente), \"senza ragione\" (il governo), \"senza amici\" (la nazione).\nOvviamente, gli eventi successivi alleviarono questo sentimento di totale disperazione.\nNello stesso anno (1672) Guglielmo III d'Orange divenne \"Statolder\" dei Paesi Bassi. Per ironia della sorte, gli inglesi dichiararono quindi guerra al loro futuro re Guglielmo III d'Inghilterra.\nBattaglie navali.\nLa flotta anglo-francese fu contrastata dal tenente-ammiraglio olandese Michiel de Ruyter nella Battaglia di Solebay (7 giugno 1672). Gli Anglo-francesi subirono ulteriori sconfitte nelle due Battaglie di Schoneveld (7 giugno e 14 giugno) e nella Battaglia di Texel, tutte nel 1673.\nQuando gli olandesi si allearono con la Spagna - che era stata essa stessa in guerra contro i Paesi Bassi fino al 1648 - la Francia si ritir\u00f2 (1673). L'Inghilterra fu anch'essa costretta a firmare il Trattato di Westminster (1674), in quanto il Parlamento non avrebbe permesso ulteriori spese per la guerra."}
{"id": "16987", "revid": "1117982", "url": "https://it.wikipedia.org/wiki?curid=16987", "title": "Senofane", "text": "Biografia.\nLe poche notizie sulla sua vita sono fornite da Diogene Laerzio: \u00abSenofane di Colofone, figlio di Dexio o di Ortomeno\u2026 lasciata la patria, dimor\u00f2 a Zancle (l'odierna Messina) di Sicilia e poi prese parte alla colonia diretta a Elea e qui insegn\u00f2; abit\u00f2 anche a Catania. Secondo alcuni non fu discepolo di nessuno, secondo altri, dell'ateniese Betone o di Archelao. Sozione il Peripatetico dice che fu contemporaneo di Anassimandro. Scrisse versi epici, elegie e giambi, censurando quanto Omero ed Esiodo hanno detto sugli dei. Cantava egli stesso le sue composizioni. Si dice che abbia polemizzato contro Talete, Pitagora ed Epimenide di Creta. Visse fino a tardissima et\u00e0\u2026 cant\u00f2 anche \"La fondazione di Colofone\" e \"La deduzione di colonia a Elea\" in duemila versi. Fior\u00ec nella 60\u00aa olimpiade (540 \u2013 537). Demetrio Falereo in \"Sulla vecchiaia\" e lo stoico Panezio in \"Sulla tranquillit\u00e0 dell\u2019animo\" dicono che abbia sepolto i figli con le sue mani, come Anassagora. Pare che sia stato comprato \u201ce riscattato dai\u201d pitagorici Parmenisco e Orestade\u2026\u00bb.\nSecondo Eraclito di Efeso, Senofane avrebbe conosciuto personalmente Pitagora nelle colonie della Magna Grecia.\nOpere.\nSecondo Diogene Laerzio, Senofane scrisse in esametri e compose anche elegie e giambi contro Omero ed Esiodo. Probabilmente si tratta dell'opera intitolata \"Silloi\" dagli scrittori tardi, e questo nome potrebbe risalire allo stesso Senofane. Di quest'opera abbiamo all'incirca trenta brevi frammenti citati da commentatori filosofici.\nDiogene cita anche due poemi storici riguardanti la fondazione di Colofone ed Elea, ma di questi si sono conservati solo i titoli.\nPensiero.\nTeologia.\nSenofane critica l'antropomorfismo religioso, quale si trova nei poemi di Omero e di Esiodo e quale, del resto, era comune patrimonio delle credenze religiose del suo tempo: \u00abOmero ed Esiodo hanno attribuito agli dei tutto quello che per gli uomini \u00e8 oggetto di vergogna e di biasimo: rubare, fare adulterio e ingannarsi\u2026 i mortali credono che gli dei siano nati e che abbiano abito, linguaggio e aspetto come loro\u2026 gli Etiopi credono che (gli dei) siano camusi e neri, i Traci, che abbiano occhi azzurri e capelli rossi \u2026ma se buoi, cavalli e leoni avessero le mani e sapessero disegnare\u2026 i cavalli disegnerebbero gli dei simili a cavalli e i buoi gli dei simili a buoi\u2026\u00bb.\nIn realt\u00e0, \u00abuno, dio, tra gli dei e tra gli uomini il pi\u00f9 grande, non simile agli uomini n\u00e9 per aspetto n\u00e9 per intelligenza\u2026 tutto intero vede, tutto intero pensa, tutto intero sente\u2026 senza fatica tutto scuote con la forza del pensiero\u2026 sempre nell'identico luogo permane senza muoversi, n\u00e9 gli si addice recarsi qui o l\u00e0.\u00bb.\nSecondo Laerzio, il dio di Senofane ha forma sferica, \u00e8 onnisciente, non respira, \u00e8 eterno, \u00e8 tutto mente e sapienza. Il cosmo molteplice \u00e8 subordinato all'intelletto ed \u00e8 popolato da quattro elementi fondamentali e da infiniti mondi immutabili. Inoltre, Senofane fu il primo a dire che tutto ci\u00f2 che nasce \u00e8 anche destinato a perire, nonch\u00e9 il primo a identificare l'anima con il soffio vitale.\nIl passo \u00e8 citato anche da san Clemente di Alessandria che tuttavia non riferisce la concezione di una totalit\u00e0 sferica. Dio \u00e8 uno e incorporeo e viene contrapposto ai mortali, insieme pi\u00f9 ampio dei soli umani. \nDa tutto questo si ricava la concezione di un dio-universo e nient'altro si pu\u00f2 dire della sua concezione della divinit\u00e0 e dell'essere, diversamente da tarde interpretazioni che vogliono fare di Senofane un precursore della scuola eleatica e il maestro di Parmenide. Egli \u00e8 legato alla scuola ionica di Mileto, quella di Talete, Anassimandro e Anassimene, a cui egli aggiunge uno spirito, che si potrebbe definire laico, di critica alle concezioni religiose correnti. Non a caso sostiene che \u00abil certo, nessuno lo ha mai colto n\u00e9 ci sar\u00e0 nessuno che possa coglierlo, sia per quanto riguarda gli dei che per ogni cosa. Infatti, se pure ci si trovasse a dire qualcosa di vero, non lo si saprebbe per esperienza diretta; noi possiamo avere solo opinioni\u00bb, aggiungendo che \u00abnon \u00e8 che da principio gli dei abbiano rivelato tutto ai mortali, ma col tempo, cercando, gli uomini trovano il meglio\u00bb.\nIn queste ultime affermazioni si rileva uno spirito di concretezza razionalistica sui limiti della conoscenza umana, ma anche la consapevolezza che non da meri interventi soprannaturali l'uomo pu\u00f2 acquisire conoscenza o costruire la propria cultura. Tuttavia, nel pensiero greco le idee o i valori esistono prima e a prescindere dall'uomo che li scopre, senza produrle personalmente. Ci\u00f2 implica comunque un rapporto col divino in termini di reminiscenza, di una visione mediata dalla divinit\u00e0 oppure direttamente trasmessa da entit\u00e0 divine.\nOltre a schierarsi contro i valori propri del mito e della epopea omerica, afferm\u00f2 contrariamente ai valori in voga tra i contemporanei, la netta superiorit\u00e0 dei valori spirituali quali la virt\u00f9, l'intelligenza e la sapienza, sui valori puramente vitali, come la forza e il vigore fisico degli atleti. Da quelli la citt\u00e0 ha ordinamenti migliori e felicit\u00e0 maggiore che non da questi.\"Perch\u00e9 vale di pi\u00f9 la nostra saggezza che non la forza fisica degli uomini e dei cavalli [\u2026] Difatti, che ci sia tra il popolo un abile pugilatore o un valente nel pentatlo o nella lotta [\u2026], non per questo ne \u00e8 avvantaggiato il buon ordine della citt\u00e0.\nLa natura.\nSulla sua concezione della natura restano pochi frammenti: Achille, nell\"Introduzione ad Arato\", riporta che \u00abquesto limite della terra lo vediamo ai nostri piedi che viene a contatto con l\u2019aria, l\u2019estremo inferiore si stende invece indefinitamente\u00bb; da Aezio deriva che \u00abil mare \u00e8 fonte dell'acqua e del vento: infatti il vento n\u00e9 dalle nubi n\u00e9 dall\u2019interno spira, senza il grande mare, n\u00e9 le correnti dei fiumi, n\u00e9 nell\u2019atmosfera l\u2019acqua piovana. Il grande mare genera nubi, venti e fiumi\u00bb; Ippolito, nella \"Refutatio contra omnes haereses\", riassume che, per Senofane, \u00abnella terra ferma e nei monti si trovano conchiglie, a Siracusa, nelle latomie, si sono trovate impronte di pesci e di foche, a Paro l'impronta di una sarda nella pietra viva e a Malta impronte di ogni sorta di pesci. Questo \u00e8 avvenuto quando anticamente tutto fu ridotto a fango e l\u2019impronta del fango si \u00e8 disseccata. La specie umana scompare quando la terra, sprofondatasi nel mare, diventa fango e poi di nuovo la terra ricomincia a formarsi e a tale trasformazione sono soggetti tutti i mondi\u00bb. E, citato da Aezio, Teodoreto e Sesto Empirico, \u00abtutti siamo nati dalla terra e dall'acqua\u00bb.\nModerni commentatori hanno tacciato queste ultime considerazioni di \"grossolano materialismo\" che non si collegherebbero con un suo presunto \"principio fondamentale dell'unit\u00e0 e dell'immobilit\u00e0 dell'universo\", avendo essi considerato attendibile, relativamente a Senofane, lo Pseudo\u2013Aristotele del \"De Melisso Xenophane Gorgia\" e pertanto inserendo erroneamente Senofane nella scuola eleatica. In realt\u00e0, anche da queste poche citazioni, Senofane si conferma filosofo ionico, interessato all'osservazione diretta della natura, lontano da problematiche ontologiche e dall'ipotizzare un mondo trascendente l'esperienza e quindi non vicino alla dottrina eleatica erratamente attribuitagli.\nSecondo Aristotele, Senofane afferm\u00f2 che Dio \u00e8 ingenerato e incorruttibile, essendo impossibile il transito dal nulla all'essere e dall'essere al nulla. Per le stesse ragioni dell'essere parmenideo, Egli \u00e8 indivisibile, identicamente e uniformemente uno, eterno, immobile e unico, essere perfetto e supremo. Senofane sarebbe in questo senso il protofondatore della Scuola eleatica."}
{"id": "16988", "revid": "124657622", "url": "https://it.wikipedia.org/wiki?curid=16988", "title": "Otto Neurath", "text": "Esponente non ortodosso del marxismo, fece parte dell'ala sinistra del Circolo di Vienna. Egli rifiut\u00f2 sia la metafisica sia l'epistemologia. Neurath vedeva nel marxismo un tipo di scienza e considerava la scienza uno strumento di cambiamento. Nel 1919 fu alla guida del programma di socializzazione della Baviera.\nBiografia.\nOtto Neurath, primo dei due figli di un accademico viennese, inizia i suoi studi di Economia all'Universit\u00e0 di Berlino. \u00c8 in questo ambiente che inizia a maturare le sue teorie sulla necessit\u00e0 di introduzione di un sistema economico basato sui bisogni delle persone e non sul profitto, quello che lui definisce \"economy in kind\" (pagamento in natura o baratto). Subito dopo la laurea inizia una precoce carriera da docente alla Vienna Business School, dove inizia a frequentare gli studiosi che in seguito formeranno il primo nucleo del Circolo di Vienna. In seguito allo scoppio della prima guerra mondiale, si arruola nell'esercito tedesco, dove presto le sue conoscenze in campo economico vengono messe al servizio della gestione delle forniture. Grazie a queste sue capacit\u00e0, nel 1916 viene nominato responsabile della sezione economica del Ministero della Difesa a Vienna e contemporaneamente diventa direttore del Museo di economia di guerra di Lipsia, dove inizia la sua missione educativa tramite gli strumenti della comunicazione visiva. L'anno dopo ottiene l'abilitazione all'insegnamento all'Universit\u00e0 di Heidelberg.\nGli eventi rivoluzionari sviluppatisi in Germania nel 1918 portano alla proclamazione della Repubblica Bavarese dei Consigli, una repubblica socialista ispirata al sistema dei soviet russi. Neurath, chiuso il capitolo del museo di Lipsia e assunto un ruolo di responsabilit\u00e0 all'interno della nascente repubblica, inizia a diffondere il proprio piano per una socializzazione dell'economia. Tuttavia la Repubblica Bavarese dei Consigli ha una vita molto breve e con il suo fallimento Neurath viene arrestato. Scontata una condanna di diciotto mesi, fa ritorno a Vienna e trova una citt\u00e0 profondamente cambiata. Nel 1919 i socialdemocratici prendono il potere nella citt\u00e0, dando inizio al periodo passato alla storia con il nome di \"Vienna rossa\", caratterizzato da una grossa fiducia nell'educazione e una radicale ricostruzione della vita culturale della citt\u00e0 a partire dalla creazione di una serie di istituzioni volte a sostenere ogni aspetto della vita quotidiana dei cittadini (cultura, tempo libero, ecc.). Neurath viene nominato segretario dell'Istituto di ricerca per l'economia sociale, con lo speciale incarico di supportare il nascente movimento di cooperazione per il social housing.\nNello stesso spirito, Neurath fonda l'anno seguente (1921) la \"Co-operative Housing and Allotment Association\", un'associazione volta a gestire l'occupazione dei piccoli lotti di terreno del comune, regolarizzarne l'appropriazione e favorirne un'edificazione autonoma e collaborativa (gestire in maniera comunitaria la produzione, l'amministrazione e la distribuzione delle abitazioni). Nel 1924 nasce dall'idea dello stesso Neurath il \"Museo della societ\u00e0 e dell'economia\", un'istituzione volta principalmente a favorire l'educazione pubblica. In questo contesto prende forma Isotype (\"International System of Typographic Picture Education\"), detto anche \"Metodo viennese\", un sistema di visualizzazione e semplificazione delle informazioni. Il grande successo raccolto fin dalle prime mostre realizzate con questo sistema di esposizione permette a Neurath di aprire altre sedi del Museo all'estero, mentre a Vienna viene inaugurata una nuova sede permanente all'interno del municipio, la cui progettazione viene affidata all'architetto Josef Frank, amico e collaboratore. Nel 1928 Gerd Arntz entra a far parte dello staff del Museo di Vienna, dando un apporto essenziale all'evoluzione visiva del sistema Isotype, nonch\u00e9 alla sua progressiva diffusione.\nLa sempre maggiore riproducibilit\u00e0 e standardizzazione del segno grafico rende sempre pi\u00f9 concreto il sogno di Neurath riguardante la creazione di una rete di musei sociali in tutto il mondo. A conferma di ci\u00f2, l'Unione Sovietica invita Neurath ad aprire a Mosca una sede staccata del museo viennese, che prende il nome di Isostat e ha un'attivit\u00e0 molto intensa negli anni seguenti la fondazione. Tuttavia in Austria la situazione precipita: nel 1933, sull'ondata dei regimi dittatoriali che sta travolgendo tutta Europa, il cancelliere Engelbert Dollfuss assume il controllo totale della nazione tramite un colpo di Stato. Il governo socialdemocratico viene spazzato via insieme a tutte le istituzioni pubbliche, compreso il Museo della societ\u00e0 e dell'economia. Neurath, che si trovava Mosca, messo al corrente della situazione dalla moglie nonch\u00e9 collaboratrice Marie Reidemeister, decide di prendere la via per L'Aia e accetta l'idea di non tornare a Vienna per un lungo periodo. Raggiunto nella citt\u00e0 olandese dai suoi collaboratori, non si arrende di fronte alla situazione politica e decide di portare avanti la propria missione, fondando all'Aia il Centro internazionale per l'educazione visiva. Nel 1936 pubblica le sue opere pi\u00f9 celebri: \"International Picture Language (ISOTYPE)\" e \"Modern Man in the Making\". Quando nel 1940 i tedeschi invadono i Paesi Bassi, Neurath e la moglie tentano la fuga via mare ma, intercettati da una nave inglese, vengono portati a Dover e costretti a un soggiorno prolungato in Inghilterra. Qui fondano l'Isotype Institute e continuano a pubblicare libri e organizzare eventi, tra cui la mostra \"Housing and Happiness\", testimonianza della costante attenzione di Neurath nei confronti del tema dell'edilizia cooperativa. Neurath muore il 22 dicembre del 1945 a Oxford, in Inghilterra.\nPensiero.\nLa teoria della corrispondenza fra enunciati e fatti era stata generalmente accettata dai membri del Circolo di Vienna, con l'eccezione di Neurath, secondo il quale la pretesa che i protocolli registrino esperienze vissute e, come tali, godano di uno stile privilegiato nei confronti di altri enunciati \u00e8 infondata, poich\u00e9 qualsiasi proposizione, protocollare o no, pu\u00f2 essere mutata o respinta in nome della sua coerenza con altri enunciati. Ogni nuova proposizione deve essere confrontata con il sistema: se \u00e8 compatibile con esso pu\u00f2 essere accettata, se non lo \u00e8 si pu\u00f2 rigettarla, come si pu\u00f2 modificare il sistema o una sua parte, poich\u00e9 nessuna proposizione, nemmeno quelle protocollari, sono intangibili. Il tema fondamentale del pensiero di Neurath fu la definizione della scienza come puro linguaggio, grazie al quale si producono tutte quelle trasformazioni fondamentali per l'evoluzione delle discipline. Neurath si dissoci\u00f2 dal Circolo di Vienna in relazione al criterio di veridicit\u00e0 delle proposizioni linguistiche, per il quale non occorre una prova empirica con i dati, ma solamente un confronto con altre proposizioni presenti nell'ambito del sistema scientifico.\nSelf help urbanism.\nDopo la prima guerra mondiale il governo austriaco si dimostra incapace di provvedere alle infrastrutture necessarie a una ricostruzione del paese. Date le risorse scarseggianti, il rischio di rimanere senza cibo si fa sempre pi\u00f9 reale e molte persone provenienti dalle classi medio-basse, per combattere il rischio di carestia, cercano rifugio fuori dalla citt\u00e0, in parchi, boschi, spazi aperti. Mentre alcuni trovano alloggio intorno a piccoli orti demaniali nati prima della guerra, altri semplicemente iniziano a edificare nei primi terreni liberi a disposizione. Questi contadini improvvisati, costretti a frequenti spostamenti, formano delle comunit\u00e0 autonome che, unite dalla necessit\u00e0 di costruire alloggi arrangiati con i pochi mezzi a disposizione, dimostrano una grande capacit\u00e0 di ri-costruire una primitiva ma funzionale struttura economico-sociale. Alcuni architetti e urbanisti, assistendo a questo fenomeno, iniziano a vedere nell'organizzazione comunitaria \"dal basso\" l'unico catalizzatore per possibili riforme urbane volte a migliorare la vita nelle citt\u00e0. Otto Neurath, insieme con Adolf Loos, Hans Kampffmeyer e Max Ermers, \u00e8 uno tra i pi\u00f9 accesi sostenitori di questa forma di urbanistica autogestita detta \"self help urbanism\".\nDopo aver ricoperto l'incarico di segretario dell'Istituto dei ricerca per l'economia sociale, Neurath fonda la \"Co-operative Housing and Allotment Association\" un'associazione volta a promuovere l'edilizia sociale e regolarizzare l'assegnazione dei lotti di terreno, per impedire che l'occupazione abusiva degli spazi, sfociando nell'anarchia, faccia perdere alla nuova organizzazione comunitaria ogni potenziale rivoluzionario. Neurath ha piena fiducia in ci\u00f2 che lui definisce \"disordine ordinato\", ovvero una collaborazione tra cooperative locali e istituzioni che, incoraggiando la classe lavoratrice nel renderla partecipe della trasformazione urbana, potesse rafforzare la lotta al nascente assetto capitalistico della societ\u00e0. L'economia cooperativa, pur continuando a gettare le proprie basi dal basso, deve appoggiarsi alle infrastrutture burocratiche della societ\u00e0 moderna. La metropoli, prodotto del capitalismo, \u00e8 un ambiente alienante che impedisce al cittadino di instaurare un rapporto organico con il territorio e, frenando lo sviluppo di rapporti di affezione nei confronti di esso, di fatto cancella ogni possibile spirito di comunit\u00e0. Neurath prova questa sensazione sulla propria pelle quando, durante un periodo di studi a Berlino, inizia a soffrire di patologie tipiche dell'ambiente metropolitano, quali ansia e disturbi dell'umore.\nSi concentra quindi sulla ricerca di un modo per conciliare l'utopia della comunit\u00e0 e le contingenze della modernit\u00e0, vedendo la soluzione unicamente in un ritorno a un tipo di economia pre-moderna, basata sulla fiducia, sullo scambio e altri agenti informali di organizzazione. Fin dal primo momento, Neurath, fortemente influenzato dalle teorie austro-marxiste, vede nell'educazione uno strumento fondamentale di emancipazione del popolo; per questo tiene corsi destinati a quanti dimostino interesse nei confronti del movimento cooperativo di inurbamento autogestito e partecipa alla creazione del \"Warentreuhand\", una sorta di Wiener Werkst\u00e4tte o Werkbund non elitario volto all'innalzamento degli standard di vita della classe lavoratrice. L'istituzione, nata da un'idea dell'architetto Margaret Lihotzky, provvedeva soprattutto alla costruzione di abitazioni di emergenza ispirandosi alle costruzioni spontanee dei contadini durante la guerra e riscuote inizialmente grande approvazione. Solo qualche anno dopo, lo scarso successo delle \"core house\", moduli abitativi flessibili da costruire in cinque fasi che permettevano al contadino di occupare immediatamente l'abitazione senza aspettarne l'intera messa a punto, rivela quanto il sogno urbanistico di Neurath e i suoi compagni fosse legato allo specifico momento storico della guerra e alle emergenze che esso comportava. L'amministrazione col tempo si dimostra sempre pi\u00f9 orientata verso investimenti nella costruzione di edifici multipiano, e Neurath, prendendo atto della situazione, si dimette dalla posizione di segretario nell'associazione da lui fondata.\nMuseo sociale e Isotype.\nL'educazione austro-marxista di Neurath, basata sull'importanza dell'emancipazione culturale della classe lavoratrice ha un'enorme influenza in tutta la sua vita; la maggiore manifestazione di questo pensiero si verifica nel 1925, momento della fondazione del Museo della Societ\u00e0 e dell'Economia di Vienna. La missione di questo museo \u00e8 chiara fin dall'inizio: mostrare alle masse (a partire dalla classe subalterna) i processi all'interno di un corpo sociale; dalla produzione all'emigrazione, dalla mortalit\u00e0 alla disoccupazione fino al significato dell'attivit\u00e0 sportiva. Il museo, nelle intenzioni di Neurath, deve rivolgersi alla nascente societ\u00e0 di massa viennese e, a questo fine, deve rendere pi\u00f9 accessibili anche le informazioni socio-politiche utilizzando il linguaggio dei nuovi media; da queste forme nuove di comunicazione, \u00e8 necessario apprendere la capacit\u00e0 di trasmettere messaggi anche nei momenti di maggiore disattenzione dovuti alla frenesia della vita moderna. Il museo deve ridurre la distanza tra il leggere e il guardare al fine di accelerare la trasmissione delle informazioni ed essere accessibile anche per un pubblico non specializzato.\nBisogna rinnegare la concezione dell'istituzione museale come una realt\u00e0 unica, monumentale, che contiene rarit\u00e0; al contrario Neurath vede il suo ruolo all'interno del museo della societ\u00e0 e dell'economia come un'opportunit\u00e0 per fornire delle linee guida che permettano di sviluppare una serialit\u00e0 nella rappresentazione ed esibizione di ogni tema sociale e consentano a ogni lavoratore di prendere parte alla produzione di cultura. \u00c8 a questo scopo che viene introdotto il metodo viennese di rappresentazione statistica, pi\u00f9 tardi noto come Isotype, acronimo di \"International System of Typographic Picture Education\". L'ispirazione grafica proviene da diversi ambiti (cartografia militare, geroglifici egiziani, pubblicit\u00e0, movimento della nuova tipografia in Germania\u2026), ma l'idea alla base del progetto rimane quella di trasporre concetti astratti in rappresentazioni accessibili a tutti, in grado di fornire una visione generale e semplificata dei fenomeni. Per facilitare una standardizzazione nella rappresentazione, vengono stabilite alcune regole: a ogni oggetto deve corrispondere un simbolo, i diagrammi devono essere bidimensionali (e non prospettici), non bisogna dire pi\u00f9 del necessario, il colore deve essere usato come strumento di lettura e differenziazione. La forza del sistema Isotype \u00e8 la capacit\u00e0 di fornire una visione globale dei fenomeni utilizzando delle piccole unit\u00e0 componibili e riproducibili serialmente; all'inizio si tratta di figure da ritagliare e montare sul piano (una sorta di Letraset), in seguito la progettazione dei simboli viene interamente affidata a Gerd Arntz, un artista tedesco che si rivela determinante per la diffusione del metodo a livello internazionale.\nMuseo globale / Mundaneum.\nAlla fine degli anni venti, lo spirito enciclopedista di Neurath riceve una grossa spinta dall'incontro con Paul Otlet, un bibliografo belga che da anni lavorava a un progetto utopico di museo mondiale (\"world museum\"). L'impresa prevedeva di collezionare l'intera conoscenza mondiale in un luogo fisico accessibile e con collegamenti ipertestuali interni; il museo, in forma di Ziggurat, sarebbe stato costruito a Ginevra, all'interno di un complesso architettonico interamente progettato da Le Corbusier; l'architetto modernista era stato infatti contattato da Otlet per il suo spirito internazionalista. \u00c8 in questo clima che Neurath inizia la sua collaborazione con lo studioso belga, volta alla realizzazione di un Atlante Universale della Cultura. Il progetto prende il nome di N.O.P. , Novus Pictus Orbis (derivato probabilmente anche dalle iniziali dei creatori), e prevede la creazione di una rete museale globale e la pubblicazione di libri di diversi argomenti; il World Palace di Otlet si sarebbe occupato della sistematizzazione del materiale, mentre il Museo della Societ\u00e0 e dell'Economia di Neurath si sarebbe dedicato ai problemi inerenti alla visualizzazione. Dopo solo un anno, alcune incomprensioni tra i due studiosi e il momento storico-economico avverso (siamo durante la crisi del 1929) rendono impossibile portare a termine un progetto cos\u00ec ambizioso e il sodalizio tra i due studiosi si scioglie."}
{"id": "16999", "revid": "1318658", "url": "https://it.wikipedia.org/wiki?curid=16999", "title": "Schema di classificazione", "text": "Uno schema di classificazione \u00e8 la struttura di un sistema di classificazione, cos\u00ec com'\u00e8 espressa dalle categorie concettuali, dalle articolazioni e relazioni gerarchiche sue proprie e dall'insieme dei simboli designati a rappresentarle.\nDescrizione.\nI suoi ambiti d'applicazione sono tipicamente tre: una disciplina, un settore di attivit\u00e0 o l'intero complesso del sapere umano. Nei tre casi prospettati si parla rispettivamente di schemi di classificazione disciplinare, settoriale e universale (o enciclopedico).\nIn uno schema di classificazione i contenuti si ripartiscono in diversi livelli, dal generale al particolare. Ad esempio, se i livelli sono tre lo schema pu\u00f2 prevedere che al primo livello si trovino i contenuti pi\u00f9 generali, al secondo quelli intermedi ed al terzo quelli pi\u00f9 dettagliati. Il modello per tale classificazione \u00e8 lo schema da albero: \nUtilizzo per la classificazione.\nGli schemi di classificazione vengono utilizzati prevalentemente per scopi di catalogazione bibliografica: applicazioni tipiche si trovano nell'ambito delle biblioteche e delle emeroteche.\nIl personale addetto alla classificazione dei libri di una biblioteca o degli articoli di una rivista inserisce ciascun documento, libro o articolo, in una o pi\u00f9 categorie di uno schema. In questo modo segnala che all'interno del documento si trovano contenuti che appartengono a determinate categorie:\nDalle categorie assegnate a un libro di una biblioteca o a un articolo di un periodico si possono ottenere utili indicazioni sui documenti che trattano gli stessi contenuti concernenti le diverse categorie dei vari livelli di dettaglio. Da queste indicazioni si possono avere buoni orientamenti sulle conoscenze accessibili negli scaffali di una biblioteca o nei numeri di una rivista.\nUno schema di classificazione ben utilizzato dagli addetti alla classificazione pu\u00f2 quindi servire ai frequentatori di una biblioteca e ai lettori di una rivista. Muovendosi sui che elencano i documenti sotto le categorie utilizzate per le classificazioni si viene orientati sui testi che conviene sfogliare o analizzare per ottenere informazioni sugli argomenti di interesse.\nUn altro campo di impiego degli schemi di classificazione \u00e8 quello della gestione documentale all'interno delle aziende per le quali la conoscenza e/o l'esperienza maturata sia un capitale da sfruttare. Sempre pi\u00f9, infatti, i software a supporto del knowledge management presentano la possibilit\u00e0 di definire uno schema di classificazione ben strutturato in modo che i contributi portati da ogni membro della comunit\u00e0 (utenti) possano essere ben descritti dalla classificazione e quindi efficacemente recuperati e riutilizzati da altri. \nIn conclusione, l'operazione di classificazione di un documento, ossia la sua associazione alle categorie di uno schema di classificazione, diventa parte integrante, e fondamentale, della creazione della conoscenza.\nEsempi.\nSono oggi disponibili schemi di classificazione ricchi d'informazioni, curati da gruppi di studiosi e aggiornati a ogni ora del giorno.\nTre schemi importanti concepiti per una disciplina specifica sono: \nTra gli schemi universali vi sono i seguenti:"}
{"id": "17019", "revid": "1568601", "url": "https://it.wikipedia.org/wiki?curid=17019", "title": "Belize (fiume)", "text": "Il Belize o Belise, noto nei paesi anglosassoni anche col nome di Old River (letteralmente \"Vecchio Fiume\"), \u00e8 un fiume dell'America Centrale che scorre interamente per circa 230-240 km sul territorio dell'omonimo stato. \nNasce presso la citt\u00e0 di San Ignacio, capoluogo del distretto di Cayo, in seguito alla confluenza dei fiumi Macal e Mopan, per sfociare poi nel mare dei Caraibi presso la citt\u00e0 costiera di Belize City che si affaccia sul golfo dell'Honduras. Lungo il suo corso il fiume tocca la citt\u00e0 di Belmopan, capitale dello stato del Belize. Il fiume viene spesso considerato come un \"prolungamento\" del Mopan, e pertanto la sua lunghezza totale (di circa 290\u00a0km) viene misurata a partire dalla fonte del Mopan, in Guatemala, anzich\u00e9 da San Ignacio. \nStoricamente ha avuto un importante ruolo come arteria commerciale, sfruttata dalle popolazioni pre-colombiane dei Maya. Navigabile con imbarcazioni di piccole dimensioni, in epoca contemporanea mantiene ancora un importante ruolo nel trasporto fluviale delle merci, in particolare legname."}
{"id": "17024", "revid": "709565", "url": "https://it.wikipedia.org/wiki?curid=17024", "title": "Messaggistica istantanea", "text": "La messaggistica istantanea \u00e8 una categoria di sistemi di telecomunicazione in tempo reale in rete, tipicamente internet o una rete locale, che permette ai suoi utilizzatori lo scambio di brevi messaggi.\nCaratteri generali.\nLe differenze principali rispetto alla posta elettronica o altri tipi di chat stanno non solo nella brevit\u00e0 dei messaggi o nella velocit\u00e0 della loro consegna, ma anche nel fatto che lo scambio di messaggi avviene in modalit\u00e0 sincrona.\nNei primi sistemi di messaggistica istantanea e in alcuni di quelli recenti, infatti, l'invio di un messaggio \u00e8 possibile solo quando anche il destinatario \u00e8 collegato al sistema (\"online\") e solitamente le comunicazioni non sono automaticamente memorizzate dalle applicazioni.\nAl fine di facilitare per un certo utente la comunicazione con gli altri utenti che il primo conosce, i sistemi di messaggistica istantanea offrono spesso la possibilit\u00e0 di memorizzarli in una rubrica, solitamente chiamata \"lista dei contatti\" o \"degli amici\".\nI sistemi di messaggistica istantanea offrono spesso anche la possibilit\u00e0 di scambiare file, di conversare tramite voce con tecnologie VoIP, o di effettuare videoconferenze.\nI sistemi di messaggistica istantanea sono realizzati con architettura peer-to-peer, nella quale le applicazioni usate dagli utenti comunicano direttamente tra loro, o con quella client-server, dove invece le comunicazioni sono mediate da un servizio centrale.\nIn altri casi ancora, sono utilizzati modelli ibridi di questi due, dove il primo, pi\u00f9 efficiente per la trasmissione dati, \u00e8 usato solo per il trasferimento file o le audio- o videoconferenze, e ogni altro servizio \u00e8 centralizzato.\nAspetti tecnici.\nSostanzialmente, un moderno sistema di messaggistica istantanea consiste in un programma server centrale, che gira su una macchina apposita, a cui si collegano i programmi client su ciascun computer collegato in rete: il server tiene traccia di quali computer e quali utenti sono connessi al sistema e gestisce le comunicazioni fra i vari programmi client. Per motivi di sicurezza, ai vari client non viene in generale fornito l'indirizzo di rete del corrispondente con cui sono in comunicazione, tuttavia per motivi di efficienza, durante lo scambio di file oppure di flussi streaming (audio e video in tempo reale fra client) il server comunica a ciascun client l'indirizzo di rete dell'altro per permettere ai due di scambiarsi i dati direttamente senza farli passare per il server.\nUsare un programma di messaggistica istantanea \u00e8 come condurre una conversazione a distanza mediante una digitazione reciproca di un testo. Alcune applicazioni di instant messaging (come ICQ) danno inoltre la possibilit\u00e0 di usufruire di un servizio analogo agli SMS: se un utente contattato non \u00e8 connesso in quel momento, il server lo memorizza per alcune ore e lo recapita all'utente chiamato appena questi si connette, se lo fa entro il tempo limite.\nI software di messaggistica istantanea si sono diffusi rapidamente e i maggiori, come ICQ, MSN e Yahoo, raccolgono ormai la maggior parte degli utenti. La messaggistica istantanea si \u00e8 diffusa dappertutto, e ogni applicazione ha il suo specifico protocollo, consentendo cos\u00ec agli utenti di eseguire simultaneamente diverse applicazioni disponibili su diversi network.\nIl 19 dicembre 2002, l'AOL Time Warner ha annunciato di aver depositato un brevetto per la messaggistica istantanea, ed ha anche registrato il marchio \"instant messenger\"; ma fino ad ora (settembre 2004) non ha mai intrapreso iniziative contro alcuno per tutelare le sue propriet\u00e0 intellettuali.\nInteroperabilit\u00e0.\nDiversi protocolli legati alle tecnologie di messaggistica istantanea hanno specifiche di pubblico dominio o standard aperti: il SIMPLE, SIP per Instant Messaging e Leverage Presence; l'APEX, Application Exchange; il PRIM, Presence and Instant Messaging Protocol; e l'XMPP, Extensible Messaging and Presence Protocol.\nL'apertura delle specifiche di tali protocolli permette interoperabilit\u00e0 a livello di applicazione o di client, consentendo cio\u00e8 a chiunque di sviluppare software che sia compatibile con un dato protocollo. In certi casi, come quello di XMPP, l'interoperabilit\u00e0 \u00e8 realizzata anche a livello di infrastruttura, consentendo cio\u00e8 che un sistema di messaggistica sia collegato con un altro sistema.\nTuttavia, i pi\u00f9 diffusi sono i protocolli usati da Microsoft, Mirabilis e altre aziende private che commercializzano questi prodotti ed hanno creato nel tempo reti di messaging importanti di centinaia di milioni di utenti: e anche se tutti, aziende, utenti e provider, sono d'accordo sul fatto che sarebbe una buona idea adottare un unico protocollo standard per tutti i sistemi e unificare i sistemi di messaging.\nNelle ultime versioni di Yahoo! Messenger with Voice, e Windows Live (MSN) Messenger, hanno unito le due community e possibile comunicare fra loro.\nEsistono per\u00f2 alcuni client di instant messaging, quasi sempre open source, che sono in grado di usare due o pi\u00f9 protocolli proprietari contemporaneamente permettendo di essere connessi a pi\u00f9 reti di messaging tramite un solo programma client, per esempio Trillian, Adium, Pidgin, Kopete, Fire, Proteus e Miranda IM, Digsby. In diverse occasioni, Yahoo!, Microsoft e altre aziende che gestiscono protocolli proprietari di messaging hanno attuato strategie di aggiornamento e revisione degli stessi che fanno pensare a dei tentativi di bloccare la connessione alle proprie reti dei client open source: Yahoo! ha anche rilasciato dichiarazioni esplicite in questo senso, affermando che intende continuare a impedire ad altri client di connettersi alla sua rete di messaging. Tuttavia, visto che \u00e8 perfettamente legale scrivere un programma che emuli un client di terze parti, l'unica arma a disposizione di Yahoo! \u00e8 di introdurre sempre nuove modifiche al suo protocollo."}
{"id": "17027", "revid": "287204", "url": "https://it.wikipedia.org/wiki?curid=17027", "title": "Impersonalit\u00e0 narrativa", "text": "Limpersonalit\u00e0 narrativa \u00e8 una tecnica narrativa in base alla quale il narratore non deve partecipare emotivamente agli avvenimenti, commentando, condannando, approvando giudicando, infatti le conseguenze si riveleranno spontaneamente. Il narratore non allude mai, esplicitamente, alla propria funzione narrativa, spesso si esprime imitando i modi caratteristici di questo o di quel personaggio. Fedele all'immagine del narratore popolare usa il discorso indiretto libero, passando, senza soluzione di continuit\u00e0, dalla narrazione di un fatto al riportare le parole o i pensieri di un personaggio.\nQuesta tecnica fu utilizzata nel verismo italiano, soprattutto da Giovanni Verga."}
{"id": "17039", "revid": "287204", "url": "https://it.wikipedia.org/wiki?curid=17039", "title": "Egloga", "text": "Legloga, o ecloga, \u00e8 un componimento della poesia bucolica in forma dialogica, con significato allegorico e di celebrazione della vita agreste.\nIl termine deriva dal greco \"ekl\u00e9ghein\" (\"trascegliere\") e nella letteratura antica veniva utilizzato per indicare un poemetto scelto; con questo significato vennero intitolate alcune opere, quali l\"Egloga cronografica\" di Giovanni Sincello e l\"Egloghe\" di Decimo Magno Ausonio.\nStoria.\nLe prime ecloghe della letteratura greca furono quelle di Teocrito. Le prime ecloghe della letteratura latina, esemplate su quelle di Teocrito, sono le \"Bucoliche\" di Publio Virgilio Marone.\nAlle egloghe pastorali, ed in specie all\"Euridice\" scritta dal poeta fiorentino Ottavio Rinuccini, si ispirarono i musicisti alle origini dell'opera lirica per comporre i primi melodrammi.\nIn particolare, il mito di Euridice, ripreso da Rinuccini nel suo componimento, fu musicato quasi contemporaneamente sul finire del XVI secolo da Jacopo Peri e da Giulio Caccini in quella che \u00e8 considerata la prima opera lirica: appunto, \"Euridice\".\n\u00c8 da notare come questa forma letteraria sopravviva anche in et\u00e0 medioevale, diffondendosi in Francia, in Spagna e nei paesi germanici. \nLo stesso Petrarca la utilizza nel Bucolicum carmen per elogiare il re di Napoli Roberto D'Angi\u00f2 che con il suo benestare, gli permise di acquisire l'alloro poetico nel 1341. Anche Boiardo, su modello virgiliano, scriver\u00e0 10 egloghe, \"Pastoralia\", nel 1482-1484, con intento encomiastico.\nL'elemento tipico e costante nei secoli dell'egloga fu quello della finzione dell'esistenza semplice e pura, scappatoia per le anime tormentate da passioni. In questo senso l'egloga pass\u00f2 nel dramma pastorale italiano, e tra i suoi anticipatori vi fu Iacopo Fiorino de' Buoninsegni e nel romanzo pastorale inglese, francese e spagnolo.\nNoto fu lo scambio di egloghe latine tra Dante Alighieri e Giovanni del Virgilio."}
{"id": "17045", "revid": "339392", "url": "https://it.wikipedia.org/wiki?curid=17045", "title": "Stilnovismo", "text": ""}
{"id": "17052", "revid": "1762097", "url": "https://it.wikipedia.org/wiki?curid=17052", "title": "Gautama Buddha", "text": "L'esistenza di Gautama \u00e8 collocata tradizionalmente tra il 566 a.C. e il 486 a.C., ma, data la contraddittoriet\u00e0 delle fonti, studi recenti la pongono due secoli pi\u00f9 tardi. Egli proveniva da una famiglia ricca e nobile del clan degli \u015a\u0101kya, da cui anche l'appellativo \"\u015a\u0101kyamuni\" (l'asceta o il saggio della famiglia \u015a\u0101kya).\nUn solo Gautama Buddha, diversi nomi.\nIl termine sanscrito e p\u0101li \"Buddha\" indica, nel contesto religioso e culturale indiano, \"colui che si \u00e8 risvegliato\" o \"colui che ha raggiunto l'illuminazione\".\nAltri appellativi con cui viene spesso indicato Gautama Buddha sono i termini sanscriti:\nLa vita di Gautama Buddha secondo le tradizioni buddhiste.\nVite anteriori del Buddha.\nNella tradizione buddhista la vita di Gautama sarebbe stata preceduta da innumerevoli altre rinascite. In una prospettiva buddhista tali rinascite non coincidono con il concetto di metempsicosi, o trasmigrazione di un'anima individuale, in quanto il concetto di s\u00e9 permanente (\u0101tman) \u00e8 esplicitamente negato con la dottrina dell'an\u0101tman. Non sono forme di reincarnazione, ma scandite dalla successione di vite legate fra loro dalla trasmissione degli effetti del karma.\nQueste \"J\u0101taka\" (\u00abvite anteriori\u00bb), che nella tradizione fanno parte integrante della vita di Gautama, furono incluse nel canone buddhista e sono formate da 547 racconti edificanti in cui compaiono animali, d\u00e8i, e uomini delle pi\u00f9 diverse estrazioni sociali e castali.\nLe fonti.\nSulla vita di Gautama Buddha esistono numerose tradizioni canoniche. La pi\u00f9 antica biografia autonoma di Gautama Buddha ancora oggi disponibile \u00e8 il \"Mah\u0101vastu\", un'opera della scuola Lokottarav\u0101da del Buddhismo dei Nik\u0101ya risalente agli inizi della nostra Era, redatta in sanscrito ibrido.\nEsistono anche il \"Lalitavistara\", il \"Buddhacarita\" di A\u015bvagho\u1e63a e l\"'Abhini\u1e63krama\u1e47as\u016btra\". Di quest'ultimo sutra, dal titolo in lingua cinese \u4f5b\u672c\u884c\u96c6\u7d93 \"F\u00f3 b\u011bnx\u00edng j\u00ed j\u012bng\", sono disponibili ben cinque versioni nel Canone cinese, conservate nel \"B\u011bnyu\u00e1nb\u00f9\".\nPi\u00f9 tarda (IV, V secolo d.C.) \u00e8 la raccolta biografica, sempre autonoma, contenuta nel \"M\u016bla-sarv\u0101stiv\u0101da-vinaya-vibha\u1e45ga\". Episodi della sua vita non come biografie autonome si conservano anche nelle raccolte dei suoi discorsi riportati negli \"\u0100gama-Nik\u0101ya\".\nSecondo Erich Frauwallner tutto questo materiale biografico, autonomo o inserito nelle raccolte dei sermoni di Gautama Buddha, farebbe parte di una prima biografia composta un secolo dopo la sua morte, e inserita come introduzione allo \"Skandhaka\", a sua volta un testo del \"Vinaya\". Di diverso avviso sono altri studiosi come \u00c9tienne Lamotte e Andr\u00e9 Bareau per i quali invece le biografie di Gautama Buddha hanno sub\u00ecto una graduale evoluzione partendo proprio dalle narrazioni episodiche contenute negli \"\u0100gama-Nik\u0101ya\" e nei \"Vinaya\" per poi evolversi nelle raccolte autonome come il \"Mah\u0101vastu\".\nLa nascita.\nNel complesso queste biografie tradizionali narrano della sua nascita avvenuta nel Nepal meridionale, a Lumbin\u012b (non distante da Kapilavastu), e raccolgono numerosi racconti e leggende che hanno l'obiettivo di evidenziare la straordinariet\u00e0 dell'avvenimento: miracoli che ne annunciano il concepimento, chiari segnali che il bimbo che stava per venire al mondo sarebbe stato un Buddha.\nLa sua famiglia di origine (\u015a\u0101kya significa \"potenti\") si dice fosse ricca: una stirpe guerriera che dominava il paese e che aveva come capostipite leggendario il re Ik\u1e63v\u0101ku.\nIl padre di Siddartha, il \"r\u0101ja\" Suddhodana, regnava su uno dei numerosi stati in cui era politicamente divisa l'India del nord. La madre di nome M\u0101y\u0101 (o Mah\u0101m\u0101y\u0101) \u00e8 descritta di grande bellezza.\nSuddhodana e M\u0101y\u0101 erano sposati da molti anni e non avevano avuto figli. Nel \"Buddhacarita\" si racconta che Mah\u0101m\u0101y\u0101 sogn\u00f2 che un elefante bianco le penetr\u00f2 nel corpo senza alcun dolore e ricevette nel grembo, \"senza alcuna impurit\u00e0\", Siddharta che fu partorito nel bosco di Lumbin\u012b, dove il figlio le nacque da un fianco senza alcun dolore. Siddharta, sempre secondo il racconto del Buddhacarita, nacque pienamente cosciente e con un corpo perfetto e luminoso e dopo sette passi pronunci\u00f2 le seguenti parole:\nSempre secondo il \"Buddhacarita\" (canto I) dopo la nascita di Siddartha furono invitati a corte brahmani e asceti per una cerimonia di buon auspicio. Durante questa cerimonia si racconta che il vecchio saggio Asita trasse, com'era consuetudine, l'oroscopo del nuovo nato e rifer\u00ec ai genitori dell'eccezionale qualit\u00e0 del neonato e la straordinariet\u00e0 del suo destino: tra le lacrime, spieg\u00f2 che egli sarebbe infatti dovuto diventare o un Monarca universale (\"Chakravartin\", sans., \"Cakkavattin\", p\u0101li), oppure un asceta rinunciante destinato a conseguire il risveglio, che avrebbe scoperto la Via che conduce al di l\u00e0 della morte, ossia un Buddha. Alla richiesta di spiegazioni sulla ragione delle sue lacrime, il vecchio saggio spieg\u00f2 che erano dovute sia alla gioia d'aver scoperto un tale essere al mondo, sia alla tristezza che gli derivava il constatare che la sua et\u00e0 troppo avanzata non gli avrebbe permesso di ascoltare e di beneficiare degli insegnamenti di un tale essere realizzato. Si fece pertanto giurare dal nipote N\u0101laka che lui avrebbe seguito il Maestro una volta che fosse cresciuto e che ne avrebbe imparato e messo in pratica gli insegnamenti.\nIl padre rimase turbato dalla possibilit\u00e0 che il figlio lo abbandonasse, privandolo della legittima successione al trono, e organizz\u00f2 tutto quanto potesse impedire l'evento premonito. La madre M\u0101y\u0101 mor\u00ec a soli sette giorni dal parto e il bimbo venne quindi allevato dalla seconda moglie del re Suddhodana, Paj\u0101pat\u012b, una sorella minore della defunta M\u0101y\u0101, nel pi\u00f9 grande sfarzo. Figlio, quindi, di un \"r\u0101ja\", cio\u00e8 di un capo eletto dai maggiorenti cui era affidata la responsabilit\u00e0 del governo, ricevette il nome di Siddharta (=\"quegli che ha raggiunto lo scopo\") Gautama (\"l'appartenente al ramo Gotra degli \u015a\u0101kya\").\nSiddharta mostr\u00f2 una precoce tendenza contemplativa, mentre il padre l'avrebbe voluto guerriero e sovrano anzich\u00e9 monaco. Il principe si spos\u00f2 giovane, all'et\u00e0 di sedici anni, con la cugina Bhaddakacc\u0101n\u0101, nota anche con il nome di Yashodhar\u0101, con la quale ebbe, tredici anni pi\u00f9 tardi un figlio, R\u0101hula. Nonostante per\u00f2 fosse stato allevato in mezzo alle comodit\u00e0 e al lusso principesco e fatto partecipare alla vita di corte in qualit\u00e0 di erede al trono, la profezia del saggio Asita puntualmente s'avver\u00f2.\nLa genealogia.\n r\u0101ja ??? \u015a\u0101kya\n \u251c\u2500 r\u0101ja Sihahanu \u015a\u0101kya\n \u2502 @ r\u0101j\u00f1\u012b Kaccan\u0101\n \u2502 \u2514\u2500 r\u0101ja Suddhodana \u015a\u0101kya (*Kapilavastu / +Kapilavastu)\n \u2502 @1 r\u0101j\u00f1\u012b M\u0101y\u0101 (Mah\u0101m\u0101y\u0101) (*Devdaha, 617 a.C. / +Kapilavastu, 566 a.C.), figlia di Anjana \u015a\u0101kya, r\u0101ja di \n \u2502 Devdaha, &amp; di r\u0101j\u00f1\u012b Yasodhar\u0101\n \u2502 \u2514\u2500 Siddh\u0101rtha Gautama \u015a\u0101kyamuni Buddha (*Lumbin\u012b, 566 a.C. / +Ku\u015bin\u0101gara, 486 a.C.)\n \u2502 @(550) Yashodhar\u0101 (Bhaddakacc\u0101n\u0101) (*566 a.C. / +488 a.C.), figlia di Da\u1e47\u1e0dap\u0101ni (Suppabuddha), r\u0101ja dei Koliy\u0101, &amp; di r\u0101j\u00f1\u012b \n \u2502 Pamit\u0101 \u015a\u0101kya\n \u2502 \u2514\u2500 R\u0101hula \u015a\u0101kya (*Kapilavastu, 534 a.C.)\n \u2502 @2 r\u0101j\u00f1\u012b Mah\u0101praj\u0101pat\u012b Gautam\u012b (Paj\u0101pat\u012b), figlia di Anjana \u015a\u0101kya, r\u0101ja di Devdaha, &amp; di r\u0101j\u00f1\u012b Yasodhar\u0101\n \u2502 \u251c\u2500 Saundarananda-Mahakavya \u015a\u0101kya (Nanda il Bello)\n \u2502 \u2514\u2500 Sundar\u012b Nand\u0101 \u015a\u0101kya\n \u251c\u2500 Anjana \u015a\u0101kya, r\u0101ja di Devdaha\n \u2502 @ r\u0101j\u00f1\u012b Yasodhar\u0101\n \u2502 \u251c\u2500 Da\u1e47\u1e0dap\u0101ni (Suppabuddha), r\u0101ja dei Koliy\u0101 \"[vedi sopra]\"\n \u2502 \u251c\u2500 r\u0101j\u00f1\u012b M\u0101y\u0101 (Mah\u0101m\u0101y\u0101) \u015a\u0101kya (*Devdaha, 617 a.C. / +Kapilavastu, 566 a.C.) \"[vedi sopra]\"\n \u2502 \u2514\u2500 r\u0101j\u00f1\u012b Mah\u0101praj\u0101pat\u012b Gautam\u012b \u015a\u0101kya (Paj\u0101pat\u012b) \"[vedi sopra]\"\n \u2514\u2500 r\u0101j\u00f1\u012b Pamit\u0101 \u015a\u0101kya \"[vedi sopra]\"\n @ Da\u1e47\u1e0dap\u0101ni (Suppabuddha), r\u0101ja dei Koliy\u0101 \"[vedi sopra]\"\n \u251c\u2500 Yashodhar\u0101 (Bhaddakacc\u0101n\u0101) (*566 a.C. / +488 a.C.) \"[vedi sopra]\"\n \u2514\u2500 Devadatta\nLa fuga.\nA 29 anni, ignaro della realt\u00e0 che si presentava fuori della reggia, uscito dal palazzo reale paterno per vedere la realt\u00e0 del mondo, testimoni\u00f2 la crudelt\u00e0 della vita in un modo che lo lasci\u00f2 attonito. Incontrando un vecchio, un malato e un morto (altre fonti narrano di un funerale), comprese improvvisamente che la sofferenza accomuna tutta l'umanit\u00e0 e che le ricchezze, la cultura, l'eroismo, tutto quanto gli avevano insegnato a corte erano valori effimeri. Cap\u00ec che la sua era una prigione dorata e cominci\u00f2 interiormente a rifiutarne agi e ricchezze.\nPoco dopo essersi imbattuto in un monaco mendicante, calmo e sereno, decise di rinunciare alla famiglia, alla ricchezza, alla gloria ed al potere per cercare la liberazione. Secondo il \"Buddhacarita\" (canto V), una notte, mentre la reggia era avvolta nel silenzio e tutti dormivano, complice il fedele auriga Chandaka, mont\u00f2 sul suo cavallo Kanthaka e abbandon\u00f2 la famiglia ed il reame per darsi alla vita ascetica. Secondo un'altra tradizione comunic\u00f2 la propria decisione ai genitori e, nonostante le loro suppliche e lamenti, si ras\u00f2 il capo e il volto, smise i suoi ricchi abiti e lasci\u00f2 la casa. Fece voto di povert\u00e0 e comp\u00ec un percorso tormentato d'introspezione critica. La tradizione vuole ch'egli abbia intrapreso la ricerca dell'illuminazione a 29 anni (536 a.C.).\nLa pratica della meditazione.\nDopo la fuga dalla societ\u00e0, \"abhini\u1e63krama\u1e47a\", Gautama si diresse dall'asceta \u0100\u1e37\u0101ra K\u0101l\u0101ma che soggiornava nella regione del Kosala. L\u00ec si esercit\u00f2 sotto la sua guida nella meditazione e nell'ascesi, per conseguire la \"\u0101ki\u00f1ca\u00f1\u00f1ayatana\", la \"sfera di nullit\u00e0\" che per \u0100\u1e37\u0101ra K\u0101l\u0101ma coincideva col fine ultimo della liberazione, \"mok\u1e63a\".\nInsoddisfatto del conseguimento, Gautama si spost\u00f2 quindi verso la capitale del regno Magadha per seguire gli insegnamenti di Uddaka R\u0101maputta. Per questi la liberazione era conseguibile attraverso la meditazione che, esercitata tramite le quattro \"jh\u0101na\", portava alla sfera del \"nevasa\u00f1\u00f1\u0101n\u0101sa\u00f1\u00f1\u0101yatana\", la sfera della n\u00e9 percezione n\u00e9 non-percezione.\nPur avendo raggiunto la meta indicata dal maestro, Gautama non si ritenne soddisfatto e decise di lasciarlo per stabilirsi presso il piccolo villaggio di Uruvel\u0101, dove il fiume Nera\u00f1jar\u0101 (l'odierno N\u012bl\u0101jan\u0101) confluisce nel Mohan\u0101 per formare il fiume Phalgu, a pochi chilometri dall'odierna Bodh Gaya. Qui trascorse gli ultimi anni prima dell'illuminazione, insieme a cinque discepoli di famiglia brahmanica: i venerabili A\u00f1\u00f1a Konda\u00f1\u00f1a, Bhaddiya, Vappa, Mah\u0101n\u0101ma e Assaji di cui era divenuto a sua volta maestro spirituale. Le pratiche ascetiche, dietetiche e meditative che svilupp\u00f2 in questo periodo non sono note, anche se la tradizione successiva le descrive particolarmente austere.\nAd un certo punto anche questa strada si dimostr\u00f2 priva di sbocchi e, comprendendo l'inutilit\u00e0 delle pratiche ascetiche estreme e dell'automacerazione, torn\u00f2 a una dieta normale accettando una tazza di riso bollito nel latte offertagli da una ragazza di nome Sujat\u0101. Ci\u00f2 gli cost\u00f2 la perdita dell'ammirazione dei suoi discepoli, che videro nel suo gesto un segno di debolezza e lo abbandonarono. Desideroso di conoscere le cause della miseria presente nel mondo, Gautama cap\u00ec che la conoscenza salvifica poteva essere trovata solo nella meditazione di profonda visione e che questa poteva essere sostenuta solo se il corpo fosse stato in buone condizioni, non spossato da fame, sete e sofferenze autoinflitte.\nL'illuminazione.\nA 35 anni, nel 530 a.C., dopo sette settimane di profondo raccoglimento ininterrotto, in una notte di luna piena del mese di maggio, seduto sotto un albero di fico a Bodh Gaya a gambe incrociate nella posizione del loto, a lui si spalanc\u00f2 l'illuminazione perfetta: egli medit\u00f2 una notte intera fino a raggiungere il Nirv\u0101\u1e47a.\nIl Buddha consegu\u00ec, con la meditazione, livelli sempre maggiori di consapevolezza: afferr\u00f2 la conoscenza delle Quattro nobili verit\u00e0 e dell'Ottuplice sentiero e visse a quel punto la Grande Illuminazione, che lo liber\u00f2 per sempre dal ciclo della rinascita (da non confondersi con la dottrina induista della reincarnazione, che fu esplicitamente rigettata con la dottrina del \"non S\u00e9\", \"an\u0101tman\").\nLa prima settimana dopo l'illuminazione Gautama Buddha rimase in meditazione sotto la \"Ficus religiosa\". Altre tre settimane le pass\u00f2 meditando sotto tre altri alberi: la prima sotto un \"ajap\u0101la\" (\"Ficus benghalensis\" o \"Ficus indica\"), la seconda sotto un \"mucalinda\" (sanscrito: \"mucilinda\"; \"Barringtonia acutangula\"), la terza sotto un \"r\u0101j\u0101yatana\" (\"Buchanania latifolia\").\nSotto l\"'ajap\u0101la\" fu raggiunto da un \"br\u0101hma\u1e47a\" che lo interrog\u00f2 sulla natura dell'essere \"br\u0101hma\u1e47a\", e la risposta fu che tale \u00e8 chi ha sradicato il male e parla in accordo con il \"Dharma\", smentendo cos\u00ec implicitamente che fosse dovuto a una condizione dettata dalla nascita e dall'appartenenza di casta.\nDurante la meditazione sotto il \"mucalinda\" si svilupp\u00f2 un temporale che dur\u00f2 sette giorni, ma uno spirito-serpente del luogo, un n\u0101ga, protesse il Buddha dalla pioggia e dal freddo.\nSotto il \"r\u0101j\u0101yatana\" il Buddha speriment\u00f2 la gioia della liberazione dalle rinascite. In quella circostanza gli fecero visita due mercanti, Tapussa e Bhallika, che gli offrirono dei dolci al miele e presero rifugio nel Buddha e nel suo Dharma, divenendo cos\u00ec i primi up\u0101saka, seguaci laici.\nNella settimana seguente il Buddha torn\u00f2 a meditare sotto l\"'ajap\u0101la\", e si interrog\u00f2 se dovesse diffondere la dottrina o se dovesse mantenerla solo per s\u00e9, essendo \"difficile da comprendere, al di l\u00e0 della ragione, comprensibile solo ai saggi\". Brahm\u0101, il \"Signore del Mondo\", giunse di fronte al Buddha e inginocchiatosi lo implor\u00f2 di diffondere la sua dottrina \"\"per aprire i cancelli dell'immortalit\u00e0\" e permettere al mondo di udire il Dharma.\nAvendo dunque il Buddha deciso di diffondere la sua dottrina, senza alcuna distinzione, dopo aver escluso i suoi precedenti maestri, \u0100\u1e37\u0101ra K\u0101l\u0101ma e Uddaka R\u0101maputta, in quanto conscio della loro gi\u00e0 avvenuta morte, decise di recarsi dapprima a S\u0101rn\u0101th, nei pressi di Varanasi (Benares) dai suoi primi cinque discepoli, i pa\u00f1cavaggiy\u0101.\nNei pressi di S\u0101rn\u0101th si imbatt\u00e9 nell'asceta Upaka, della scuola degli \u0100j\u012bvika, deterministi che non accettavano l'idea di una causa n\u00e9 nella possibilit\u00e0 di modificare il destino. Interrogato su di chi fosse seguace, il Buddha rispose di non aver pi\u00f9 maestri e di essere perfettamente illuminato \"quanti hanno vinto l'illusione sono come me vittoriosi. Ho vinto quanto \u00e8 male e cos\u00ec, Upaka, sono il vittorioso\". Upaka ribatt\u00e9 \"pu\u00f2 darsi\" e se ne and\u00f2.\nLa messa in moto della Ruota del Dharma.\nIl Buddha giunse infine a S\u0101rn\u0101th, nel Parco delle Gazzelle, dove trov\u00f2 i pa\u00f1cavaggiy\u0101, che avevano intenzione di ignorarlo. Ma il suo aspetto radioso e completamente rilassato li vinse immediatamente. Alla notizia che aveva conseguito il Perfetto Risveglio lo accolsero come maestro e gli chiesero di condividere quanto aveva scoperto.\nLe parole che pronunci\u00f2 allora si sono conservate nel primo breve s\u016btra, il \"Dhammacakkappavattana-vagga Sutta\" (\"La messa in moto della Ruota della Dottrina\"), che si apre con la condanna delle due vie estreme: l'estremismo connesso alla mera appagazione dei sensi, volgare e dannoso, e l'estremismo connesso all'automortificazione, doloroso, volgare e dannoso.\nQuella del Buddha si presenta invece come una \"Via di mezzo [...] apportatrice di chiara visione e di conoscenza\" che \"conduce alla calma, alla conoscenza trascendente, al risveglio, al nibb\u0101na\"\"\nQuindi il Buddha analizza il contenuto della \"via di mezzo\", illustrando l'Ottuplice Sentiero, la base del comportamento etico quale causa necessaria per il conseguimento del risveglio. Ma, procedendo a ritroso, il Buddha spiega il motivo per cui questo Sentiero apporta l'approdo alla sponda opposta al Sa\u1e43s\u0101ra: questo \u00e8 dettato dalle Quattro nobili verit\u00e0.\nLa prima delle Quattro verit\u00e0 \u00e8 quella del dolore \"l'unione con quel che non si ama \u00e8 dolore, la separazione da quel che si ama \u00e8 dolore, il non ottenere ci\u00f2 che si desidera \u00e8 dolore\". Quindi la combinazione dell'impermanenza dell'esistente e l'attaccamento \u00e8 la causa del dolore, la seconda verit\u00e0. Questa sarebbe poi stata ampiamente discussa e analizzata dal Buddha nel corso di tutta la sua predicazione, fino a trovarne la formalizzazione nella \"pa\u1e6dicca samupp\u0101da\", la catena della coproduzione condizionata, in cui ogni causa ha un effetto, una spirale apparentemente invincibile.\nMa la distruzione della schiavit\u00f9 del dolore \u00e8 possibile, la terza verit\u00e0: la liberazione \u00e8 possibile. E come \u00e8 il tema della quarta verit\u00e0, che rimanda al Ottuplice Sentiero da cui si era partiti.\nIl Buddha quindi proclama che ciascuna di queste verit\u00e0 \u00e8 stata da lui riconosciuta, compresa e visualizzata, e questo triplice momento della quadripartizione della verit\u00e0 lo ha portato al \"supremo perfetto risveglio\"\nA questo punto A\u00f1\u00f1a Konda\u00f1\u00f1a divenne Arhat ed esclam\u00f2: \"\"tutto quello che nasce \u00e8 destinato a perire!\" e gli dei ctoni e di tutti i paradisi gridarono di gioia, il sistema dei diecimila mondi ebbe un sussulto e apparve un grandioso splendore: la ruota del Dharma era stata avviata.\nA\u00f1\u00f1a Konda\u00f1\u00f1a divenne primo Bhikkhu a essere ordinato, con la celebre esclamazione del Buddha \"Ehi Bhikkhu!\" (\"Vieni monaco!\"\") che diverr\u00e0 la formula tradizionale di ordinazione buddhista, e dando cos\u00ec origine al Sa\u1e45gha.\nLa predicazione del Buddha segn\u00f2 sotto molti aspetti un punto di radicale rottura con la dottrina del Brahmanesimo (che poi prese la forma di Induismo) e dell'ortodossia religiosa indiana dell'epoca. Infatti, in maniera non dissimile da quello del fondatore del Giainismo, Mah\u0101v\u012bra, il suo insegnamento non riconosceva il predominio della casta brahmanica sull'ufficio della religione e la conoscenza della verit\u00e0, bens\u00ec a tutte le creature che vi aspirino praticando il Dharma.\nPredicazione ed insegnamento.\nNegli anni successivi al nirv\u0101\u1e47a, il Buddha si spost\u00f2 lungo la pianura gangetica predicando ai laici, accogliendo nuovi monaci e fondando comunit\u00e0 monastiche che accoglievano chiunque, indipendentemente dalla condizione sociale e dalla casta di appartenenza, fondando infine il primo ordine monastico mendicante femminile della storia. A condizione che l'adepto accettasse le regole della nuova dottrina, ognuno era ammesso nel sangha.\nScansione dei Vassa.\nA causa dell'assenza di una tradizione storiografica e cronologica in India, la scansione dei suoi spostamenti non fu registrata che molti secoli dopo gli eventi, e anche questa in maniera frammentaria nei vari sutra e nei Vinaya delle varie tradizioni. Tra i testi pi\u00f9 interessanti per la cronologia spiccano due testi tradotti in cinese, il \"Badalingta Minghao jing\" (T.32:773b) e il \"Sengqieluocha suoqi jing\" (T. 4:144b), e un testo tibetano, il \"Chos-\u1e25byung\" di Bu-ston. Nella tradizione birmana si riscontrano altre cronologie. Dalla comparazione di queste fonti, scandite per anno di vita del Buddha, si enumerano i luoghi in cui pass\u00f2 il Vassa, o periodo monsonico dedicato alla sosta in un medesimo posto che \u00e8 norma del sangha. Nonostante le tradizioni cos\u00ec diverse, spazialmente e temporalmente, si ottiene un quadro notevolmente uniforme per localizzazione geografica della vita del Buddha.\nLe prime conversioni.\nDopo la conversione dei pa\u00f1cavaggiy\u0101 a S\u0101rn\u0101th, Gautama convert\u00ec Yasa, figlio di un ricco mercante di V\u0101r\u0101\u1e47as\u012b. Fu il primo non asceta ad entrare nella comunit\u00e0 monastica, presto seguito dai suoi amici, Vimala, Sub\u0101hu, Pu\u1e47\u1e47aji e Gava\u1e43pati, figli di altre facoltose famiglie mercantili. Quindi i genitori di Yasa divennero i primi laici a essere riconosciuti come tali e a prendere rifugio nei Tre Gioielli, e di l\u00ec seguirono altre decine di conversioni e numerosi giovani di V\u0101r\u0101\u1e47as\u012b entrarono nel Sangha. A questo punto, un anno dopo, il Buddha si diresse nuovamente al luogo dove aveva conseguito l'illuminazione.\nNella zona dell'attuale Bodh Gaya a quel tempo vi predicavano tre fratelli: Uruvela Kassapa, Nad\u012b Kassapa e Gay\u0101 Kassapa, dediti al culto del fuoco (\u00e8 ipotizzabile fosse un culto vedico, dedicato ad Agni, o locale e post-vedico). Dopo averli superati nelle arti magiche che praticavano, li convert\u00ec assieme a un migliaio dei loro seguaci. Quindi, andato il Buddha con tutti questi nuovi membri del sangha, verso la capitale Rajgir, espose sul monte Gay\u0101s\u012bsa il \"S\u016btra del Fuoco\". \"Monaci! Tutto \u00e8 in fiamme!\" esord\u00ec, e prosegu\u00ec elencando gli organi di senso in fiamme, fiamme che si estendono alle funzioni mentali, le sensazioni che provano dovute alle percezioni e individuando la causa nell'avidit\u00e0, nell'odio e nell'illusione (i tre veleni). Solo con la liberazione da questi veleni i discepoli si sarebbero potuti liberare e sconfiggere la morte.\nL'arrivo del Buddha nella capitale del regno Magadha provoc\u00f2 un'ondata di conversioni, compresa quella del sovrano Bimbis\u0101ra, allora a capo del pi\u00f9 potente stato dell'India settentrionale. Questi, in segno di devozione, regal\u00f2 al Buddha il monastero di Ve\u1e47uvana, sito nel Bosco di Bamb\u00f9 poco oltre la porta settentrionale della capitale Rajgir. In questo periodo si colloca anche la conversione, grazie ad Assaji, di S\u0101riputta e Moggall\u0101na, che diverranno i due discepoli principali del Buddha.\nA Kapilavatthu e nel Kosala.\nDopo aver completato la permanenza a Rajgir con la conversione, nei pressi di Gaya, di Mah\u0101-Kassapa (destinato a diventare un famoso discepolo), il Buddha si diresse a Kapilavatthu, la capitale dei Sakya, sua terra natale.\nL\u00ec, dopo aver chiesto cibo in elemosina casa per casa, fu fatto accedere alla sala del congresso della nobilt\u00e0 Sakya per tenere un sermone. Quindi il Buddha fece visita a suo padre Suddhodana e a sua moglie Yasodhar\u0101, convertendoli. Ordin\u00f2 quindi suo fratellasto Nanda e suo figlio R\u0101hula.\nLe conversioni compresero sia appartenenti alla nobilt\u00e0 Sakya che membri delle caste pi\u00f9 infime, come il caso del barbiere Up\u0101li. Fu in questa occasione che divenne norma che l'ordine di rispetto tra i monaci dovesse essere basato esclusivamente sull'anzianit\u00e0 calcolata dal giorno della presa dei voti, tanto che i giovani nobili Sakya chiesero di essere ordinati immediatamente dopo Up\u0101li per doverlo omaggiare e sconfiggere cos\u00ec la loro superbia. Tra i convertiti che espressero questa scelta anche \u0100nanda, il cugino del Buddha, e Devadatta.\nLasciata la sua terra natale, la repubblica nobiliare dei Sakya, il Buddha si diresse nel Kosala, il regno che deteneva l'egemonia su Kapilavatthu. Il Kosala a quei tempi era retto dal re Prasenadi (sanscrito: \"Prasenajit\"), con cui il Buddha ebbe numerosi incontri cordiali.\nNella capitale del Kosala, S\u0101vatth\u012b (sanscrito: \"\u015ar\u0101vast\u012b\"), il facoltoso mercante Sudatta An\u0101thapi\u1e47\u1e0dika (precedentemente convertito a Rajgir) compr\u00f2 da Jeta, un principe figlio di Prasenadi, un grande appezzamento di terreno nella periferia meridionale della citt\u00e0; donato al sangha, divenne uno dei principali luoghi di sosta del Buddha e grande centro di diffusione del Dharma, noto come il monastero \"Jetavana\" (il \"Parco di Jeta\").\nIn questo luogo il Buddha visit\u00f2 il monaco P\u016btigatta Tissa, seriamente ammalato, lo lav\u00f2 e se ne prese cura fino alla sua morte. Qui esort\u00f2 i monaci a prendersi cura reciprocamente: non avendo pi\u00f9 famiglia n\u00e9 mezzi, avendo reciso i legami con il mondo, avrebbero dovuto aver cura l'uno dell'altro.\nIn un altro sutra che tratta della stessa vicenda il Buddha esplicita:\nGli elenchi dei convertiti nel Kosala mostrano come l'origine castale dei monaci e dei laici fosse in prevalenza brahmanica e mercantile (come Subh\u016bti), con minoranze tra la casta guerriera, cui apparteneva lo stesso Buddha, e le classi inferiori.\nA Rajgir.\nA Rajgir, nella capitale del Magadha, oltre al monastero di \"Venuvana\" fuori dalla porta Settentrionale concesso dal sovrano Bimbis\u0101ra, il sa\u1e45gha ebbe in dono il monastero di \"J\u012bvakarana\", nei pressi del \"Boschetto di Manghi\" (\"Ambavana\"), dono di J\u012bvaka Kom\u0101rabhacca, medico personale del sovrano, che desiderava che il Buddha soggiornasse pi\u00f9 vicino alla sua dimora.\nFu in quella sede che il Buddha espose il \"J\u012bvaka Sutta\", in cui si fa divieto ai monaci di mangiare carne se hanno conoscenza che l'animale sia stato ucciso solo per essere dato loro in pasto, e parimenti fa divieto ai laici di uccidere animali con lo scopo di nutrire i monaci.\nNon lontano da Rajgir, a Gay\u0101s\u012bsa, soggiornava il monaco Devadatta, che godeva dei favori del figlio del re Bimbis\u0101ra, Aj\u0101tasattu. In presenza di monaci, laici e del sovrano di Rajgir, Devadatta chiese al Buddha, ormai in et\u00e0 avanzata, di prendere il controllo del Sangha. Tra le riforme che avrebbe voluto introdurre tutte volgevano ad una maggiore austerit\u00e0: obbligo di dimora nelle foreste; vestirsi solo di abiti trovati nelle discariche; non accettare inviti a pranzo dai laici; astenersi dalla carne anche se offerta. Il Buddha rifiut\u00f2 di nominarlo a capo della comunit\u00e0 monastica.\nDevadatta, intravedendo nella fedelt\u00e0 di Bimbis\u0101ra al Buddha l'ostacolo principale nella sua ascesa, convinse il principe Aj\u0101tasattu a perpetrare un colpo di Stato. In seguito Bimbis\u0101ra fu imprigionato e lasciato morire di fame, nonostante questi avesse volontariamente abdicato in favore del figlio.\nOttenuto l'appoggio del nuovo sovrano, Devadatta tent\u00f2 di assassinare il Buddha con l'aiuto di alcuni arcieri di Aj\u0101tasattu, che si rifiutarono. Quindi Devadatta stesso prov\u00f2 l'omicidio: prima lanciando un masso dal Gijjhak\u016bta, il \"Picco dell'Avvoltoio\" (le ferite riportate dal Buddha furono alleviate dai trattamenti medici di J\u012bvaka Kom\u0101rabhacca), quindi ubriacando un elefante reale (Nal\u0101giri) che avrebbe dovuto schiacciare il Buddha, che invece lo affront\u00f2, placandolo. Il Buddha, tornato la sera al monastero Venuvana, raccont\u00f2 la storia \"Cullahamsa J\u0101taka\" in onore della fedelt\u00e0 di \u0100nanda.\nAj\u0101tasattu, pieno di rimorsi, smise di sostenere Devadatta e chiese perdono al Buddha, che lo accolse tra i fedeli laici.\nDevadatta, avendo perso l'appoggio regale e conscio dell'impossibilit\u00e0 di controllare il sangha, decise per lo scisma, seguito dai monaci Kok\u0101lika, Samuddadatta, Katamorakatissa e Khandadeviy\u0101putta, oltre a qualche centinaio di discepoli favorevoli a una regola monastica pi\u00f9 austera. Il Buddha non viet\u00f2 maggiore austerit\u00e0, ma ritenne che dovesse applicarsi solo su base volontaria, non come regola.\nIl Buddha quindi invi\u00f2 S\u0101riputta e Moggall\u0101na presso Devadatta. Questi gli lasciarono credere che avessero abbandonato il Buddha, e non appena ebbero l'attenzione di tutti i suoi seguaci li convinsero della necessit\u00e0 di interrompere lo scisma e rientrare nel sangha. Una volta rimasto solo Devadatta vomit\u00f2 sangue. Dopo nove mesi Devadatta si mise in cammino per incontrarsi con il Buddha, ma il terreno si apr\u00ec e sprofond\u00f2 nell'inferno Av\u012bci.\nIl \"parinirv\u0101\u1e47a\" del Buddha.\nDopo aver passato l'ultimo vassa nel monastero di Venuvana il Buddha si rec\u00f2 nuovamente a Rajgir. L\u00ec il sovrano Aj\u0101tashatru, per mezzo del suo ministro Var\u015bak\u0101ra, gli chiese un vaticinio per la sua progettata guerra contro la repubblica dei Vriji. Il Buddha rispose che, finch\u00e9 questi fossero stati rispettosi della tradizione assembleare e il popolo contento, non sarebbero stati vinti. Quindi, salito sul Picco dell'Avvoltoio, il Buddha predic\u00f2 ai monaci le 49 regole monastiche che avrebbero dovuto seguire per mantenere in vita il sangha.\nSalutato dalla nobilt\u00e0 del Magadha e dal ministro Var\u015bak\u0101ra, il Buddha e i monaci si diressero quindi verso i territori dei Lichchavi pi\u00f9 a settentrione, predicando nei vari villaggi in cui facevano sosta. Giunti a P\u0101taligr\u0101ma il Buddha pens\u00f2 che:\nQuindi tutti i monaci si ritrovarono sulla sponda settentrionale del Gange, a Ko\u1e6digr\u0101ma. L\u00ec malattie e carestie infuriavano e, polemicamente, fu chiesto al Buddha come mai anche dieci suoi fedeli laici fossero morti. Il Buddha preconizz\u00f2 che quella sarebbe stata la loro ultima esistenza e di altri trecento predisse solo altre sette rinascite prima di giungere alla perfezione.\nGiunto nei pressi di Vai\u015b\u0101l\u012b fu invitato a pranzo dalla cortigiana Amarp\u0101l\u012b, assieme a tutti i monaci, rifiutando un analogo invito dei nobili Lichchavi, che avevano rivolto l'invito solo successivamente.\nIl Buddha decise di soggiornare nei pressi di Vai\u015b\u0101l\u012b ma, per non pesare troppo sulla popolazione locale oppressa dalla carestia, diede ordine ai monaci di disperdersi in tutte le direzioni, mantenendo accanto a s\u00e9 solo \u0100nanda. L\u00ec il Buddha annunci\u00f2 ad \u0100nanda che entro tre mesi sarebbe entrato nel parinirv\u0101\u1e47a. Diede inoltre ordine ad \u0100nanda di ricordare tutti i suoi discorsi, in modo da ripeterli poi qualora dei monaci li avessero dimenticati. Ripreso quindi a vagare nella pianura del Gange il Buddha tenne numerosi discorsi ricapitolando tutti i temi principali della sua dottrina.\nGiunto a P\u0101v\u0101 fu invitato a pranzo da un certo Cunda, l\u00ec tenne un discorso sui monaci, alcuni dei quali \"sono malvagi come le erbacce in un campo\" e ammonendo a non considerare la veste, ma il cuore retto come segno di eccellenza.\nLasciata la casa di Cunda e diretto a Ku\u015bin\u0101gara il Buddha si sent\u00ec male e, sedutosi, chiese ad \u0100nanda di procurargli dell'acqua. Pass\u00f2 quindi un nobile, Pukkusa, che don\u00f2 un tessuto giallo affinch\u00e9 il Buddha potesse coricarvisi. Quindi disse ad \u0100nanda che fu il cibo di Cunda a condurlo alla fine, e che l'indomani sarebbe dovuto andare a ritrovarlo per ringraziarlo e che non piangesse per questo, ma che se ne rallegrasse.\nGiunse allora il monaco Kapphina che chiese al Buddha di rimandare la sua estinzione, al che il Buddha rispose che:\nNel frattempo giunsero monaci e laici da Ku\u015bin\u0101gara, avvertiti da \u0100nanda che entro la mezzanotte il Buddha sarebbe entrato nella totale estinzione. Chiesero quali fossero le ultime volont\u00e0 in merito alle spoglie. Il Buddha, dopo aver risposto, chiese ai monaci se vi fossero ancora dei dubbi in merito alla dottrina, dicendo che era la loro ultima occasione per poterli dissipare. I monaci risposero che non vi erano punti oscuri e che tutto era a loro chiaro.\nSecondo la tradizione, Siddharta Gautama mor\u00ec a Ku\u015bin\u0101gara, in India, a ottant'anni, nel 486 a.C. circondato dai suoi discepoli, tra i quali l'affezionato attendente prediletto \u0100nanda, al quale lasci\u00f2 le sue ultime disposizioni. Tradizionalmente si riportano le sue ultime parole:\nQuindi il Buddha si stese v\u00f2lto a settentrione, reclinato sul fianco destro, e spir\u00f2.\nLa cremazione.\nLa descrizione dei riti funerari, \"sar\u012brap\u016bj\u0101\", che accompagnarono la cremazione di Gautama Buddha sono strettamente correlati con la successiva venerazione per le reliquie, \"sar\u012bra\" (sanscrito: \"\u015bar\u012br\u0101\u1e25\"), e vanno intese come rappresentazione del valore che queste hanno in ambito buddhista. Si assiste anche a uno slittamento semantico dal corpo fisico di Gautama alla rappresentazione dello stato di buddhit\u00e0 fornito dalle sar\u012bra.\nIl clan dei Malla di Ku\u015bin\u0101gara appront\u00f2 un funerale degno di un \"sovrano universale\": il corpo fu avvolto in cinquecento pezze di cotone e immerso in una vasca di ferro (\"taila-dro\u1e47\u012b\") piena d'olio. Quindi, con l'accompagnamento di una folla che portava ghirlande di fiori, ballava e suonava, il corpo attravers\u00f2 la citt\u00e0. Passarono sette giorni prima che si approntasse la pira funeraria. Questo diede tempo a Mah\u0101kassapa, il pi\u00f9 autorevole dei monaci dopo la morte, avvenuta poco prima, di S\u0101riputta e Mah\u0101moggall\u0101na, di giungere a Ku\u015bin\u0101gara e prendere parte ai riti funebri.\n\u0100nanda, dopo essere stato per tutta la vita l'attendente del Buddha Gautama, si fece carico anche di tutta l'organizzazione delle cerimonie inerenti al suo corpo. Il giorno della cremazione, nell'ultimo saluto, diede la precedenza alle donne Malla di Ku\u015bin\u0101gara: furono loro le prime a circumambulare Gautama, lanciare fiori e bagnare di pianto i suoi piedi. Quindi, contrariamente alle prescrizioni brahmaniche, il corpo fu portato in processione dentro la citt\u00e0 (da \u0100nanda, il re di Malla, \u015aakra e Brahm\u0101).\nLa pira fu accesa da Mahakassapa, con un simbolismo inverso, dato che usualmente in India i sannyasin non vengono cremati ma rilasciati nei fiumi. \u00c8 vestito come un principe, quando fu proprio l'abbandono della sua veste principesca che aveva marcato l'origine della ricerca spirituale che lo aveva portato a divenire un Buddha.\nUna volta estinto il fuoco furono raccolte le sar\u012bra e conservate in una scatola d'oro al centro Ku\u015bin\u0101gara.\nLa notizia della scomparsa del Buddha e della permanenza delle sar\u012bra attir\u00f2 una intensa competizione per impossessarsene: oltre ai Malla di Ku\u015bin\u0101gara le reclamarono anche i Malla di P\u0101v\u0101, il re Aj\u0101tashatru del Magadha, i Bulaka di Calakalpa, i Krau\u1e0dya di R\u0101magr\u0101ma, i brahmini di Vi\u1e63\u1e47udv\u012bpa, i Lichchavi di Vai\u015b\u0101l\u012b e i \u015a\u0101kya di Kapilavastu. Le richieste furono sottolineate dall'invio di eserciti a Ku\u015bin\u0101gara.\nIl Brahmano Dro\u1e47a fu scelto come arbitro: divise le sar\u012bra in otto parti per gli otto pretendenti, per s\u00e9 tenne l'urna (\"kumbha\") con cui aveva eseguito la partizione, le ceneri della pira andarono al brahmano Pippal\u0101yana, giunto dopo la cremazione. Una volta distribuite le sar\u012bra ciascuna parte costru\u00ec un grande st\u016bpa per venerarle. L\u00ec rimasero finch\u00e9 il sovrano A\u015boka non le apr\u00ec per ri-suddividerle e diffonderle in st\u016bpa eretti in tutto l'impero Maurya.\nLa vita del Buddha nell'Occidente medievale.\nBarlaam e Josaphat.\nLa storia della vita del Buddha, nota come la \"Storia di Barlaam e Josaphat\", in particolare la parte della profezia alla nascita fino alla fuga dal palazzo, giunse in Europa fin dal medioevo, attraverso una serie di traduzioni che inserirono numerosi elementi non buddhisti e parabole edificanti.\nLa leggenda narra del principe indiano Josaphat, recluso dal padre negli agi del palazzo reale per impedire che la predizione della sua conversione al cristianesimo si avveri. Una sua breve fuga all'esterno gli permette la visione di un malato, un lebbroso e di un funerale. Sconvolto dalla sofferenza del mondo incontra Barlaam, un asceta che lo converte al cristianesimo e con cui, alla fine di molte traversie e della fuga definitiva dal padre, trascorrer\u00e0 molti anni di ascesi nel deserto fino alla morte.\nLa filogenesi, non lineare, delle traduzioni comincia con quelle in persiano, arabo e georgiano nell'VIII secolo, poi in greco e latino XI secolo (attribuita a Giovanni Damasceno). Quindi fu la volta della traduzione ebraica di Abraham ibn Chisnai, ebreo di Barcellona (? - 1240). Da questa nacque una lunga tradizione di versioni spagnole che furono molto diffuse nel XIII secolo. Ma la diffusione in tutta Europa \u00e8 ben evidente dalla traduzione in islandese gi\u00e0 nel 1204.\nBarlaam e Josaphat vengono inseriti tra i santi cristiani almeno dal XIV secolo: la pi\u00f9 antica citazione si trova nel \"Catalogus Sanctorum\" di Petrus de Natalibus, vescovo di Jesolo tra il 1370 e il 1400. La canonizzazione fu ratificata nel \"Martyriologium\" di Papa Sisto V (1585-1590) che assegna loro il giorno del 27 novembre.\nIn Europa il primo studioso ad accorgersi dell'origine buddhista della storia fu \u00c9douard Ren\u00e9 de Laboulaye nell'articolo \"Les Av\u00e2danas\" sul \"Journal des Debats\" del 26 luglio 1859.\nIn precedenza, nel 1612, il viaggiatore portoghese Diogo do Couto, dopo aver raccolto informazioni nello Sri Lanka, si era convinto, al contrario, dell'origine cristiana del buddhismo, proprio a causa della similitudine della vita del Buddha con quella di San Iosaphat. In seguito l'ebraista Steinschneider aveva intuito, senza poterlo provare, l'esistenza di un collegamento inverso.\nIl nome \"Josaphat\" viene da \"Joasaf\", \"Yodasaph\" \u00e8 a sua volta corruzione (da un errore greco: \u03a5\u03a9\u0391\u0391\u03a3\u0391\u03a6 per \u03a5\u03a9\u0394\u0391\u03a3\u0391\u03a6) dell'arabo \"Y\u016bdasatf\", a sua volta da \"Bodisat\", con una storpiatura della lettera iniziale \"B\" (\u0628\u0640) con la \"Y\" (\u064a\u0640) a causa della somiglianza delle lettere arabe. \"Bodisat\" viene dal sanscrito \"bodhisattva\", termine con cui nella letteratura buddhista ci si riferisce al Buddha storico prima della sua illuminazione.\n\"Barlaam\" \u00e8 invece una storpiatura da \"bhagav\u0101n\", \"Signore\", termine con cui nella letteratura buddhista ci si riferisce al Buddha. Quindi il personaggio letterario del Buddha si sdoppia letteralmente in due pur mantenendo l'impianto della storia.\nSargamo Borgani.\nL'unica altra fonte sulla vita del Buddha per gli europei nel Medioevo fu fornita da Marco Polo.\nNel capitolo CLV de Il Milione, dedicato all'isola di Seilla, l'odierno Sri Lanka, in cui Polo fece sosta nel suo viaggio marittimo di ritorno dalla Cina, il viaggiatore veneziano descrive nei dettagli la vita di \"Sargamo Borgani\".\nIl nome viene dalla storpiatura di \"\u015a\u0101kyamuni bhagavan\", ovvero il Buddha.\nIn questo caso la vicenda narrata \u00e8 molto vicina all'originale storia tradizionale buddhista, mentre nel finale \u00e8 il padre che, dopo la morte di Sargamo Borgani, ne promosse il culto innalzandogli statue d'oro e diffondendo la voce che:\nMarco Polo, evidentemente colpito dalla storia, comment\u00f2:\nGautama Buddha nell'induismo.\nGautama Buddha, ovvero il fondatore del buddhismo, antica religione che si pone in alternativa alla cultura religiosa hind\u016b, viene da questa inteso come \"avat\u0101ra\" di Vi\u1e63\u1e47u, questo considerato Dio, la Persona suprema, il Bhagavat. Tale lettura corre lungo tre interpretazioni teologiche: da una parte i testi pi\u00f9 antichi indicano il Buddha \"avat\u0101ra\" di Vi\u1e63\u1e47u manifestatosi per ingannare e quindi condurre a rinascite sfavorevoli i suoi seguaci, qui intesi come traditori dei Veda; una seconda interpretazione, presente in testi pi\u00f9 recenti, tale \"avat\u0101ra\" \u00e8 inteso in modo positivo ovvero per insegnare la non-violenza (\"ahi\u1e43s\u0101\", astenersi dall'uccidere), soprattutto nei confronti degli animali, e la gentilezza d'animo; in una terza interpretazione, che integra la seconda, Vi\u1e63\u1e47u si manifesta come Buddha per essere adorato dai negatori del suo essere Dio, il Bhagavat, ovvero da coloro che negano la supremazia alla divinit\u00e0.\nLa vita di Gautama Buddha secondo la storiografia contemporanea.\nL'indagine storico-critica della figura di Gautama Buddha si avvi\u00f2 a partire dalla fine del XIX secolo. Studiosi come Thomas William Rhys Davids (1843-1922), Caroline Augusta Foley Rhys Davids (1857-1942) e Hermann Oldenberg (1854-1920) analizzando il Canone buddhista scritto in lingua p\u0101li cercarono di eliminarne gli evidenti contenuti mitici per tentare una ricostruzione storica della figura del fondatore del Buddhismo. Tale approccio \u00e8 tuttavia oggi ritenuto superato e se anche la maggioranza degli studiosi ritiene l'esistenza storica di Gautama Buddha un fatto acclarato considera estremamente difficile ricostruirne la vita e, persino, stabilire con certezza il periodo dell'esistenza.\nScarse sono infatti le testimonianze storiche circa la vita del fondatore del Buddhismo e controverse sono le stesse date. Risulta pertanto arduo separare leggenda e realt\u00e0 e collocare storicamente le vicende della vita del Buddha, poich\u00e9 i riscontri a noi pervenuti non sono sempre attendibili. Gran parte delle fonti sono infatti posteriori di almeno duecento anni rispetto agli eventi della vita di Siddhartha Gautama. In pi\u00f9, le cronache storiche indiane non sono rigorose nel separare eventi reali dal mito e dalla leggenda.\nTutte le fonti tradizionali concordano tuttavia sul fatto che Siddh\u0101rtha Gautama sia vissuto per ottanta anni.\nAltro non si pu\u00f2 sostenere e, come ricorda \u00c9tienne Lamotte, il tentativo di ricostruire o tracciare la vita di Gautama Buddha \u00e8 \u00abuna impresa priva di speranza\u00bb.\nL'unica cosa che si pu\u00f2 affermare con contezza \u00e8 quindi che il Buddha visse in India in un periodo compreso tra il VI e il IV secolo a.C. comunque proprio in quel particolare periodo a cui Karl Jaspers ha dato il nome di \"periodo assiale\" della storia mondiale.\nIn altri termini, nel periodo assiale, sembra che l'umanit\u00e0 abbia fatto un incredibile salto nell'approfondimento della conoscenza di s\u00e9 e si sia operata una trasformazione globale dell'essere umano a cui, sempre secondo Jaspers, \u00absi pu\u00f2 dare il nome di spiritualizzazione\u00bb.\nPremesso ci\u00f2, della vita di Gautama Buddha possiamo ricostruire solo un quadro piuttosto generico: fu un rinunciante e asceta, unitamente ad altri rinuncianti indiani ebbe una visione \"critica\" del mondo e delle sue \"illusioni\" e pratic\u00f2 e predic\u00f2 delle tecniche meditative (\"yoga\"). Predic\u00f2 anche una vita comunitaria tra rinuncianti disciplinata da alcune precise regole e raccolse intorno a s\u00e9 altri monaci, ma anche laici, che ne seguivano gli insegnamenti. Fu senza dubbio una personalit\u00e0 carismatica.\nA questo quadro, gli storici Frank E. Reynolds e Charles Hallisey aggiungono alcune altre informazioni che, nella loro peculiarit\u00e0 e specificit\u00e0, ritengono difficilmente \"inventate\" dalla successiva tradizione; per questi autori \u00e8 molto probabile che Gautama Buddha:\nIconografia.\nSebbene il Buddhismo non sia mai stato attraversato da correnti iconoclaste, per i primi secoli fu rigorosamente aniconico, rappresentando il Buddha Gautama solo attraverso simboli: l'impronta del piede, una delle punte del Triratna, la Ruota del Dharma, uno st\u016bpa, un loto. Ciascun simbolo rappresenta un particolare della biografia di Gautama.\nA partire dal I secolo, per ragioni ancora non chiarite, si svilupp\u00f2, sia in bassorilievi che in statuaria a tutto tondo, la rappresentazione iconica del corpo del Buddha storico, basata per lo pi\u00f9 sui trentadue segni maggiori di un Buddha cos\u00ec come erano andati codificandosi nella letteratura religiosa. Il clima dell'India non ha permesso la sopravvivenza di pitture buddhiste, con la notevole eccezione del ciclo pittorico di \u0100janta.\nCon la diffusione del Buddhismo nell'Asia centrale, nell'Estremo Oriente e nel Sudest asiatico l'iconografia del Buddha si evolse in accordo con lo sviluppo dell'arte locale, mantenendo forti connotati conservatori e di riconoscibilit\u00e0. La gestualit\u00e0 delle rappresentazioni, sia nei mudr\u0101 sia nella postura del corpo, mantiene il significato della rappresentazione legato a specifici momenti della vita e della azione del Buddha: la nascita, l'illuminazione, il primo sermone, il parinirvana, rendendole un linguaggio perfettamente riconoscibile in ambito buddhista, al di l\u00e0 delle specifiche tradizioni sorte nel corso del suo sviluppo storico e dottrinario.\nNella cultura di massa.\nSono 2 i film ispirati a Buddha: \"Piccolo Buddha\", 1993, di Bernardo Bertolucci e \"Tathagatha Buddha: The Life &amp; Times of Gautama Buddha\" (Hindi: \u092c\u0941\u0926\u094d\u0927), 2007 di Allani Sridhar.\nNel manga di \"Record of Ragnarok\", Buddha \u00e8 uno degli umani che combatte al torneo del Ragnarok."}
{"id": "17053", "revid": "4", "url": "https://it.wikipedia.org/wiki?curid=17053", "title": "Lorenzo il Magnifico", "text": ""}
{"id": "17055", "revid": "63716", "url": "https://it.wikipedia.org/wiki?curid=17055", "title": "Siddartha", "text": ""}
{"id": "17056", "revid": "63716", "url": "https://it.wikipedia.org/wiki?curid=17056", "title": "Gautama Siddhartha", "text": ""}
{"id": "17057", "revid": "124153450", "url": "https://it.wikipedia.org/wiki?curid=17057", "title": "Coppa del Mondo di rugby", "text": "La Coppa del Mondo di rugby () \u00e8 la massima competizione internazionale di rugby XV per squadre nazionali maschili, ed \u00e8 organizzata dal World Rugby.\nIstituita nel 1985, vide la sua prima edizione nel 1987 con la come vincitrice.\nDa allora la sua fase finale si svolge a cadenza quadriennale. Il vincitore del torneo si fregia del titolo di campione del mondo per il quadriennio successivo alla vittoria.\nSi sono tenute nove edizioni del torneo; campione in carica \u00e8 il , che ha vinto l'edizione pi\u00f9 recente, quella del 2019.\nGli \"Springboks\" sono, inoltre, la squadra pi\u00f9 titolata del torneo insieme alla , con tre vittorie ciascuna.\nSeguono (2) e (1).\nDal 1991 esiste anche una Coppa del Mondo femminile, sempre sotto la giurisdizione del WR.\nIl trofeo in palio \u00e8 la Coppa William Webb Ellis, intitolata all'allievo inglese della Rugby School a cui la leggenda attribuisce romanticamente, seppur con attestazioni scritte, la paternit\u00e0 della disciplina sportiva.\nStoria.\nI prodromi.\nFino alla fine degli anni ottanta, il calendario internazionale del rugby di alto livello era scandito principalmente dai tour, ovvero visite ufficiali di una nazionale in un altro paese. L'unico torneo a coinvolgere le nazionali pi\u00f9 forti del panorama rugbistico mondiale \u00e8 stato per oltre un secolo il Cinque Nazioni (\"Home Championship\" fino al 1910), che comunque vedeva la partecipazione solo delle maggiori cinque squadre europee. Esistevano altri tornei internazionali (come la Coppa FIRA), che, tuttavia, erano limitati ad una sola area geografica e, per di pi\u00f9, non vedevano prendervi parte le formazioni pi\u00f9 quotate.\nLe spinte a creare una Coppa del Mondo, il cui embrione gi\u00e0 circolava dalla fine degli anni sessanta, quando la RFU rifiut\u00f2 persino di prendere in considerazione proposte in tal senso, trovavano fondamentalmente motivazione nell'anticipare lo scivolamento della disciplina verso il professionismo, intuibile gi\u00e0 a fine anni settanta: nel 1977 una catena televisiva neozelandese aveva valutato l'ipotesi di produrre un campionato di rugby a 15 a pagamento e, nel 1979, in Sudafrica la federazione valut\u00f2 un'ipotesi simile.\nAd accelerare i tempi fu il progetto di David Lord, imprenditore australiano, che mise sotto contratto circa duecento giocatori in tutto il mondo, dei quali aveva ricevuto una dichiarazione d'intenti, al fine di creare una lega professionistica.\nTra i soggetti interessati all'acquisto di una tale produzione figuravano Kerry Packer, gi\u00e0 fautore di una lega professionistica di cricket e Rupert Murdoch, il quale vaticinava l'istituzione di un campionato del mondo fuori dall'orbita IRB, al quale avrebbero dovuto partecipare le squadre dell'allora Cinque Nazioni pi\u00f9 le due oceaniane assieme al sotto falso nome, per via del bando internazionale cui tale Paese era sottoposto per via della sua politica di \"apartheid\".\nSuccessivi eventi, quali lo stato di bancarotta di Lord e la sua inaffidabilit\u00e0, causarono la morte del suo progetto gi\u00e0 a fine 1983, ma la sua manovra fu sufficiente a convincere l'IRB che se non avesse organizzato in proprio una manifestazione mondiale qualcun altro, prima o poi, lo avrebbe fatto.\nL'organismo mondiale commission\u00f2 quindi alle federazioni neozelandese e australiana uno studio di fattibilit\u00e0 di una manifestazione, che trov\u00f2 l'appoggio di Albert Ferrasse, il presidente della federazione francese.\nTuttavia, i rappresentanti di e , fieri sostenitori del dilettantismo, opposero un fermo rifiuto, temendo \u2014 in retrospettiva, a ragione \u2014 che una competizione assimilabile ad un campionato del mondo avrebbe aperto la porta al professionismo.\n e si mostrarono invece possibilisti; determinante fu il parere favorevole del \"South African Rugby Board\", la federazione \"bianca\" all'epoca al governo del rugby in Sudafrica, che diede ai proponenti la maggioranza necessaria a far passare il progetto di Coppa del Mondo che cos\u00ec, il 21 marzo 1985, fu ufficialmente varato a Parigi: le tre federazioni del Sud si espressero favorevolmente con i loro due voti ciascuno di cui disponevano e lo stesso fece la Francia; l'opposto fecero Irlanda e Scozia con i loro rappresentanti.\nI rappresentanti di Galles e Inghilterra, altres\u00ec, si divisero sulla preferenza, esprimendo ciascuno un voto a favore ed un voto contro la mozione, che cos\u00ec, con dieci voti contro sei, fu approvata.\nUn grande successo della Francia fu riuscire ad ottenere la partecipazione delle federazioni FIRA, della quale Ferrasse era all'epoca presidente.\nMancando il tempo per organizzare tornei di qualificazione, si decise, \"una tantum\", di invitare le quattordici squadre da affiancare ai due Paesi organizzatori.\nFu deciso di convocare d'ufficio le squadre del Cinque Nazioni (, , , , ); per quanto riguarda il resto d'Europa, (in procinto di affiliarsi all'IRB) e , le due Nazionali pi\u00f9 quotate dopo le cinque citate; l' per l'America del Sud e e per quella del Nord. L'Africa, stante il bando internazionale del , fu rappresentata dallo , mentre l'Asia lo fu dal ; le altre due squadre oceaniane furono e . L'Unione Sovietica declin\u00f2 l'invito del Board.\nLa formula del torneo era molto semplice. Le sedici squadre furono divise in quattro gironi da quattro squadre; le prime due di ogni gruppo si sarebbero qualificate per la fase ad eliminazione diretta, composta da quarti di finale, semifinale e finale. Fu prevista anche la finale per il terzo posto. La manifestazione prese il via il 22 maggio 1987 e la prima partita vide i padroni di casa della Nuova Zelanda opposti all'Italia. In quella partita, vinta nettamente dagli \"All Blacks\", John Kirwan realizz\u00f2 una meta percorrendo oltre settanta metri e dribblando undici giocatori azzurri. L'edizione fu un grande successo di pubblico e proprio gli \"All Blacks\" vinsero la finale di Eden Park davanti a quasi 50'000 spettatori contro la Francia. Terzo il Galles, che vinse di misura sull'Australia nella finale di consolazione.\nAnni 1990.\nLa coppa del 1991 fu assegnata nominalmente alla Gran Bretagna; tuttavia, per una politica di accordo tra le federazioni, furono disputate partite anche in Irlanda ed in Francia. La formula del torneo rimase invariata, ma per la prima volta furono disputate le qualificazioni: ci\u00f2 consent\u00ec di aumentare il numero di squadre iscritte al torneo a trentatr\u00e9; dalle qualificazioni vennero esentate le squadre che avevano raggiunto i quarti di finale nella precedente edizione (in pratica, le prime due di ogni gruppo). Grande sorpresa della manifestazione fu la squadra delle Samoa Occidentali, che riusc\u00ec a superare la prima fase eliminando Galles ed Argentina, prima di arrendersi contro la Scozia. Nella prima semifinale del torneo si registra la prima, inaspettata, sconfitta della Nuova Zelanda (dopo dieci vittorie consecutive nel torneo) ad opera dei vicini di casa australiani. Proprio i \"Wallabies\" riusciranno a portarsi a casa la loro prima coppa, vincendo contro i padroni di casa inglesi in finale per 12-6 a Twickenham.\nIl Sudafrica fu riammesso al rugby internazionale nel 1992 e per festeggiare la fine del regime razzista alla federazione sudafricana venne assegnato il torneo del 1995 senza che ci fossero altre candidate. Il numero di squadre iscritte aument\u00f2 ancora a cinquantadue e questa edizione verr\u00e0 probabilmente ricordata per due eventi: il primo \u00e8 l'emergere di Jonah Lomu come stella del rugby. Il neozelandese infatti stupir\u00e0 il mondo con la sua eccezionale velocit\u00e0 e potenza fisica, vincendo la classifica dei marcatori di mete con sette realizzazioni in sei partite (a pari merito con Marc Ellis). Il secondo \u00e8 la consegna finale del trofeo; in uno dei momenti pi\u00f9 emozionanti nella storia dello sport, il presidente Nelson Mandela, indossando una maglia degli Springboks ed un abbinato cappellino da baseball, consegn\u00f2 il trofeo nelle mani del capitano della squadra, l'Afrikaner Fran\u00e7ois Pienaar. Questo gesto venne visto come un segno della riconciliazione tra le due comunit\u00e0, bianca e nera, del Sudafrica. Ai fini statistici si segnala che proprio la finale \u00e8 stata anche la prima partita della storia della coppa del mondo a richiedere la disputa dei tempi supplementari.\nL'edizione del 1999 fu assegnata al Galles; tuttavia, data la scarsit\u00e0 di impianti del piccolo paese britannico, la Welsh Rugby Union disloc\u00f2 alcune partite in Inghilterra, Irlanda, Scozia e perfino Francia. La formula del torneo venne in piccola parte mutata per via dell'ampliamento a venti squadre, ma sempre in gruppi da quattro. Aument\u00f2 anche il numero di squadre iscritte alle qualificazioni (sessantacinque). Jonah Lomu si conferm\u00f2 la \"superstar\" del rugby mondiale, stabilendo due record: realizz\u00f2 otto mete in una sola edizione (vincendo la classifica dei migliori marcatori di mete per la seconda volta consecutiva) ed arriv\u00f2 a quindici mete totali nella storia della coppa, ma, nonostante la sua presenza, i neozelandesi vennero sorprendentemente fermati in semifinale dalla Francia e si dovranno accontentare del quarto posto, avendo perso anche la finale di consolazione con il Sudafrica. \nLa vittoria finale and\u00f2 agli australiani, che in finale sconfissero i francesi; con questa vittoria la squadra australiana fu la prima a vincere due volte il trofeo e cinque giocatori (Crowley, Eales, Horan, Kearns e Little) divennero i primi ad aver vinto due volte la coppa.\nAnni 2000.\nLa Coppa del Mondo 2003 fu assegnata congiuntamente all'Australia ed alla Nuova Zelanda; tuttavia, quest'ultimo paese fu estromesso dall'organizzazione a causa di dissapori tra la NZRUF e l'IRB legati sostanzialmente a questioni economiche sulla ripartizione degli introiti. Altro motivo di disaccordo fu la decisione della NZRFU di non sospendere il campionato nazionale per la durata della coppa, come invece era stato richiesto dall'IRB. Le squadre restarono sempre venti, ma suddivise in quattro gruppi da cinque, con le prime due qualificate ai quarti. Questa edizione della coppa vide per la prima (e tuttora unica) volta la vittoria di una squadra europea e dell'emisfero nord, ovvero l'Inghilterra. La finale del torneo vide il XV della Rosa contrapposto ai padroni di casa e campioni in carica dell'Australia ed \u00e8 ricordata per essere stata decisa a 21 secondi dalla fine dei tempi supplementari da un drop goal di Jonny Wilkinson. Lo stesso Wilkinson, in quella edizione del torneo, mise a segno otto drop, superando il precedente record di Jannie de Beer (sei drop nel 1999).\nLa coppa del mondo del 2007 si disput\u00f2 in Francia (con partite anche in Galles e Scozia) e la vittoria finale and\u00f2 alla selezione sudafricana, che divenne la seconda squadra ad aver vinto due volte la coppa (e Os du Randt divenne il sesto giocatore a riuscire nell'impresa dopo i cinque australiani del 1999). In questo torneo il sudafricano Bryan Habana eguagli\u00f2 il record di otto mete di Lomu. Grande sorpresa del torneo fu la nazionale argentina, che sconfisse i francesi nell'incontro di apertura ed arriv\u00f2 alle semifinali (prima squadra esterna al Sei Nazioni o al Tri Nations a riuscire nell'impresa), chiudendo poi al terzo posto, battendo nuovamente i padroni di casa nella finale di consolazione. La performance della squadra allenata da Marcelo Loffreda e guidata dalla stella Felipe Contepomi sar\u00e0 determinante per convincere l'IRB ad ammettere i \"Pumas\" nel Tri Nations, con effetto a partire dal 2012. Il torneo del 2007 \u00e8 quello con la pi\u00f9 alta affluenza di pubblico negli stadi (una media di 47'367 spettatori per partita) e con il pi\u00f9 alto numero di squadre iscritte alle qualificazioni (91), anche se, tra ammesse di diritto e vincitrici di eliminatorie e continentali, vi furono tutte le squadre del 2003 tranne il Portogallo, che conquist\u00f2 la sua prima presenza al mondiale ovale, battendo l'Uruguay.\nAnni 2010.\nL'edizione del 2011 fu disputata in Nuova Zelanda, nonostante la candidatura del Giappone fosse stata valutata come la migliore nelle prime fasi del processo di assegnazione. Per una singolare coincidenza, le ultime due partite (la finale per il bronzo e la finalissima) furono le medesime della precedente edizione neozelandese del torneo (la prima, nel 1987). Come ventiquattro anni prima, gli \"All Blacks\" si aggiudicarono il titolo sconfiggendo i francesi (stavolta di misura per 8-7) mentre stavolta ad aggiudicarsi il bronzo furono gli australiani sui gallesi. I neozelandesi diventarono, pertanto, la terza squadra a vincere due volte il torneo e la prima a vincere due volte in casa. Per i francesi invece il poco invidiabile record negativo di aver perso la terza finale su tre disputate.\nLa coppa del 2015 si disput\u00f2 in Inghilterra (con alcune partite in Galles); la candidatura inglese riusc\u00ec a prevalere su quelle sudafricana ed italiana. Per la prima volta nella storia il numero di squadre iscritte alle qualificazioni vide una diminuzione, passando dalle novantuno delle precedenti due edizioni ad ottantaquattro; inoltre, per una curiosa coincidenza, le qualificate al torneo furono le stesse del 2003. In questo torneo la Nuova Zelanda divenne la prima squadra al mondo a vincere la sua terza coppa, nonch\u00e9 la seconda consecutiva, battendo gli australiani; entrambe le squadre divennero, inoltre, le prime ad aver disputato quattro volte la finale. In questa occasione ben tredici giocatori (tra cui il capitano Richie McCaw, Dan Carter e Ma'a Nonu) raggiunsero il record di due mondiali vinti. In questo torneo Bryan Habana eguagli\u00f2 il record di quindici mete in coppa del mondo di Lomu e Julian Savea divent\u00f2 il terzo uomo a marcare otto mete in una singola edizione del torneo (come gli stessi Lomu nel 1999 e Habana nel 2007).\nIl torneo del 2019 fu organizzato dal Giappone: per la prima volta la coppa quindi usc\u00ec dai confini tradizionali del mondo del rugby, disputandosi il torneo in territorio asiatico. Il numero di squadre iscritte alle qualificazioni vide un aumento significativo rispetto all'edizione precedente, passando a novantatr\u00e9. La fase a gironi della competizione fu segnata dal tifone Hagibis, un uragano di categoria 5, che abbatt\u00e9 sulle coste del Giappone nel fine settimana tra l'11 ed il 13 ottobre, causando la cancellazione di tre partite, finite 0-0 a tavolino. Il torneo si concluse con la vittoria del Sudafrica in finale ai danni dell'Inghilterra (come nel 2007) allenata da Eddie Jones, con il punteggio di 32-12. Nella finale per il bronzo la Nuova Zelanda si impose sul Galles. Con la vittoria del torneo, il Sudafrica si aggiudic\u00f2 la Coppa del Mondo per la terza volta (dopo le edizioni del 1995 e del 2007), eguagliando il record stabilito quattro anni prima dai neozelandesi. Fu, inoltre, la prima volta nella storia della Coppa del Mondo che la squadra vincitrice riusc\u00ec a conquistare il torneo pur perdendo una partita durante la fase a gironi (Sudafrica-Nuova Zelanda 13-23). Per la prima volta nella storia della squadra sudafricana, inoltre, la Coppa del Mondo venne alzata da un capitano di colore, Siya Kolisi.\nAnni 2020.\nIl nome del paese organizzatore dell'edizione 2023 fu annunciato il 15 novembre 2017, con la vittoria della candidatura francese su quelle di Irlanda e Sudafrica, mentre l'Italia aveva in precedenza ritirato la sua candidatura. World Rugby sta valutando un ampliamento del torneo a partire dall'edizione del '23.\nQualificazioni.\nNella prima edizione, nove paesi furono invitati a partecipare alla competizione dall'IRB in aggiunta ai sette membri allora effettivi del Board, gi\u00e0 qualificati di diritto (il Sud Africa fu escluso per l'Apartheid). Dall'edizione 1991 alcune squadre devono sostenere i turni di qualificazione, le cui regole cambiano ad ogni edizione ed a seconda del continente. Solitamente, le squadre che raggiungevano i quarti di finale erano qualificate automaticamente all'edizione successiva del trofeo, tranne nel 1999, quando solo le semifinaliste ed il Galles padrone di casa ebbero tale privilegio. Inoltre, durante le qualificazioni, le squadre pi\u00f9 forti entrano in gioco solo negli ultimi turni.\nNel 2003 e nel 2007 le squadre che avevano raggiunto i quarti di finale all'edizione precedente erano automaticamente qualificate, mentre i rimanenti dodici posti furono suddivisi tra i vari continenti in queste proporzioni:\nI rimanenti due posti furono assegnati da spareggi di ripescaggio tra le prime escluse dei vari continenti.\nPer il 2011, l'IRB ha apportato alcune modifiche alle qualificazioni. Le prime tre classificate di ciascun girone della prima fase dell'edizione precedente sono qualificate di diritto, mentre i rimanenti otto posti sono assegnati dopo tornei di qualificazione continentali, con le seguenti proporzioni (tra parentesi le squadre qualificate):\nIl posto rimanente \u00e8 stato assegnato tramite play-off alla Romania.\nAnche per l'edizione 2015 l'IRB ha mantenuto le stesse proporzioni continentali, con l'Uruguay che ha conquistato il posto col play-off.\nPer il 2019, invece, a causa della mancata qualificazione anticipata di Figi, Samoa e Tonga, il World Rugby ha riorganizzato parzialmente le qualificazioni:\nDue posti sono invece assegnati coi play-off: il primo \u00e8 andato a Samoa, il secondo in un girone all'italiana a quattro, vinto dal Canada. La Russia ha beneficiato della squalifica di Romania e Spagna, che avevano schierato giocatori irregolarmente naturalizzati.\nInno.\nL'inno ufficiale della competizione \u00e8, dal 1991, il brano \"World in Union\", scritto da Charlie Skarbek, la cui musica \u00e8 tratta dal quarto movimento de \"I pianeti\" di Holst."}
{"id": "17060", "revid": "1652635", "url": "https://it.wikipedia.org/wiki?curid=17060", "title": "Hulk", "text": "Hulk, alter ego di Robert Bruce Banner, \u00e8 un personaggio immaginario dei fumetti creato nel 1962 da Stan Lee e Jack Kirby e pubblicato negli Stati Uniti dalla Marvel Comics. La sua prima apparizione \u00e8 in The Incredible Hulk (vol. 1) n. 1 del maggio 1962. Nelle sue apparizioni a fumetti, il personaggio \u00e8 sia Hulk, un umanoide dalla pelle verde, massiccio e muscoloso che possiede un vasto grado di forza fisica, sia il suo alter ego Dr. Robert Bruce Banner, un fisicamente debole, socialmente ed emotivamente riservato scienziato. I due esistono come personalit\u00e0 dissociative indipendenti e si risentono a vicenda.\nIn seguito alla sua esposizione accidentale ai raggi gamma salvando la vita di Rick Jones durante la detonazione di una bomba sperimentale, Banner viene trasformato fisicamente in Hulk quando sottoposto a stress emotivo, contro la sua volont\u00e0, portando spesso a furie distruttive e conflitti che complicano la vita civile di Banner. Il livello di forza di Hulk \u00e8 normalmente espresso come proporzionato al suo livello di rabbia. Comunemente raffigurato come un selvaggio furioso, Hulk \u00e8 stato rappresentato con altre personalit\u00e0 basate sulla psiche fratturata di Banner, da una forza distruttiva e senza cervello, a un brillante guerriero o a uno scienziato geniale a pieno titolo. Nonostante il desiderio di solitudine di Hulk e Banner, il personaggio ha un grande cast di supporto. Questo include l'amante di Banner, Betty Ross, il suo migliore amico Rick Jones, sua cugina She-Hulk e il terapeuta Doc Samson. Inoltre, l'alter ego di Hulk ha molti personaggi chiave di supporto come i suoi co-fondatori della squadra di supereroi Vendicatori. Tuttavia, il suo potere incontrollabile lo ha portato in conflitto con i suoi compagni eroi e altri. Nonostante ci\u00f2, fa del suo meglio per fare ci\u00f2 che \u00e8 giusto mentre combatte i cattivi come Leader, Abomination, l'Uomo Assorbente e altri ancora.\nUno dei personaggi pi\u00f9 iconici della cultura popolare, \u00e8 apparso su una variet\u00e0 di prodotti, come vestiti e oggetti da collezione, ha ispirato strutture del mondo reale (come le attrazioni del parco a tema) ed \u00e8 stato citato in un certo numero di media. Banner e Hulk sono stati adattati in incarnazioni live-action, animate e di videogiochi.\nIl sito web IGN ha inserito Hulk alla nona posizione nella classifica dei cento maggiori eroi della storia dei fumetti dopo Wally West e prima di Daredevil. Nel 2008 la rivista Wizard classific\u00f2 Hulk come settimo miglior personaggio Marvel Comics mentre Empire lo posizion\u00f2 come il quattordicesimo miglior personaggio dei fumetti in generale e il quinto dei personaggi Marvel. Il personaggio \u00e8 fra i pi\u00f9 noti dell'universo Marvel e ha avuto trasposizioni televisive e cinematografiche: \u00e8 stato protagonista di serie televisive, di film per la televisione, di serie a cartoni animati, di lungometraggi e di videogiochi.\nGenesi del personaggio.\nStan Lee e Jack Kirby nel 1962, mentre negli Stati Uniti si era in piena fobia per gli attacchi nucleari, idearono una nuova serie nella quale il protagonista, il dottor Bruce Banner, viene coinvolto in un incidente durante l'esperimento di un nuovo ordigno atomico e subisce una trasformazione genetica che lo trasforma in un essere enorme dalla forza ingestibile se sottoposto a stress o rabbia. Hulk rappresentava nell'idea di Stan Lee tutto ci\u00f2 che di pi\u00f9 nascosto e intimo un uomo tiene celato dentro e che improvvisamente esplode con tutta la sua violenza cogliendo impreparati coloro che gli stanno intorno. Il suo autore si disse ispirato dalla combinazione de Lo strano caso del Dr. Jekyll e di Mr. Hyde e di Solomon Grundy della DC Comics per la creazione di Hulk infatti quando nel 1962 il personaggio esord\u00ec sulle pagine della collana The Incredible Hulk la sua pelle era grigia come quella del mostro Solomon Grundy e la trasformazione avveniva solo di notte come nello strano caso del dottor Jekyll e del signor Hyde. In questa prima serie il personaggio era inizialmente grigio ma - per problemi tipografici - divenne verde. A proposito, Stan Lee, autore del personaggio, ricorda che \u00ab\"In un primo momento avevo deciso di farlo grigio, visto che, per quanto ne sapessi, oltre ad un farabutto come Solomon Grundy, nessuno aveva mai creato un supereroe dalla pelle grigia\". \"Quando venne pubblicato il primo episodio, il tipografo ebbe qualche problema con il grigio. Cos\u00ec andai a parlare con la squadra tecnica e loro mi dissero\": \"Beh, sarebbe pi\u00f9 facile trovare un altro colore, non preoccuparti, cambiagli il colore poi vedremo\"\", insomma dovevo scegliere un altro colore. Fu solo allora che mi resi conto che non esisteva ancora un eroe con la pelle verde. Cos\u00ec dissi\": \"Okay, facciamolo verde\". \"Fu un vero caso.\"\u00bb.\nStoria editoriale.\nIl personaggio esord\u00ec nel 1962 nella collana \"The Incredible Hulk\" (vol. 1) che chiuse dopo solo sei numeri a causa delle scarse vendite ma nonostante ci\u00f2, nel 1964, si decise di riproporlo nella collana antologica \"Tales to Astonish\" (vol. 1) dove venne pubblicato fino 1968 (dal n. 60 al n. 101) quando dal n. 102 la testata cambi\u00f2 in \"The Incredible Hulk\" e cos\u00ec continu\u00f2 fino al n. 474 del marzo 1999 quando la Marvel decise di rilanciare alcune delle sue testate; il mese successivo esord\u00ec quindi la nuova serie, \"Hulk\" (vol. 1), che dal n. 12 divenne \"The Incredible Hulk\" e venne edita fino al n. 111 per poi continuare nel 2007 come \"The Incredible Ercules\" dal n. 112; da marzo 2008 le storie del personaggio continuarono nella nuova serie \"Hulk\" (vol. 2) edita per 12 numeri e da settembre 2009 ripreso su \"The Incredible Hulk\" (vol. 1) che ripart\u00ec dal n. 600 perch\u00e9 vennero considerati nella numerazione anche i numeri delle serie precedenti mentre \"Hulk\" (vol. 2) dal n. 13 venne dedicata al personaggio di Red Hulk ed edita fino al n. 57 del 2012; \"The Incredible Hulk\" (vol. 1) continu\u00f2 invece fino al n. 611 e a novembre 2010 la testata divenne \"Incredible Hulks\" (vol. 1) fino al n. 635 quando a ottobre 2011 chiuse e venne sostituita dalla nuova serie \"The Incredible Hulk\" (vol. 3) edita fino a dicembre 2012 per 15 numeri. Successivamente, all'interno dell'iniziativa di rilancio editoriale Marvel NOW!, a gennaio 2013 esord\u00ec la serie \"Indestructible Hulk\" (vol. 1) pubblicata fino a maggio 2014 per 20 numeri. Segu\u00ec quindi la serie \"Hulk\" (vol. 3) pubblicata dal 2014 al 2015 per 16 numeri. All'interno poi della nuova iniziativa editoriale All New All Different Marvel che rilanci\u00f2 nuovamente tutte le testate della Marvel, a febbraio 2016 esord\u00ec la nuova serie \"Totally Awesome Hulk\" (vol. 1) con una nuova incarnazione del personaggio, Amadeus Cho, a lungo comprimario fisso del primo Hulk; la serie venne pubblicata fino al 2017 per 23 numeri quando venne ripresa \"The Incredible Hulk\" (vol. 1) che ripart\u00ec dal n. 709 e venne edita fino al n. 717 del luglio 2018 sostituita il mese successivo dalla nuova testata \"The Immortal Hulk\" (vol. 1) con una serie di storie scritta da Al Ewing e disegnata da Joe Bennett nella quale Bruce Banner ritorna a essere Hulk.\nNel 2017, dopo gli eventi narrati nella saga \"Civil War 2\", la testata \"Hulk\" (vol. 3) \u00e8 stata dedicata invece a She-Hulk.\nOltre alla serie regolare il personaggio \u00e8 stato protagonista dagli anni novanta di numerose mini-serie e di numeri unici.\nEdizione italiana.\nIn Italia il personaggio fece la sua prima apparizione nella serie \"Il Mitico Thor\" edita dall'Editoriale Corno (n. 5 del giugno 1971) nel quale venne pubblicato il primo numero della serie del 1962. Successivamente gli altri cinque numeri della prima serie vennero pubblicati nel 1972 nella collana \"L'Uomo Ragno\" (dal n. 57 fino al n. 66) dove vennero pubblicate anche le storie del personaggio apparse nella collana \"Tales To Astonish\" cos\u00ec come quelle della seconda serie per poi passare l'anno successivo sulla collana dedicata \"\"Hulk &amp; Difensori\" esordita nel marzo 1975 e sulla quale continu\u00f2 fino alla chiusura della testata con il n. 44 nel novembre 1976. Successivamente la pubblicazione continu\u00f2 nuovamente sulla collana dell'Uomo Ragno (dal n. 186 del luglio 1977 e fino al n. 282 del febbraio 1981) per poi passare sulla nuova collana \"Il Settimanale dell'Uomo Ragno\"\" dal marzo al luglio 1981 quando il fallimento dell'editoriale Corno pose fine alla pubblicazione delle serie Marvel in Italia per alcuni anni.\nA seguito del successo della serie televisiva nel 1980 l'editoriale Corno pubblic\u00f2 un nuovo mensile \u201c\"L\u2019incredibile Hulk\"\u201d in formato gigante con storie inedite tratte dal telefilm e ristampe di episodi classici.\nLa pubblicazione in Italia riprese dopo alcuni tentativi effimeri grazie alla Star Comics nel 1989 che riprese la serie da dove si era interrotta nel 1981 pubblicando il personaggio sulla testata dedicata ai Fantastici Quattro fino all'aprile 1994 quando, con il passaggio dei diritti alla Marvel Italia, debutt\u00f2 una nuova serie dedicata al personaggio dal titolo di \"Devil &amp; Hulk\" che riprendeva le storie del personaggio da dove si erano interrotte sulle pagine dei Fantastici Quattro della Star Comics. La collana venne pubblicata per 178 numeri fino al 2011 quando venne divisa in due serie distinte delle quali quella dedicata a Hulk ne ha continuato la numerazione per altri nove numeri terminando le pubblicazioni nel giugno 2012 con il n. 186 nel quale venne pubblicato il n. 635 della serie americana del personaggio che pose fine alla collana per lasciare il posto alla nuova serie \"\"Hulk e i Difensori\" che ha esordito nel luglio 2012 e ha chiuso nel maggio 2016 dopo 43 numeri nella quale sono state pubblicate le serie \"Indestructible Hulk\" e \"Hulk\"\" (All New Marvel Now!)\". In seguito Panini pubblica la testata \"\"Il Fichissimo Hulk\", che contiene la serie \"Totally Awesome Hulk\"\"\nBiografia del personaggio.\nIl biochimico e fisico nucleare Bruce Banner lavora a un progetto dell'esercito statunitense che fa capo al generale Thaddeus Ross volto a realizzare un ordigno atomico in un laboratorio nel deserto del Nuovo Messico. Durante uno dei suoi esperimenti, un ragazzo di nome Rick Jones si introduce per scommessa nel reattore del laboratorio, costringendo Banner a intervenire per salvarlo e finendo investito al posto di Rick dai raggi gamma prodotti dall'esplosione. Banner sembra esserne uscito illeso, ma appena ripresi i sensi si trasforma in un mostruoso essere dalla pelle grigia, una mente infantile e una immane forza distruttiva che scatena immediatamente per poi tornare a essere un normale essere umano una volta calmato, ma ignaro di quello che il suo alter ego ha compiuto. Con il tempo la pelle del mostro diviene verde e le trasformazioni sono sempre pi\u00f9 legate al livello di stress.\nBruce Banner ha avuto un'infanzia infelice in cui il padre alcolista ha ucciso la madre, ma l'amore della moglie Betty (figlia del generale Ross, suo nemico quando \u00e8 nei panni di Hulk) era in grado di renderlo calmo, tanto che per un certo periodo della sua vita fu in grado di mantenere l'aspetto di Hulk e la mente di Bruce. Ma la morte della moglie per mano di Abominio rompe questo equilibrio, facendogli perdere qualsiasi controllo a ogni nuova trasformazione e costringendolo a vivere inseguito delle autorit\u00e0 a seguito delle distruzioni causate.\nBruce quindi si ritrova a vagabondare per gli Stati Uniti cercando di stare lontano dai guai, ma quando per qualche motivo si arrabbia diventa verde e spacca tutto per poi uscire di scena e alla fine ritrovarsi seminudo e svenuto da un'altra parte.\nIncarnazioni.\nOltre alla versione classica di Hulk, nota come Hulk Verde o selvaggio, ci sono state altre diverse incarnazioni che rappresentano altrettanti sviluppi della personalit\u00e0 frammentata e schizofrenica di Bruce Banner. Si ricordano Joe Fixit o l'Hulk intelligente o grigio, Mechano, War, il Maestro e lo Sfregio Verde.\nHulk Verde (Hulk Selvaggio).\n\u00c8 la prima incarnazione e quella principale, famosa e riconoscibile per i celebri slogan urlati dal personaggio, come \u00abHulk Spacca!\u00bb e \u00abHulk \u00e8 il pi\u00f9 forte che c'\u00e8\u00bb. Ha una mente infantile, un vocabolario limitato e in genere si riferisce a s\u00e9 stesso in terza persona ripetendo di \u00abvoler essere lasciato in pace\u00bb. Rappresenta il bambino che \u00e8 in Banner, che spesso si \u00e8 sentito incapace di difendere se stesso e la madre dalla follia del padre. Se si escludono le incarnazioni potenziate (War Hulk e lo Sfregio Verde) questa \u00e8 l'incarnazione fisicamente pi\u00f9 potente, avendo in passato sconfitto una minaccia universale del calibro del Galaxy Master.\nHulk Grigio (Joe Fixit).\nNella saga dell'Hulk grigio si scopre che in realt\u00e0 Bruce ha diverse personalit\u00e0: l'Hulk verde corrisponde all'ES freudiano e l'Hulk grigio al super Io; ogni qual volta Bruce si ritrova sotto stress le sue personalit\u00e0 entrano in conflitto. L'alter ego Hulk grigio riesce a prendere il sopravvento e con il nome di Joe Fixit vive e lavora a Las Vegas. Grazie all'intervento dello psicologo Leonard Samson queste diverse personalit\u00e0 si fondono in una sola e Bruce si trasforma in un Hulk pi\u00f9 grande ma con l'intelligenza di Banner e il cinismo di Joe Fixit.\nSfregio Verde (Green Scar / Gravage Hulk).\nQuest'incarnazione \u00e8 verde e ha caratteristiche prese da entrambe le precedenti versioni: la forza e la resistenza sono aumentate dalla rabbia come l'Hulk selvaggio, intelligenza e astuzia sono quelle dell'Hulk grigio, ma diversamente dai precedenti Sfregio Verde non torna a essere Bruce Banner quando ha sbollito la rabbia. \u00c8 un genio della tattica in battaglia oltre che esperto nella lotta e nell'uso di armi bianche. A suo tempo questa versione del personaggio era la pi\u00f9 potente mai esistita, in quanto rappresentava l'Hulk pi\u00f9 furioso di sempre (\u00ab\"Never been angrier, never been stronger\"\u00bb \u00e8 lo slogan di World War Hulk). Lo Sfregio Verde \u00e8 riuscito anche a sconfiggere Sentry alla fine di World War Hulk. Greg Pak, l'autore delle saghe Planet Hulk e World War Hulk, in un'intervista ha spiegato che all'inizio di Planet Hulk la personalit\u00e0 dominante era quella del cosiddetto Gravage Hulk, che unisce il carattere dell'Hulk grigio alla forza dell'Hulk verde (il termine Gravage \u00e8 la contrazione di savage e grey, selvaggio e grigio). In seguito le esperienze sul pianeta Sakaar lo hanno portato a evolversi nello Sfregio Verde e successivamente con il Distruttore di Mondi nel finale di World War Hulk. Pak sottolinea che lo Sfregio Verde \u00e8 il Gravage Hulk, mentre il Distruttore di Mondi \u00e8 una incarnazione a s\u00e9 stante che rappresenta Hulk al suo pi\u00f9 alto livello di potere. Nonostante questo enorme potere Hulk non lo ha mai usato al suo massimo.\nWar Hulk.\nIdeato da Peter David \u00e8 una versione del personaggio potenziata da Apocalisse con la tecnologia celestiale nella quale ai poteri classici di Hulk aggiunge un'armatura. Trattasi poi dell'Hulk post-Onslaught divenuto un nexus tra due realt\u00e0 ben distinte dell'universo Marvel e del microverso creato da Franklin Richards dalle quali Hulk poteva attingere energia senza limiti. War Hulk \u00e8 l'unico personaggio Marvel, insieme a Thor, che sia riuscito a fermare il Fenomeno. Le sue apparizioni sono soltanto due nelle quali affronta e sconfigge rispettivamente il Fenomeno e l'Uomo Assorbente. La sua spada viene definita capace di decapitare Fenomeno.\nL'Hulk \"Professore\" (Merged Hulk).\nAltra storica incarnazione creata da Peter David che possiede la forza dell'Hulk Selvaggio, l'abilit\u00e0 dell'Hulk grigio e l'intelligenza di Bruce Banner senza le sue paure e insicurezze. Questa incarnazione nasce grazie a Doc Samson che mescola le sue tre personalit\u00e0 in un'unica versione idealizzata di Hulk. L'Hulk Professore \u00e8 un abile stratega e leader e dotato di un meccanismo di autodifesa psichico che evitava che l'Hulk Selvaggio che era in lui prendesse il sopravvento e che consisteva nella ritrasformazione in Banner durante i momenti di grande stress o rabbia.\nL'Hulk Professore appare nel film \"\" ma, invece di essere una sua rappresentazione fedele, \u00e8 solo Banner nel corpo di Hulk che mantiene la sua coscienza e la sua intelligenza.\nMaestro.\n\u00c8 l'Hulk della miniserie Futuro Imperfetto di Peter David che narra di un futuro possibile dove Hulk \u00e8 l'unico super-umano sopravvissuto al conflitto mondiale e regna incontrastato sul mondo come un dispotico tiranno. I Marvel Handbook riferiscono che, avendo egli assorbito per centinaia d'anni radiazioni gamma, la sua forza \u00e8 doppia rispetto a quella della sua controparte classica cos\u00ec come la sua follia. Il Maestro riesce a spezzare il collo dell'Hulk Professore richiamato dal passato proprio per fermare questa sua controparte malvagia. Hulk per\u00f2 si ristabilir\u00e0 riuscendo a sconfiggerlo ma il Maestro torner\u00e0 in vita per creare nuovi problemi a Bruce Banner e far\u00e0 presente a quest'ultimo che \"Hulk\" \u00e8 davvero immortale e che, in un modo o nell'altro, ritorner\u00e0 sempre dalla morte.\nQuest'incarnazione, proveniente sempre dal futuro, appare in un episodio della serie animata del 2013.\nHulk privo di mente (Mindless Hulk).\n\u00c8 l'Hulk predominante quando l'influenza del subconscio di Bruce Banner viene completamente rimossa. Il risultato \u00e8 un mostro irrazionale che con l'unico scopo di sopravvivere distrugge tutto quel che incontra. Quest'Hulk \u00e8 riuscito a distruggere la parte fisica di Onslaught. Le altre storie che ospitano questa incarnazione sono in parte inedite in lingua italiana (Incredible Hulk nn. 299-307, Hulk Annual n. 13). Questa incarnazione appare brevemente in un episodio della serie televisiva Avengers Assemble.\nHulk privato fisicamente di Banner.\n\u00c8 l'Hulk separato fisicamente da Banner grazie all'intervento del bagno nutritivo di Doc Samson. Questa versione non parla e si esprime soltanto tramite grugniti rabbiosi. Questa incarnazione compare: nella serie televisiva del '96, nel film \"Hulk vs. Thor\" e nella collana di fumetti \"Hulk &amp; i Difensori\".\nHulk Gigante (Pappy Banner).\nNel futuro alternativo in cui tutti i criminali si sono alleati e hanno sterminato quasi tutti gli eroi le radiazioni hanno fatto impazzire Bruce Banner facendolo diventare malvagio e sadico. Dopo essersi accoppiato con She-Hulk ha avuto figli e nipoti con cui si \u00e8 spartito la California. In questa versione Bruce ha imparato ad adattare i suoi poteri in modo da avere una forza e agilit\u00e0 paragonabili a quando \u00e8 trasformato mentre quando si trasforma in Hulk diventa un mostro alto 5 metri.\nHulk Diavolo (Devil Hulk).\nQuesta versione di Hulk \u00e8 apparsa unicamente in una storia pubblicata durante la gestione della serie regolare da parte di Paul Jenkins. La storia mette a confronto Bruce Banner in viaggio nel suo subconscio con le varie incarnazioni di Hulk. Rinchiuso in una cella si trova l'Hulk Diavolo che rappresenta il lato oscuro. Cos\u00ec come ogni manifestazione di Hulk rappresenta fisicamente una parte della psiche di Banner, l'Hulk Diavolo ne incarna la malvagit\u00e0 potenziale insita nel profondo del suo subconscio. L'Hulk Diavolo compare in un episodio della serie televisiva a cartone animati del 1996 e della serie a cartone animati del 2013 (bench\u00e9 sia ribattezzato Hulk Oscuro).\nWorthy Hulk.\nHulk assume questa forma in Brasile durante gli eventi della saga Fear Itself mentre si trova con Red She-Hulk per riposarsi. Qui viene in contatto con un Martello del Serpente che conteneva una entit\u00e0 demoniaca divenendo il pi\u00f9 potente tra gli avatar del terrore noti come i Valorosi. Questa versione conserva tutte le abilit\u00e0 dell'Hulk classico ma perde la capacit\u00e0 di controllarsi a causa della possessione demoniaca. Il suo aspetto \u00e8 simile a quello di Hulk classico ma non ha i capelli e indossa un'armatura.\n\u00dcberHulk.\nIncarnazione che appare per pochi istanti nella serie \"Indistruttibile Hulk\". Non \u00e8 propriamente una trasformazione di Bruce Banner ma pi\u00f9 che altro dello stesso Hulk. In missione per lo S.H.I.E.L.D., Bruce si ritrova a saltare da un'era ad un'altra fino a ritrovarsi al momento in cui la bomba a raggi gamma esplode. Trasformato in Hulk e quindi privo delle sue facolt\u00e0 salva erroneamente s\u00e9 stesso del passato assorbendo lui le radiazioni e diventando cos\u00ec un \"Hulk al quadrato\". Questa versione \u00e8 relativamente molto pi\u00f9 grande del classico Hulk sia in altezza che in muscolatura con capelli pi\u00f9 lunghi. Estremamente potente \u00dcberHulk riesce a demolire una macchina con un solo urlo mentre con il semplice gesto di una mano crea un'onda d'urto tale da spazzare via un furgone. Si scoprir\u00e0 che questa versione non \u00e8 casuale ma appartiene a un piano del viaggiatore nel tempo Zarrko che vuole usare questo nuovo Hulk per distruggere la prigione in cui \u00e8 rinchiuso per poter scappare. In un gesto di coraggio Bruce Banner riesce per\u00f2 a sventare questo suo piano riportando la realt\u00e0 alla normalit\u00e0 e facendo sparire per sempre questa versione di Hulk.\nPoteri e abilit\u00e0.\nBruce Banner \u00e8 considerato una delle pi\u00f9 grandi menti scientifiche della Terra, in possesso di una mente cos\u00ec brillante che non pu\u00f2 essere misurata su nessun test di intelligenza conosciuto\". Norman Osborn stima che egli sia la quarta persona pi\u00f9 intelligente della Terra. Quindi \u00e8 capace di straordinarie prodezze d'intelletto, come elaborare e riconfigurare un sistema informatico avanzato e particolarmente sofisticato (destinato ad essere usato per governare il mondo) in una manciata di secondi. In effetti, Banner riusc\u00ec persino a infettare un sistema informatico con un virus che nemmeno Tony Stark, impiegando le sue abilit\u00e0, era in grado di contrastare. Banner ha competenze in biologia, chimica, ingegneria, medicina, fisiologia e fisica nucleare. Usando la sua conoscenza, pu\u00f2 creare e controllare tecnologie incredibilmente avanzate, compresa una personale chiamata \"Bannertech\", che \u00e8 alla pari con lo sviluppo tecnologico di Tony Stark o Victor Von Doom; alcune di queste tecnologie includono un campo di forza che pu\u00f2 proteggerlo dagli attacchi di entit\u00e0 del livello di Hulk e un teletrasporto. Tony Stark ha descritto Banner come il pi\u00f9 brillante scienziato nucleare del pianeta. Oltre alla sua lingua madre, l'inglese, Banner ha imparato il russo ottenendo il suo dottorato di ricerca. Parla fluentemente anche il tedesco bavarese.\nA causa di un fattore genetico sconosciuto, dopo esser stato investito dalle particelle altamente radioattive sprigionate dalla detonazione della Bomba Gamma da lui stesso creata, Banner ha acquisito la capacit\u00e0 di trasformarsi in Hulk. Inizialmente, la trasformazione avveniva automaticamente al tramonto e durava fino all'alba, ma, successivamente, qualcosa nel suo organismo \u00e8 cambiato e ora la metamorfosi viene innescata dall'adrenalina di Bruce, indipendentemente dall'orario: quando egli viene sopraffatto da rabbia, stress o paura, o qualora attaccato, ferito o persino sedato, l'ormone d\u00e0 il via al cambiamento, la cui durata pu\u00f2 variare da pochi secondi a circa cinque minuti, a seconda dell'intensit\u00e0 della scarica di adrenalina, che, a sua volta, dipende dall'entit\u00e0 dello stimolo iniziale. Una volta che la trasformazione \u00e8 conclusa, i livelli di adrenalina del Gigante Verde si riducono. Si sono verificati casi in cui Banner si \u00e8 trasformato in Hulk senza che fosse l'adrenalina ad innescare la metamorfosi, cosa che fa supporre che, in realt\u00e0, il meccanismo sia di natura pi\u00f9 psicologica che fisica.\nHulk \u00e8 considerato uno degli esseri pi\u00f9 potenti dell'Universo Marvel. Innanzitutto, sorpassa i 2,7 metri di statura e poggia su circa 630\u00a0kg circa e inoltre dispone di forza, resistenza, velocit\u00e0, agilit\u00e0, stamina e riflessi disumani. Riesce infatti, tra le altre cose, a sollevare anche pi\u00f9 di 100 tonnellate. Tuttavia, sembra che il suo vero potenziale sia parzialmente trattenuto dalla psiche di Bruce, che cerca di limitare i danni che il Gigante Verde potrebbe causare. Ad ogni modo, pi\u00f9 Hulk si arrabbia, si eccita o viene sottoposto a stress, pi\u00f9 l'adrenalina fa s\u00ec che la sua forza, la sua resistenza e la sua stamina aumentino, un processo che pu\u00f2 accrescere la sua potenza in modo potenzialmente illimitato, rendendola, di fatto, incalcolabile. Tra le sue pi\u00f9 incredibili prove di forza, figura l'essere riuscito a vincere la forza infinita di un buco nero per impedire che esso lo risucchiasse assieme agli altri Difensori. Il Gigante Verde \u00e8 anche estremamente resistente ad ogni forma di telepatia, una resistenza che, come la sua potenza fisica, aumenta al crescere della furia del mostro. Inoltre, Hulk \u00e8 dotato di un potente fattore rigenerante, il quale cresce in efficacia e rapidit\u00e0 all'aumentare dell'ira del personaggio, similmente alle sue doti atletiche. Proprio questa capacit\u00e0 lo rende totalmente immune a qualunque tipo di patologia terrestre e agli effetti dell'invecchiamento. Qualora si trovi in un ambiente nel quale \u00e8 biologicamente impossibilitato a sopravvivere, il Gigante Verde pu\u00f2 mutare la propria fisiologia di base per adattarsi e sopravvivere praticamente ovunque, anche sott'acqua, un'altra capacit\u00e0 che la furia di Hulk pu\u00f2 accrescere. Sembra sia impossibile ucciderlo: da quando Banner \u00e8 rimasto coinvolto nell'esplosione della Bomba Gamma, \u00e8 capitato pi\u00f9 volte che lui e il suo alter ego fossero uccisi, salvo poi, in un modo o nell'altro, tornare in vita. Alcuni hanno ipotizzato che questa singolare capacit\u00e0 possa essere neutralizzata danneggiando l'ipotalamo di Hulk, colui che, tra i due, sembra essere responsabile delle frequenti resurrezioni. Il Gigante Verde pu\u00f2 generare ed emettere enormi quantit\u00e0 di radiazioni gamma o assorbirle da fonti esterne, utilizzandole per incrementare ulteriormente la sua forza. Pu\u00f2 assorbire ed impiegare a scopo di potenziamento anche la magia oscura e deflettere l'energia gamma che viene indirizzata contro di lui. Sembra che Hulk sia in grado di localizzare istintivamente il luogo nel quale la Bomba Gamma lo gener\u00f2 e di fare lo stesso con qualunque persona desideri, a condizione di essere sufficientemente motivato a trovarla. Ha dimostrato di essere anche in grado di percepire le entit\u00e0 ultraterrene (percezione che, sebbene in forma molto limitata, si riflette anche in Bruce) e di interagire fisicamente con esse.\nNel corso degli anni, vari eventi e fattori hanno provocato il manifestarsi di varie incarnazioni del Gigante Verde, ognuna con una personalit\u00e0, delle caratteristiche e delle capacit\u00e0 peculiari, le quali vanno a rispecchiare i diversi aspetti della psiche profondamente turbata di Banner. Attualmente, a causa del trauma che le sue recenti e numerose resurrezioni hanno rappresentato per Bruce, Hulk ha assunto una nuova forma, quella del cosiddetto Diavolo Hulk: fintanto che Banner non si trasforma, questa versione del personaggio si manifesta come uno strano istinto che guida Bruce ovunque Hulk desideri; per tutto l'arco della giornata, Banner risulta del tutto incapace di trasformarsi in qualsivoglia modo, salvo poi farlo automaticamente qualora venga ucciso, resuscitando al sopraggiungere della notte sotto forma del gigante verde e ritornando alla normalit\u00e0 solo al sorgere del sole. Ogniqualvolta riemerge, Hulk dimostra una grande intelligenza e il desiderio di punire tutti coloro che fanno del male al prossimo, dopo averli osservati, prima di manifestarsi, da dentro Bruce. Questa incarnazione del Gigante Verde parrebbe essere la forma pi\u00f9 potente mai apparsa.\nNonostante il suo basso quoziente intellettivo, il Gigante Verde ha un grande talento combattivo e quindi \u00e8 molto abile nel combattimento corpo a corpo e sa usare come arma qualunque oggetto contundente (una pietra enorme, un tronco d'albero, eccetera) che raccoglie sul campo di battaglia.\nComprimari e avversari.\nComprimari.\nFra i comprimari principali abbiamo Betty Ross con la quale Banner \u00e8 stato sposato, Rick Jones dopo essere stato causa dell'incidente che ha trasformato Banner in Hulk tenta di farsi perdonare rimanendogli vicino e diventandone amico, Leonard Samson invece \u00e8 un'altra vittima dei raggi gamma che lo hanno reso un potente alleato di Hulk perch\u00e9 grazie alle sue conoscenze gli ha pi\u00f9 volte evitato guai peggiori. Ci sono poi Dottor Strange, Silver Surfer e Namor con cui ha creato il super gruppo dei Difensori.\nAvversari.\nFra i nemici di Hulk possiamo ricordare Samuel Sterns alias Il Capo, un individuo la cui assunzione di raggi gamma al contrario di Banner ha interessato solo la mente, Emil Blonsky alias Abominio, un'altra vittima delle radiazioni gamma che lo trasformano nel terribile Abominio il cui unico fine \u00e8 l'annientamento di Hulk, Il generale Thaddeus E. \"Thunderbolt\" Ross, l'Hulk Rosso, Glenn Talbot, Hulkbuster, Re Rosso, Gran Maestro, She-Hulk Rossa, Zzzax, Uomo Assorbente, Boomerang, Gargoyle, MODOK, U-Foes: gruppo formato da Ironclad, Vapor, Vector e X-Ray, Wendigo, Bi-Bestia, il Monolito Vivente e Rhino/Alex O'Him: \u00e8 l'iracondo e nemico dell'Uomo Ragno che si \u00e8 scontrato vanamente con l'incredibile Hulk, Fenomeno (nemico degli X-Men), Thanos, Ultron e Loki.\nGli autori.\nOltre ai creatori del personaggio fra gli autori da ricordare si hanno innanzitutto Peter David. Prima di lui le storie erano ormai cristallizzate nel solita trama di base con Banner che se ne va in giro per l'America cercando di stare invano lontano dai guai. Quindi si arrabbia, si trasforma in Hulk e spacca tutto per poi scomparire e risvegliarsi seminudo da un'altra parte. David esce da questo schema a partire dal 1987 e fino al 1998 scrivendo una lunga serie di storie rinnovando il personaggio e affrontando argomenti nuovi e attuali come l'AIDS, la pena di morte, il maltrattamento dei minori sempre accompagnato da disegnatori del calibro di Dale Keown, Ron Garney, Gary Frank, Andy Kubert e Lee Weeks.\nNel 2005 ritorna sulle pagine di \"Hulk\" per un breve ciclo di storie sulla serie regolare (\"Tempest Fugit\", in coppia con il gi\u00e0 citato Weeks) e di progetti paralleli dedicati a nemici storici del Golia Verde, come la miniserie su Abominio.\nUn altro sceneggiatore importante di Hulk \u00e8 stato il britannico Paul Jenkins autore anche di molte storie dell'Uomo Ragno affiancato da John Romita Jr.\nControverso ma significativo, sia per le reazioni del pubblico, della critica e della dirigenza Marvel, sia per i contenuti il ciclo sceneggiato da Bruce Jones e disegnato da Stuart Immonen, Mike Deodato Jr. e Leandro Fern\u00e1ndez, comparso nei numeri dal 34 al 76 della terza serie del Golia Verde (gennaio 2002 - luglio 2004).\nDal 2006 le storie di Hulk sono scritte da Greg Pak, autore anche della sceneggiatura di un'importante trilogia costituita da Planet Hulk, dal \"crossover\" del 2007 \"World War Hulk\" e da \"\".\nDopo Greg Pak prende il timone lo sceneggiatore Jeph Loeb, affiancato dai disegnatori Ed McGuinness e Ian Churchill.\nAltre versioni.\nUltimate.\nUltimate Hulk rispetto al personaggio classico non ha un dualismo della personalit\u00e0 e alterna continuamente il verde e il grigio. Hulk \u00e8 piuttosto l'emanazione dei sentimenti pi\u00f9 forti e istintivi dello scienziato, normalmente repressi, amplificati a dismisura.\nMarvel 2099.\nNella versione futuristica del 2099 Hulk \u00e8 John Eisenhart, un produttore di Lotus Land (la Hollywood del futuro). Viene esposto a delle radiazioni gamma dai Knights of the Banner che tentano di creare un nuovo Hulk. A differenza della sua controparte di Terra 616 Hulk mantiene intatte le sue capacit\u00e0 psichiche. \u00c8 stato creato da Gerard Jones e Dwayne Turner. La sua forza \u00e8 enorme e gli consente di sollevare 140 tonnellate in stato non adrenalinico. Conserva l'intelligenza del suo alter ego umano ed \u00e8 praticamente indistruttibile. Afferma di sentirsi vivo solo quando combatte.\nHulk The End-l'Ultimo Titano.\nScritto da Peter David e Dale Keown.\nIn un universo alternativo, sulla terra, una serie di attacchi terroristici atomici ha ridotto la Terra a un pianeta desolato e deserto. Tutti gli eroi, civili e super criminali sono morti e Hulk si trova a essere l'ultimo essere vivente sul pianeta. Alcuni anni dopo il crollo della civilt\u00e0 umana, Bruce Banner, nascostosi in una grotta, riceve la visita di un robot sentinella alieno. Esso si fa chiamare \"Registratore\" proveniente da un settore della stella di Rigel ed \u00e8 l'emissario di un gruppo di civilt\u00e0 aliene tra cui la razza dei Kree e gli Skrull. Il robot afferma di trovarsi l\u00ec, solo per accertarsi che l'umanit\u00e0 si fosse definitivamente estinta, in quanto essa \u00e8 considerata dai popoli degli altri mondi come la razza pi\u00f9 fastidiosa dell'universo. Il robot afferma infine che i Kree e gli Skrull hanno organizzato un grande festeggiamento per la fine della civilt\u00e0 umana, rivelando infine che Bruce Banner \u00e8 l'ultimo rappresentante dell'umanit\u00e0. Nonostante tutto, il robot sembra provare tristezza per il tragico fato di Bruce, che a questa rivelazione, crolla in un profondo stato di shock, domandandogli se voleva che lo uccidesse per porre fine ai suoi tormenti. Bruce inizialmente rifiuta, ma il robot afferma che in futuro cambier\u00e0 idea. Bench\u00e9 avesse esaurito il suo compito, Registrastore lascia a Bruce un videobot volante per registrare tutti gli avvenimenti che lo avrebbero riguardato da li in poi, e che quando Bruce sarebbe morto, sarebbe tornato a recuperarlo. Dopo questi fatti, passano duecento anni. Bruce in questo tempo, ha esplorato tutti gli stati uniti, osservando la totale desolazione rimasta sul pianeta dopo il disastro atomico, avendo come unica compagnia il videobot che lo riprende costantemente. Hulk che si nutre di radiazioni, al contrario di morire come gli altri, divenne pi\u00f9 forte, e non ebbe difficolt\u00e0 a trovare da mangiare, poich\u00e9 qualsiasi materia divorasse, si trasformava in energia per sostenerlo. L'unica minaccia rimasta sul pianeta \u00e8 uno sciame di scarafaggi mutanti carnivori, i quali pi\u00f9 volte hanno attaccato in massa e divorato Hulk che con la sua costante rigenerazione accelerata si \u00e8 sempre potuto riprendere in fretta dalle ferite. Arrivato a un punto cruciale sulla sua condizione di esistenza, Bruce Banner comprende che il robot alieno aveva ragione, e ora \u00e8 pi\u00f9 che mai deciso a voler morire per potersi liberare dal tormento e tornare da tutti i suoi cari. Bruce Banner, disperato, tenta pi\u00f9 volte di suicidarsi buttandosi da grandi altezze ma invano, perch\u00e9 poco prima di arrivare a terra, si trasforma in Hulk che glielo impedisce. Bruce \u00e8 convinto che non si potr\u00e0 mai liberare da questo tormento, ma una notte, sente un improvviso dolore al petto. Comprendendo che bench\u00e9 Hulk sia immortale, il corpo di Bruce \u00e8 ormai al limite e che sta per avere un infarto. Bruce in quel mentre vede davanti a s\u00e9 tutti i suoi amici e compagni e la donna che amava che lo guardano sereni. Comprendendo che lo stanno aspettando. Hulk percependo cosa vuole fare cerca di trasformarsi. Banner e il Golia Verde hanno una violenta discussione interiore perch\u00e9 Bruce vuole morire mentre Hulk si rifiuta perch\u00e9 \u00ab\"\u00e8 il pi\u00f9 forte che c'\u00e8\"\u00bb. Bruce chiede infine a Hulk di andare via con lui per poter tornare da tutti i loro amici, ma Hulk rifiuta in quanto vuole essere lasciato in pace, avendo sempre ascoltato gli altri che gli dicevano che cosa fare. La discussione finisce cos\u00ec con la morte di Bruce che si \u00e8 infine liberato, ricongiungendosi con tutti i suo cari nell'aldil\u00e0, e con Hulk che pu\u00f2 finalmente restare da solo e lasciato in pace ma percependo \u00abfreddo\u00bb (\u00ab\"Hulk... feels... cold...\"\u00bb) venendo costantemente ripreso dal videobot. Non \u00e8 chiaro alla fine quale sar\u00e0 il destino che attender\u00e0 il gigante di Giada.\nDeadpool kills the Marvel universe.\nNella saga in cui Deadpool scopre di essere un fumetto e decide di uccidere l'intero Marvel universe, un Hulk molto arrabbiato combatte contro di lui facendolo a pezzi, rifugiandosi poi in una caverna e tornando umano. Questo gli coster\u00e0 la vita poich\u00e9 Deadpool \u00e8 sopravvissuto grazie al fattore rigenerante e gli taglia la testa con le sue biglie.\nBullet Points.\nIn questo \"What if\" \u00e8 Peter Parker a diventare Hulk a causa dello scoppio della bomba a raggi gamma. Bruce Banner nel tentativo di curarlo viene morso da un ragno irradiato e diventa invece Spiderman. Questo particolare tessiragnatele morir\u00e0 poi durante Ragnoverso.\nAltri media.\nAnimazione.\nHulk \u00e8 stato il protagonista di numerosi film animati prodotti dai Marvel Studios e distribuiti da Lions Gate Entertainment direttamente in home video. \u00c8 apparso in \"Ultimate Avengers\", \"Ultimate Avengers 2\", \"Hulk Vs. Thor e Wolverine\", \"Planet Hulk\", \"Next Avengers - Gli eroi di domani\", \"Iron Man &amp; Hulk: Heroes United\", ', ', \"Iron Man &amp; Captain America: Heroes United\" e \"Hulk - Nella terra dei mostri\".\nCinema.\nLungometraggi.\nIl personaggio ha avuto una prima versione cinematografica nel 2003: \"Hulk\" di Ang Lee. Il film \u00e8 stato prodotto dai Marvel Studios su distribuzione Universal Pictures. In questo film Banner \u00e8 interpretato da Eric Bana.\nMarvel Cinematic Universe.\nBruce Banner/Hulk appare come uno dei personaggi principali del Marvel Cinematic Universe. \u00c8 uno dei protagonisti della \"Saga dell'Infinito\" insieme con Iron Man, Capitan America, Thor, la Vedova Nera e Occhio di Falco. In \"L'incredibile Hulk\" (2008) \u00e8 stato interpretato da Edward Norton, ma a partire da \"The Avengers\" \u00e8 interpretato da Mark Ruffalo.\nTelevisione.\nSia nella serie televisiva che nei film che seguirono Hulk \u00e8 interpretato dal culturista ex-Mister Universo Lou Ferrigno e dall'attore Bill Bixby nella parte dello scienziato e medico David Bruce Banner. La serie TV fu trasmessa per la prima volta dal 1978 al 1982 ed ebbe un enorme successo di pubblico, in particolare tra i fan del fumetto. I produttori della serie TV dedicata a questo personaggio volevano riprodurlo con il suo colore grigio originario, ma Stan Lee si rifiut\u00f2 decisamente.\nVideogiochi.\nHulk \u00e8 apparso come personaggio giocabile in numerosi videogiochi:\nHulk/Bruce Banner \u00e8 stato menzionato o \u00e8 apparso anche come personaggio non giocabile in altri videogiochi:\nCuriosit\u00e0.\nLo scienziato Charles Q. Choi, da LiveScience.com, spiega che i raggi gamma non sono di colore verde ma essendo al di l\u00e0 dello spettro visibile non hanno proprio un colore specifico. Egli riferisce che i raggi gamma sono cos\u00ec potenti (la pi\u00f9 potente forma di radiazione elettromagnetica, 10.000 volte pi\u00f9 intensi della luce visibile) che possono anche convertire l'energia in materia (una possibile spiegazione scientifica per l'aumento della massa che Bruce Banner ottiene durante le trasformazioni). Lo scienziato, inoltre, paragona il potere di Hulk a quello dei gamma ray burst (le potentissime esplosioni cosmiche di lampi gamma generate presumibilmente dal collasso di stelle ipergiganti e supermassicce, le cosiddette ipernove - o stelle collapsar - in colossali buchi neri, e dal conseguente accrescimento di materia su di essi), che costituiscono il fenomeno pi\u00f9 energetico finora osservato nell'universo: \u00ab\"Just as the Incredible Hulk \"is the strongest one there is\", as he says himself, so too are gamma ray bursts the most powerful explosions known\u00bb\" (\"Cos\u00ec come l'Incredibile Hulk, che si definisce \"il pi\u00f9 forte che ci sia\", anche le esplosioni dei raggi gamma sono le pi\u00f9 potenti conosciute\")."}
{"id": "17061", "revid": "2075278", "url": "https://it.wikipedia.org/wiki?curid=17061", "title": "Neil Gaiman", "text": "Biografia.\nNato a Portchester, un sobborgo di Portsmouth (Hampshire), il 10 novembre 1960 da una famiglia ebraica di origini polacche ed est-europee, comincia la sua carriera come giornalista, scrivendo anche racconti di fantascienza per sceneggiature a fumetti.\nArriva alla casa editrice di fumetti DC Comics durante la cosiddetta \"British invasion\" (invasione britannica) degli anni ottanta, insieme a Grant Morrison, Jamie Delano, Peter Milligan, Pat Mills, Alan Grant, Matt Wagner e altri ancora, e debutta con \"Black Orchid\", un oscuro personaggio della DC, che trasforma completamente.\nOttiene la consacrazione come sceneggiatore di fumetti grazie a Sandman, noto personaggio della linea Vertigo, sotto-etichetta della DC Comics.\nTra le sue opere pi\u00f9 importanti \"The Books of Magic\", che ridefinisce i personaggi mistici e magici della DC Comics, che ha lanciato una serie \"spin off\" scritta da John Ney Reiber.\nI fumetti di \"The Sandman\", e gran parte di quelli di Gaiman, sono editi in Italia, come pure una delle sue opere preferite: \"Mr. Punch\", realizzata con Dave McKean.\nDel suo ciclo di Miracleman (17-24), pubblicato dalla Eclipse, rimangono ancora inediti gli ultimi episodi.\nGaiman ha scritto anche romanzi, sceneggiature televisive, favole e storie per l'infanzia (tra cui \"I lupi nei muri\", recentemente pubblicato anche in Italia), drammi radiofonici e testi per canzoni.\nTra i suoi romanzi si ricordano \"Nessun dove\" (\"Neverwhere\"), nato dalla sceneggiatura della serie televisiva della BBC \"Neverwhere\", \"Stardust\" e \"Good Omens\", scritto a quattro mani con Terry Pratchett. Molte delle sue storie brevi sono state raccolte in \"Smoke and Mirrors: Short Fictions and Illusions\". Il suo romanzo \"American Gods\" venne premiato con l'Hugo e il Premio Nebula per il miglior romanzo.\nHa collaborato con il musicista Alice Cooper, per il quale ha scritto il \"concept album\" \"The Last Temptation\" (di cui esiste anche un adattamento a fumetti della Marvel Comics, poi riproposto dalla Dark Horse Comics). Inoltre, sempre in ambito musicale, Gaiman viene menzionato nei primi tre dischi di Tori Amos, \"Little Earthquakes\", \"Under the Pink\" e \"Boys for Pele\".\nNel 2003 ha tratto \"1602\" per la Marvel Comics e disegnato da Andy Kubert, in cui propone una versione alternativa dell'intero universo Marvel, ambientandone le origini nell'anno 1602. Sempre per la Marvel, nel 2006 ha sceneggiato la miniserie \"Eternals\", disegnata da John Romita Jr., con protagonisti gli Eterni creati da Jack Kirby.\nNeil Gaiman si \u00e8 sposato nel 1985 con Mary McGrath, da cui ha avuto tre figli: Michael, Holly e Maddy. Nel 2010 ha sposato in seconde nozze la musicista Amanda Palmer, che gli ha dato un quarto figlio, Anthony.\nOpere.\nFumetti.\nSerie di Sandman.\nI fumetti del ciclo di \"Sandman\" (\"The sandman\") includono la serie omonima pubblicata dalla DC Comics tra il 1989 e il 1996 (dal 1993 per l'etichetta Vertigo) in seguito raccolta in 7 volumi, alla quale fanno seguito diverse miniserie spin-off e storie singole realizzate per albi antologici. Viene anche realizzata l'opera \"Sandman: Cacciatori di sogni\" come libro illustrato."}
{"id": "17064", "revid": "104458", "url": "https://it.wikipedia.org/wiki?curid=17064", "title": "Lingua nesiana", "text": ""}
{"id": "17069", "revid": "1652134", "url": "https://it.wikipedia.org/wiki?curid=17069", "title": "Giustiniana Wynne", "text": "Biografia.\nFiglia del gentiluomo inglese Richard Wynne e della veneziana Anna Gazini, nacque a Venezia. Oltre che nella citt\u00e0 lagunare, visse a Parigi, Londra e Padova.\nFu amica di Giacomo Casanova. Intrattenne una relazione con Andrea Memmo, un patrizio di primo piano nella Repubblica di Venezia, che dest\u00f2 un notevole scandalo, lasciando nei due protagonisti una traccia profondissima che dur\u00f2 tutta la vita. L'epistolario dei due, di una freschezza e brillantezza notevoli, \u00e8 stato conservato in vari frammenti e costituisce un interessantissimo spaccato che documenta la vita quotidiana del Settecento.\nDopo il matrimonio con l'anziano conte Filippo Orsini Rosenberg (1691-1765), avvenuto nel 1761, e la successiva vedovanza, ritornata a Venezia nel 1770 inizi\u00f2 una carriera di scrittrice, ottenendo un discreto successo. Si trasfer\u00ec in seguito a Padova, dove trascorse serenamente gli ultimi anni, brillando nei salotti per la sua finezza e cultura. Mor\u00ec prematuramente a 54 anni. La contessa \u00e8 sepolta nella chiesa di San Benedetto Vecchio, a Padova."}
{"id": "17071", "revid": "3115", "url": "https://it.wikipedia.org/wiki?curid=17071", "title": "Benito Jacovitti", "text": "autore di celebri personaggi dei fumetti come Cocco Bill e Cip l'arcipoliziotto, di romanzi grafici come Kamasultra e del celebre Diario Vitt, edito dal 1949 e che fra gli anni sessanta e settanta arriv\u00f2 a vendere decine di migliaia di copie.\nViene riconosciuto come uno dei pi\u00f9 importanti autori di fumetti italiani del Novecento, caratterizzato da una vasta produzione dallo stile personale e particolareggiato con dettagli surreali - come i salami o i vermoni - che ne rappresentano uno degli aspetti identificativi pi\u00f9 noti. Jacovitti, non allineato al conformismo culturale degli anni settanta che, con l'infondata accusa di essere fascista, gli precluse qualche collaborazione con alcune testate, \u00e8 entrato poi a pieno titolo nella storia del fumetto italiano, soprattutto grazie alla forma caricaturale dei suoi personaggi. La sua opera ha riscosso il plauso della critica e si \u00e8 intrecciata spesso con la storia italiana.\nLa caratteristica forma anatomica dei piccoli personaggi ai quali ha dato vita sulla carta, la loro espressione a volte gioiosa, a volte grottesca, i suoi salumi e affettati, serpenti e lumaconi che guardano con ogni tipo di espressione, nonch\u00e9 tanti altri oggetti i pi\u00f9 diversificati e sparsi nei posti pi\u00f9 impensati, lo hanno reso popolare al grande pubblico.\nAlcuni suoi personaggi sono stati protagonisti di caroselli televisivi negli anni sessanta e Cocco Bill \u00e8 stato protagonista di una serie animata nel 2001.\nBiografia.\nNacque a Termoli, in provincia di Campobasso, il 9 marzo 1923 da madre di origine albanese e padre ferroviere e operatore cinematografico. All'et\u00e0 di sette anni inizi\u00f2 a mostrare interesse per i fumetti. Ancora bambino si trasfer\u00ec con la famiglia prima a Macerata e poi, definitivamente, a Firenze, dove frequent\u00f2 l'Istituto statale d'arte.\nNel 1939, ancora sedicenne, esord\u00ec come autore, pubblicando vignette umoristiche per la rivista satirica fiorentina \"Il brivido\"; si trattava di tavole a pagina intera piene di gag, di cui la prima, \"La linea Maginot\", ironizzava sulla guerra; nel 1940 disegn\u00f2 la storia a fumetti \"Pippo e gli inglesi\" che lo fece subito notare, procurandogli la collaborazione quasi trentennale per il settimanale \"Il Vittorioso\" dell'editrice cattolica AVE, che l'avrebbe fatto conoscere a tutta l'Italia. La collaborazione con \"Il Vittorioso,\" nata nel 1940, sarebbe continuata fino alla chiusura del settimanale nel 1970. L'esile corporatura del giovane Jacovitti gli valse il soprannome \"Lisca di pesce\", che lo port\u00f2 a firmare le sue tavole con una lisca di pesce. Con gli anni ingrass\u00f2, ma mantenne l'uso della lisca di pesce come firma, affermando che \u00abforse dovrei passare a un grosso pesce o a una balena, ma da giovane ero davvero allampanato e magrissimo\u00bb.\nSempre per l'editore del Vittorioso incominci\u00f2 nel 1949 a realizzare una serie di diari scolastici destinati a divenire oggetti di culto e che verranno realizzati per oltre trent'anni, il \"Diario Vitt\", pubblicazione annuale con vignette, illustrazioni e fumetti interamente realizzati dall'autore e stampato fino al 1980, quando, a seguito della pubblicazione di un'opera con leggere sfumature erotiche, si interruppe la collaborazione con l'editore di ispirazione cattolica.\nSempre negli anni quaranta inizi\u00f2 a collaborare con un altro settimanale cattolico, \"Intervallo\", che nella sua breve vita editoriale pubblic\u00f2 nel 1945 la storia satirica a puntate \"Pippo e il dittatore\", nella quale compaiono personaggi gi\u00e0 noti. Sul \"Vittorioso\" disegn\u00f2 decine di personaggi di sua invenzione, come la signora Carlomagno, Mandrago il mago e l'onorevole Tarzan. Nel 1957 incominci\u00f2 a collaborare con il \"Giorno dei ragazzi\", pubblicando alcuni dei suoi personaggi pi\u00f9 famosi come Cocco Bill e Gionni Galassia, per poi passare per un decennio sul \"Corriere dei Piccoli\" e sul \"Corriere dei ragazzi\", dove pubblic\u00f2 Zorry Kid, Jack Mandolino, Tarallino e molti altri. Sempre per \"Il Giorno\" cre\u00f2 tre personaggi romani, Tizio, Caio e Sempronio, che si esprimono nel pi\u00f9 maccheronico dei \"latinorum\", mentre per \"Il Giorno dei Ragazzi\" (allegato settimanale del quotidiano, grazie al quale la tiratura aumentava di circa 40/50.000 copie) diede vita alla saga di Tom Ficcanaso, giornalista detective protagonista di molte storie, Gamba di Quaglia, Chicchirino e Microciccio Spaccavento. Anche sul quotidiano erano famose le sue tavole a pagina intera nell'ultima pagina a colori sulle edizioni del luned\u00ec, mentre sul \"Giorno della Donna\" nacque Lolita Dolcevita e sul quotidiano Elviro il Vampiro e la storia a strisce di Baby Tarallo.\nNei primi anni cinquanta fu anche collaboratore del \"Quotidiano\", giornale dell'Azione Cattolica, per il quale produsse vignette satiriche legate all'attualit\u00e0 politica dell'epoca . Dalla fine degli anni quaranta collabor\u00f2 anche con \"Il travaso delle idee\" nel quale, insieme a Federico Fellini, diede luogo alla storia anticomunista su \"due compagni\" che dovette abbandonare per resistenze da parte dell'editrice AVE del \"Vittorioso\" (\u00abil grande Jacovitti - gli dissero - non pu\u00f2 collaborare con un giornaletto del genere\u00bb) e quindi Jacovitti continu\u00f2 con lo pseudonimo di \"Franz\" mentre poi, dal 1957 al 1960, realizz\u00f2 tre storie a fumetti, \"Sempronio\", \"Pasqualino Rifif\u00ec\" e \"Alonzo\".\nFra le opere pi\u00f9 famose del periodo c'\u00e8 una sua interpretazione di Pinocchio, da lui ripreso in diverse occasioni e oggetto di sperimentazioni stilistiche e creative e, con le parole del critico Gianni Brunoro, \u00abFra tutti, solo Benito Jacovitti, ben noto con gli pseudonimi Lisca di Pesce o anche Jac, obbed\u00ec pi\u00f9 di una volta al richiamo di questa chimera narrativa, ricreando ogni volta \"ex novo\" la visuale del suo approccio. Una lunga avventura protrattasi per quasi quarant'anni\u00bb. L'autore ritorn\u00f2 sul soggetto quattro volte: la prima durante la seconda guerra mondiale per La Scuola, casa editrice di Brescia, che pubblic\u00f2 l'opera nel 1945; segu\u00ec una versione a fumetti pubblicata dal \"Vittorioso\" tra dicembre 1946 e luglio 1947; la terza dopo circa vent'anni sempre per la casa editrice AVE del \"Vittorioso\" e pubblicata nel 1964, una serie di tavole a corredo di una edizione di Pinocchio, come nella prima versione del 1945; infine quattro tavole realizzate negli anni settanta e dove l'autore fa interagire il personaggio con quelli di sua creazione.\nNegli anni sessanta si \u00e8 impegnato anche nella pubblicit\u00e0 televisiva realizzando caroselli con alcuni suoi personaggi come \"Coccobill e\" Zorry Kid per l'olio Teodora e Pecor Bill per la Lanerossi Vicenza; realizz\u00f2 inoltre centinaia di campagne pubblicitarie \nNella seconda met\u00e0 degli anni sessanta tenne una rubrica fissa sul settimanale \"L'Automobile\", incentrata sul personaggio di Agatone, ovvero una parodia dell'automobilista medio. Continu\u00f2 anche il lavoro con il \"Corriere dei Piccoli\" dal 1968 al 1982 dando vita a Zorry Kid, Jak Mandolino - personaggio ripreso dal \"Vittorioso\" e modernizzato dalla presenza della spalla Pop Corn - Tarallino, Checco e continuando con la pubblicazione di Cocco Bill.\nCollabor\u00f2 per breve tempo nel 1974 anche con la rivista \"Linus\", dove cre\u00f2 prima Gionni Peppe e poi Joe Balordo e nel 1981 due storie incentrate su Joe Balordo, scalcinato investigatore privato, con tocchi goliardamente erotici assenti generalmente dalla sua produzione a parte quando nel 1977 pubblic\u00f2 sulla rivista per adulti \"Playmen\", \"Kamasultra\"\",\" realizzato insieme a Marcello Marchesi, una storia a fumetti nella quale, con il suo caratteristico stile, inserisce espliciti temi sessuali seppur in modo accennato e caricaturale. In un'intervista di fine anni settanta l'autore racconta le costrizioni della censura sul suo lavoro giovanile giunta fino a imporgli delle figure femminili asettiche, in perfetta antitesi con la sua tendenza a esagerarne gli attributi.\nNel 1978 inizi\u00f2 la sua ultima collaborazione con una testata periodica, \"Il Giornalino\", il quale continu\u00f2 anche dopo la sua morte a realizzare storie sul suo personaggio pi\u00f9 famoso, Cocco Bill, realizzate dal suo allievo Luca Salvagno. Negli anni novanta, ormai anziano, si fece aiutare per le inchiostrature delle tavole da un giovane autore svizzero, Nedeljko Bajalica, che lo seguir\u00e0 fino agli ultimi giorni prima come assistente e poi come coautore nella serie \"RAP\" realizzata per la Balacco Editore.\nNell'ultimo periodo della sua attivit\u00e0 ha illustrato il libro \"Tredici favole da raccontare\" di Lucia Spezzano. \"Il maharaja e il saggio\", \"La lepre e la talpa\", \"Il rospetto dello stagno incantato\", ecc., questi personaggi, ideati da Lucia Spezzano, sono stati gli ultimi sui quali si \u00e8 impegnato realizzando tredici tavole in ciascuna delle quali concentr\u00f2 un'intera favola in una sola immagine.\nOltre che sulle molte riviste, le opere dell'artista sono state poi pubblicate in volumi antologici. Inoltre dal 1994 al 2001 venne pubblicata la rivista \"Jacovitti Magazine\", completamente incentrata sull'opera dell'autore che ha ristampato gran parte della sua produzione fumettistica.\nMor\u00ec a Roma il 3 dicembre 1997 poche ore prima della moglie Floriana Jodice. Venne seppellito nel cimitero del paese di Romola (San Casciano val di Pesa, Firenze), citt\u00e0 d'origine della famiglia della moglie.\nStile e influenze.\nDal punto di vista stilistico Jacovitti sub\u00ec l'influenza di Elzie Crisler Segar, padre di Braccio di Ferro e quella dell'autore svizzero Walter Faccini.\nI testi dei suoi fumetti sono spesso accostati con intento elogiativo ai nuovi termini entrati nel linguaggio comune, ma al contrario gli \u00e8 stata mossa l'accusa secondo la quale i suoi disegni surreali, che a volte sconfinano nel paranoico, rappresentano scene eccessivamente violente.\nIl caratteristico tratto dinamico e veloce, apparentemente \"di getto\", si rivela, ad un'attenta osservazione, realizzato per piccoli frammenti e con grande cura: ogni linea delle sue tavole appare infatti ripassata pi\u00f9 volte con un tipico tratto estremamente fine.\nLo \"stile Jacovitti\" ha ispirato molti fumettisti, tra questi il famoso e coevo Francisco Ib\u00e1\u00f1ez molto noto in Spagna per aver creato i personaggi di Mortadelo y Filem\u00f3n.\nLo Jacovitti Club.\nNel 1993 su iniziativa di un suo fan, Edgardo Colabelli, nasce lo Jacovitti Club del quale Benito Jacovitti divenne subito presidente. In oltre dieci anni di attivit\u00e0 il Club annovera oltre 600 associati in tutto il mondo e molte autorit\u00e0 si iscrivono al Club e ne leggono le divertenti pubblicazioni. Tra gli iscritti figurano Vittorio Sgarbi, Sergio Zavoli, Demetrio Volcic, Alfredo Biondi, Sergio Bonelli, Oscar Luigi Scalfaro.\nOrgano ufficiale dello Jacovitti Club \u00e8 lo \"Jacovitti Magazine\", rivista patinata anche a colori di grande formato.\nIl Club pubblica anche un libro intitolato \"Il Salgarone\", dedicato ai romanzi di Emilio Salgari liberamente interpretati con oltre 300 disegni di Jacovitti, e tre poster giganti e due portfoli a tiratura limitata. Sono inoltre stampate due serie di cartoline tirate a sole 500 copie.\nViene inoltre istituito il Premio Internazionale \"Lisca di Pesce\" vinto tra gli altri da Silver, Giorgio Cavazzano, Corrado Mastantuono, Luciano Bottaro, Luca Salvagno e Silvia Ziche. Il Club \u00e8 ora presieduto dalla figlia di Jacovitti, Silvia."}
{"id": "17073", "revid": "24", "url": "https://it.wikipedia.org/wiki?curid=17073", "title": "Jacovitti", "text": ""}
{"id": "17077", "revid": "327794", "url": "https://it.wikipedia.org/wiki?curid=17077", "title": "Rustico Filippi", "text": "Biografia.\nLe note biografiche su di lui sono assai scarse. Di origini ghibelline, nato probabilmente da una famiglia di commercianti, appartenne al popolo di Santa Maria Novella e raggiunse una notevole fama tra i suoi contemporanei, come dimostrano gli attestati di stima prodotti da Brunetto Latini (che gli dedic\u00f2 \"Il Favolello\"). Ebbe anche la nomea di misogino, \"\"Rusticus barbutus\", guadagnata grazie ad una citazione nei \"Documenti d'Amore\"\" di Francesco da Barberino.\nIl poeta \u00e8 noto come iniziatore della poesia burlesca o comico-realistica o giocosa che avr\u00e0 largo sviluppo nel XIV secolo: ha lasciato ventinove sonetti aulici, di argomento amoroso, secondo la tradizione della scuola siciliana e trenta comico-realistici, scritti in un linguaggio dalla forte connotazione dialettale e dal gusto caricaturale, contro personaggi reali od immaginari.\nDella sua produzione, perfettamente \"bipartita\", sono di maggiore interesse e importanza i sonetti comico-realistici. Spesso di difficilissima interpretazione, a causa di un lessico inventivo e ricco di allusioni oscene o criptiche, restano almeno i memorabili attacchi di \"Ovunque vai conteco porti il cesso\" o \"\", .\nLa \"sfortuna\" critica di Rustico Filippi \u00e8 dovuta \"in primis\" alla difficolt\u00e0 di accesso alle sue poesie, immerse come sono in un ambiente municipale lontano da noi pi\u00f9 di sette secoli, ma non solo a questo. Pesa anche contro di lui, come del resto contro gli altri poeti comico-realisti, la storica diffidenza degli studiosi, che hanno giudicato \"popolare\" e artisticamente irrilevante il loro contributo alla letteratura.\nIn realt\u00e0 gli studi degli ultimi cinquanta anni hanno dimostrato come la poesia comico-realistica sia tutt'altro che popolare: perfettamente regolata dal punto di vista metrico e articolata retoricamente, i suoi debiti (e il suo retroterra culturale) sono rintracciabili nella poesia mediolatina goliardica, nelle \"artes\" e nella poesia trovadorica.\nMaestro del vituperium.\nRustico Filippi \u00e8 un maestro del \"vituperium\", cio\u00e8 dell'attacco personale e canzonatorio. La sua dote migliore \u00e8 la ritrattistica caricaturale e satirica: spiccano per la loro violenta incisivit\u00e0 le rappresentazioni dell'animalesca sensualit\u00e0 di ser Peppo, della puzzolente sporcizia di un certo Luttieri (cio\u00e8 Lotario) e della ridicola baldanza di un grottesco \"miles gloriosus\" (o soldato spaccone). Altre volte l'aggressione \u00e8 di un'ironia pi\u00f9 sottile e mascherata, come quella contro un certo Aldobrandino, condotta indirettamente attraverso la maliziosa autodifesa della moglie infedele."}
{"id": "17083", "revid": "92723", "url": "https://it.wikipedia.org/wiki?curid=17083", "title": "Papa Urbano VIII", "text": "Biografia.\nMaffeo Barberini nacque a Barberino Val d'Elsa pi\u00f9 precisamente nel Casolare di \"Tafania\" da Antonio, un ricco mercante, e da Camilla Barbadori, quinto di sei figli. Nello stemma infatti sono riprodotti i Tafani (appartenenti alla Famiglia dei Barberini). Fu battezzato il 5 aprile 1568, ma la sua data di nascita \u00e8 sconosciuta. Originari di Barberino Val d'Elsa, i pi\u00f9 prossimi ascendenti del papa avevano cambiato l'originario nome di Tafani in Barberini, cos\u00ec come i tre tafani presenti sullo stemma in tre api. Maffeo nacque in una casa signorile in piazza Santa Croce.\nAll'et\u00e0 di tre anni perse il padre; si occup\u00f2 pertanto della sua educazione lo zio Francesco Barberini, protonotario apostolico. Studi\u00f2 a Firenze e a Roma, nel Collegio dei Gesuiti (Collegio Romano), dove si laure\u00f2 in legge. Fu il secondo futuro pontefice a laurearsi in un collegio gesuita. Nel 1589 ottenne il dottorato \"in utroque iure\" all'Universit\u00e0 di Pisa. Appena ventenne era entrato nell'Accademia Fiorentina e in seguito fece parte anche dell'Accademia degli Alterati di Firenze, di quella degli Insensati di Perugia, di quella degli Umoristi di Roma e di quella dei Gelati di Bologna.\nTre anni prima del dottorato, il 7 aprile 1586, aveva ricevuto la tonsura (rito che precede il conferimento degli ordini sacri); il 24 giugno 1592 fu ordinato diacono. Fu ordinato sacerdote il 24 settembre 1604.\nMorto lo zio che, da giovane, lo aveva ospitato a Roma, ne eredit\u00f2 il cospicuo patrimonio, con il quale acquist\u00f2 un prestigioso palazzo, arredandolo in maniera estremamente sfarzosa, sullo stile rinascimentale, lussuoso a tal punto da diventare il personaggio pi\u00f9 in vista e importante della citt\u00e0.\nLa sua carriera nella Curia romana fu rapida: il 20 ottobre era gi\u00e0 arcivescovo. Nel 1606 ottenne la porpora cardinalizia.\n\u00abFormatosi alla scuola di quel finissimo umanista latino quale era stato Aurelio Orsi [...] per il quale avrebbe poi sempre nutrito la pi\u00f9 affettuosa memoria, Maffeo assimil\u00f2 il senso e il gusto per la bella forma latina e italiana.\u00bb Cultore della letteratura classica, fu autore di versi, in latino e anche in greco. Alcuni di questi \"carmina\", dedicati al suo \"magister\" Aurelio Orsi, vennero pubblicati a Brescia nel 1595, altri a Perugia nel 1606, mentre una raccolta pi\u00f9 cospicua di circa trenta poesie latine fu data alle stampe a Parigi nel 1620 su iniziativa dell'erudito provenzale Nicolas-Claude Fabri de Peiresc. \u00abBarberini, anche dopo divenuto papa nel 1623 con il nome di Urbano VIII, dedic\u00f2 particolarissime cure ai \"Po\u00ebmata\", di cui tra il 1620 e il 1643 apparvero non meno di quindici edizioni, via via accresciute di nuovi componimenti e tutte (a eccezione forse di quella del 1620, pubblicata dal Peiresc di propria iniziativa) approvate dall'autore, stampate in molti casi addirittura presso la tipografia della Camera Apostolica.\u00bb Un'edizione, quella del 1631, fu curata dai Gesuiti e illustrata dal Bernini. \nIl cardinale Barberini partecip\u00f2 a due conclavi: quello del 1621, che elesse il papa Gregorio XV, e quello del 1623, che lo vide eletto.\nIl conclave del 1623.\nMaffeo Barberini fu eletto papa il 6 agosto 1623 nel Palazzo Vaticano; fu consacrato il 29 settembre (San Michele) dal cardinale protodiacono Alessandro d'Este. La consacrazione fu rinviata a causa di una malattia.\nAl conclave, che si tenne dal 19 luglio al 6 agosto, parteciparono 55 cardinali. Andrea Baroni Peretti Montalto lasci\u00f2 il conclave il 3 agosto, per cui i cardinali che parteciparono all'elezione furono 54. Urbano VIII fu eletto al 37\u00ba scrutinio con cinquanta voti. In precedenza Giovanni Garzia Mellini aveva raggiunto 22 voti.\nIl pontificato.\nGoverno della Chiesa.\nIl 29 aprile 1624, con la bolla \"Omnes Gentes plaudite manibus\", indisse il XIII Giubileo. Concesse ai religiosi di clausura, agli ammalati e ai carcerati di potere acquistare l'indulgenza senza recarsi a Roma (bolla \"Pontificia sollicitudo\"). La porta santa fu aperta nel pomeriggio della vigilia di Natale. Durante l'anno giubilare giunsero a Roma circa mezzo milione di pellegrini. Il pontefice rese pi\u00f9 comode le visite alle sette chiese, sostituendo a quelle fuori le mura (San Sebastiano, San Paolo e San Lorenzo) visite cittadine a Santa Maria del Popolo, Santa Maria in Trastevere e San Lorenzo in Lucina. Sempre nella prospettiva di ridurre lo scomodo dei fedeli senza ridurne le offerte per le indulgenze, con questo giubileo venne introdotta la novit\u00e0, divenuta poi usanza comune, di lucrare l'indulgenza del Giubileo ogni volta che si ripetessero a Roma le opere prescritte.\nUrbano VIII indisse poi otto giubilei straordinari, con queste motivazioni:\nProvvedimenti verso gli ebrei.\nUrbano VIII firm\u00f2 quattro documenti, di vario contenuto che riguardano gli ebrei:\nEspansione dello Stato della Chiesa.\nIl 1\u00ba ottobre 1627 Urbano VIII eman\u00f2 la costituzione apostolica \"Debitum pastoralis officii\" con la quale cre\u00f2 la \u201cCongregazione dei confini\u201d (\"Sacra Congregatio de confinibus Status Ecclesiastici\"). Gli scopi del provvedimento erano quattro: provvedere alla difesa dello Stato Ecclesiastico; impedire ogni cessione illegale; risolvere ogni vertenza giurisdizionale interna o con gli stati esteri limitrofi e cercare di riacquisire i territori perduti. \nNel 1630 viene istituita anche nello Stato della Chiesa la tassa sul macinato.\nDucato di Urbino.\nIl duca di Urbino Francesco Maria II Della Rovere, non avendo eredi, sottoscrisse la devoluzione di tutti i feudi della famiglia alla Santa Sede. Nel 1631, alla sua morte, la Santa Sede incamer\u00f2 tutti i suoi possedimenti, tra i quali il Ducato stesso. Nello stesso anno effettu\u00f2 la nomina del primo Governatore pontificio. Nel 1636 confer\u00ec il titolo di citt\u00e0 a Urbania (ex Casteldurante), elevandola a sede diocesana.\nDucato di Castro.\nLa famiglia Barberini, cui apparteneva Urbano VIII, era rivale della famiglia Farnese. Papa Paolo III (Alessandro Farnese) aveva assegnato nel 1537 il Ducato di Castro ai nipoti, unitamente a notevoli privilegi fiscali. Barberini tent\u00f2 di riportarlo con la forza sotto il governo dello Stato della Chiesa.\nApprofittando del fatto che i Farnese in quel momento erano fortemente indebitati presso alcuni banchieri romani il Papa confisc\u00f2 tutti i loro beni e dichiar\u00f2 loro guerra. Il Ducato di Castro fu occupato nel mese di ottobre del 1641; successivamente il duca Odoardo I Farnese fu scomunicato e il Pontefice lo dichiar\u00f2 decaduto da tutti i diritti di propriet\u00e0 e sovranit\u00e0, minacciandolo di privarlo anche del ducato di Parma e Piacenza.\nFallito ogni tentativo di giungere a un accordo il Papa dichiar\u00f2 che il Ducato di Castro era possedimento della Chiesa e la famiglia Farnese ne aveva usurpato il titolo. L'atteggiamento del Papa su questa vicenda, per\u00f2, indusse gli altri principi italiani a guardare con sospetto la posizione del Pontefice. Costui, infatti, se fosse venuto in possesso anche del Ducato di Parma e Piacenza, avrebbe costituito una potenziale minaccia all'integrit\u00e0 territoriale degli Stati dell'Italia del Nord, soprattutto perch\u00e9 Urbano VIII era appoggiato dalle armi francesi.\nOdoardo Farnese, presa coscienza di avere l'appoggio di tutte le signorie dell'Italia del Nord, e ottenuta l'alleanza di Firenze e Venezia, arm\u00f2 un piccolo esercito, alla testa del quale marci\u00f2 verso Roma, dando inizio a una vera e propria guerra (Guerra di Castro) che and\u00f2 avanti, con alterna fortuna, per ben quattro anni. Le operazioni militari ebbero termine soltanto a causa dell'esaurimento delle finanze da parte di tutti i belligeranti. Nel 1644 si raggiunse un accordo di pace che vide non solo la revoca della scomunica da parte del Papa, ma anche la restituzione del Ducato di Castro ai Farnese.\nRelazioni diplomatiche.\nRelazioni con i monarchi cattolici.\nUrbano VIII svolse il suo pontificato al tempo della Guerra dei Trent'anni (1618-1648). Consider\u00f2 come sua missione quella di riportare la pace tra i regnanti europei. La sua politica estera fu orientata a sostenere la Francia al fine di evitare che la rivale Austria diventasse troppo potente. Il pontefice riusc\u00ec a tenere fuori dal conflitto i territori italiani.\nUrbano VIII affid\u00f2 la gestione dei rapporti con gli Asburgo all'ambasciatore a Vienna del regno di Spagna (nel 1628 fu richiamato a Roma il nunzio Carlo Carafa). Ma l'imperatore decise di non consultare la Santa Sede negli avvenimenti secolari. Ben pi\u00f9 incisiva fu l'influenza a corte del confessore dell'imperatore, Guglielmo Lamormaini, gesuita. Quando nel 1629 Ferdinando II d'Asburgo eman\u00f2 l'Editto di Restituzione (\"Radix omnium malorum\"), il testo fu redatto interamente dal Lamormaini. L'Editto sanc\u00ec la restituzione alla Chiesa cattolica delle sedi ecclesiastiche sottrattele dai protestanti dopo la Pace di Augusta (1555). Il pontefice non pot\u00e9 opporsi per\u00f2 alla decisione di Ferdinando II di nominare personalmente i nuovi vescovi cattolici. Anche re Gustavo II Adolfo di Svezia non ottemper\u00f2 alle richieste papali, rifiutandosi di consegnare al Pontefice i vescovadi sottratti ai protestanti nella Germania del Nord durante la guerra dei Trent'anni.\nNel 1630 Urbano VIII stipul\u00f2 con Ferdinando II (che cingeva anche la corona di re di Boemia) un concordato che regol\u00f2 i rapporti con la nazione mitteleuropea (la Boemia era un possedimento degli Asburgo d'Austria). Rimase l'unico concordato stipulato dalla Santa Sede nel XVII secolo.\nL'ambasciatore di Spagna a Roma punt\u00f2 a ottenere un privilegio di precedenza rispetto agli altri Stati europei. Sentita questa richiesta, la Santa Sede fece notare che non c'era una sola Spagna: anche il Regno d'Aragona e il Portogallo, a quel tempo, facevano parte del Regno di Spagna. La Santa Sede fiss\u00f2 le precedenze come segue:\nRelazioni con monarchi cristiani non cattolici.\nPapa Urbano VIII cerc\u00f2 di normalizzare i rapporti con il Regno di Svezia proponendo un concordato a re Gustavo II Adolfo, ma le trattative non giunsero a buon fine.\nNel 1624 il pontefice nomin\u00f2 Richard Smith nuovo vicario apostolico per Inghilterra, Galles e Scozia. Nel 1626 Urbano VIII espresse ancora una volta la sua contrariet\u00e0 alla decisione del Parlamento inglese di chiedere ai sudditi un giuramento di fedelt\u00e0 al Paese. Nel 1631 il governo inglese eman\u00f2 misure persecutorie nei confronti dei cattolici. Smith si rifugi\u00f2 in Francia; per i successivi cinquant'anni la nomina del vicario apostolico in Inghilterra fu sospesa.\nNel 1626 l'imperatore d'Etiopia S\u016bseny\u014ds si convert\u00ec al cattolicesimo. Ma il figlio F\u0101siladas detronizz\u00f2 il padre e ripristin\u00f2 il primato della Chiesa copta (1632).\nOpere realizzate a Roma e nel Lazio.\nUrbano VIII ordin\u00f2 la fortificazione del porto di Civitavecchia, del colle del Quirinale e di Castel Sant'Angelo. Il materiale per fare i cannoni fu ricavato in parte dal Pantheon, dal quale fu asportata la copertura bronzea della travatura lignea del pronao. Fu questa circostanza che ispir\u00f2 la famosa pasquinata \"quod non fecerunt barbari, fecerunt Barberini\". Inoltre tutti i marmi del Colosseo furono riutilizzati per abbellire i palazzi romani e le pietre furono utilizzate addirittura per costruire nuovi palazzi. In altri termini, il Colosseo fu utilizzato come cava di materiali da costruzione.\nDurante il pontificato di Urbano VIII Pietro da Cortona fu uno dei principali architetti operanti a Roma, insieme a Gian Lorenzo Bernini. \nIl Bernini realizz\u00f2 anche il progetto della Fontana del Tritone (sita in piazza Barberini) e fu incaricato di progettare il palazzo scelto come sede del Pontificio Collegio Urbano. A dimostrazione della fiducia e della stima riposta sul Bernini, Urbano VIII lo incaric\u00f2 della costruzione del proprio monumento sepolcrale. Infine, tra il 1629 e il 1633 diresse i lavori di completamento di Palazzo Barberini dopo la morte di Carlo Maderno. Altri artisti chiamati a lavorare a Roma dal pontefice furono: Andrea Sacchi, Gasparo Mola e Francesco Borromini.\nIl pontefice ordin\u00f2 il rifacimento del Duomo di Spoleto (citt\u00e0 di cui aveva retto la cattedra arcivescovile dal 1608 al 1617).\nAi confini dello Stato Pontificio con il Ducato di Modena fece realizzare una fortificazione, conosciuta come Forte Urbano.\nPatrono di arti e scienze.\nAi grandi artisti del Seicento Urbano VIII affid\u00f2 le commissioni pi\u00f9 importanti. Con loro il barocco si afferm\u00f2 come lo stile della teatralit\u00e0, dello stupore e della meraviglia.\nUrbano VIII fu protettore di vari uomini di cultura, tra cui Cassiano dal Pozzo, Vincenzo Giustiniani e Marcello Sacchetti. Palazzo Barberini, il palazzo di famiglia, divenne luogo d'incontro di eruditi e letterati. \nSi circond\u00f2 di poeti con cui era entrato in rapporti di amicizia - come per esempio Gabriello Chiabrera (uno dei principali lirici del Seicento), Giovanni Ciampoli o Francesco Bracciolini - intelligente sperimentatore di forme poetiche e inventore, assieme ad Alessandro Tassoni, del poema eroicomico. Il Bracciolini celebr\u00f2 l'ascesa del Pontefice al soglio con il poema \"L'elettione di Urbano Papa VIII\" (1628), in 23 canti. Durante il pontificato di Urbano VIII fu composta la Biblioteca Barberini, nella quale furono raccolti numerosi e preziosissimi manoscritti.\nIl pontefice inoltre fu patrono di Giovanni Baglione (pittore e biografo di artisti), dei pittori francesi Nicolas Poussin e Claude Lorrain e di Giovanni Girolamo Kapsberger, musicista e virtuoso della tiorba. Conobbe i pi\u00f9 brillanti studiosi del suo tempo, tra cui Athanasius Kircher, filosofo e storico tedesco, Benedetto Castelli (matematico e fisico) e Denis P\u00e9tau, filosofo e teologo francese. Nel 1626 riusc\u00ec a ottenere la scarcerazione del grande filosofo e teologo Tommaso Campanella, da 27 anni incarcerato a Napoli. Il pontefice intercedette personalmente presso Filippo IV di Spagna.\nInfine, con la bolla \"Quoniam ad agrum\" del 25 ottobre 1636, Urbano VIII fond\u00f2 a Roma un seminario, chiamato \"Seminario Vaticano\", i cui alunni avevano anche il compito del servizio liturgico presso la basilica di San Pietro. Nel 1913 ha assunto la denominazione attuale di Pontificio Seminario Romano Minore.\nUrbano VIII fu patrono anche della musica: ammise Gregorio Allegri tra i cantori della cappella pontificia (dalla quale cominci\u00f2 la sua brillante ascesa) e concesse numerosi privilegi all'Accademia di Santa Cecilia: controllo della professione, della didattica e dell'editoria musicale a Roma.\nMalgrado la rigida censura fioccarono sul pontefice numerosissime Pasquinate.\nGalileo Galilei.\nIl pontificato di Urbano VIII vide compiersi il processo a Galileo Galilei, quale sostenitore della teoria copernicana sul moto dei corpi celesti, in opposizione alla teoria aristotelico-tolemaica universalmente accettata. La vicenda era nata sotto il pontificato di Camillo Borghese, Papa Paolo V (1605-1621).\nMaffeo Barberini, quando era cardinale, aveva preso le difese di Galilei allorquando si erano accese, a Firenze, le dispute sulle varie ipotesi dei fenomeni di galleggiamento. Per cui, quando egli fu eletto papa (nel 1623), Galileo fu indotto a sperare in un benevolo atteggiamento del nuovo pontefice verso la sua persona e i suoi studi.\nSul finire del 1623 Galilei diede alle stampe un volume intitolato \"Il Saggiatore\", con dedica al nuovo pontefice. In quest'opera lo scienziato, trattando del moto delle comete e di altri corpi celesti, non prendeva posizione sulla questione della validit\u00e0 o meno della teoria copernicana, bench\u00e9 propugnasse una nuova concezione del metodo scientifico in netta contrapposizione con quella tradizionale. Inoltre sosteneva che la conoscenza progredisse sempre, senza mai assestarsi su posizioni dogmatiche. In altri termini l'uomo ha il diritto-dovere di ampliare le sue conoscenze senza mai avere la pretesa di pervenire alla verit\u00e0 assoluta. Questa posizione, secondo lo scienziato, non era per nulla in contrasto con la fede.\nL'opera di Galilei fu valutata positivamente da Urbano VIII. Il Papa ricevette ufficialmente lo scienziato a Roma nel mese di aprile del 1624 e lo incoraggi\u00f2 a riprendere i suoi studi sul confronto tra i massimi sistemi, purch\u00e9 il confronto avvenisse soltanto su basi matematiche. La qual cosa era da intendersi nel senso che una certezza matematica, ovvero astratta, nulla aveva a che vedere con le certezze del mondo reale. Seppur con questa limitazione, la Chiesa di Roma sembrava avere ammorbidito la sua posizione circa la nuova teoria.\nIl 21 febbraio del 1632 usc\u00ec l'opera di Galilei, \"Dialogo sopra i due massimi sistemi del mondo\" (quello tolemaico e quello copernicano), nella quale veniva sostenuta la validit\u00e0 del sistema eliocentrico, sebbene tramite l'espediente del dialogo tra personaggi, che solo in parte erano ispirati a persone realmente esistenti. Nella premessa al volume Galileo elogiava il \"salutifero editto\" papale del 1616, che aveva determinato la messa all\"Indice\" del \"De revolutionibus\" di Copernico. Infine, l'argomentazione filocopernicana di Salviati viene definita \u00abuna fantasia ingegnosa\u00bb.\nLe reazioni ostili non si fecero attendere. Nell'estate dello stesso anno Urbano VIII estern\u00f2 tutto il suo risentimento, in quanto una sua tesi era stata trattata, a suo parere, maldestramente e esposta al ridicolo. Discutendo della teoria delle maree, sostenuta dal copernicano Salviati - e che avrebbe dovuto essere la prova definitiva della mobilit\u00e0 della Terra - Simplicio propugna \u00abuna saldissima dottrina, che gi\u00e0 da persona dottissima ed eminentissima appresi, ed alla quale \u00e8 forza quietarsi\u00bb (chiaro riferimento a Urbano), secondo la quale Dio, grazie alla sua \u00abinfinita sapienza e potenza\u00bb, avrebbe potuto causare le maree in modi diversissimi tra loro, e non si poteva essere sicuri che quello proposto da Salviati fosse l'unico corretto. Ora, a prescindere dal fatto che la teoria galileiana delle maree era errata, sar\u00e0 parso sicuramente oltraggioso il commento ironico di Salviati, il quale definisce la proposta di Simplicio \u00abuna mirabile \u00e8 veramente angelica dottrina\u00bb. Oltre a questo, nel testo vi era pi\u00f9 di un riferimento al pontefice quale difensore delle posizioni pi\u00f9 arretrate. Infine l'opera si chiudeva con l'affermazione che agli uomini si \u00abconcede il disputare intorno alla costituzione del mondo\u00bb a patto di non \u00abritrovare l'opera fabbricata\u00bb da Dio. Questa conclusione non era altro che un espediente \"diplomatico\" escogitato per andare in stampa. La qual cosa aveva fatto infuriare il pontefice.\nI nemici di Galilei intravidero nel \"Dialogo\" un attacco frontale al binomio teologia-filosofia che si riteneva fosse l'unica strada percorribile per l'accertamento della verit\u00e0, considerando la scienza una via del tutto subordinata, asservita, cio\u00e8, .\nForse, per\u00f2, l'aspetto che i censori ritenevano pi\u00f9 pericoloso del trattato era rappresentato dal fatto che il testo era stato scritto in italiano e non in latino, lingua tradizionale per le opere destinate agli studiosi. In altri termini, adoperando la lingua italiana, ovvero il volgare, come si diceva a quei tempi, lo scienziato aveva dimostrato l'intenzione di dare la massima diffusione al contenuto della sua opera, anche e soprattutto al di fuori del mondo accademico.\nNel mese di luglio del 1632, l'Inquisizione di Firenze diede ordine di ritirare tutte le copie in commercio del \"Dialogo\". Urbano VIII, spinto dai gesuiti, alcuni dei quali \u2013 come il padre Christoph Scheiner \u2013 nemici acerrimi dello scienziato, diede ordine di inviare copia del \"Dialogo\" al Sant'Uffizio per gli opportuni esami e di convocare Galilei a Roma presso l'Inquisizione.\nL'accusa mossa a Galilei era che egli non si era limitato a trattare la teoria copernicana in termini puramente matematici, bens\u00ec l'aveva fatta propria, ritenendola vera anche dal punto di vista fisico.\nIl 12 aprile del 1633 Galilei si present\u00f2 a Roma e fu arrestato. Comprendendo che il tribunale dell'Inquisizione era intenzionato a reprimere, con ogni mezzo, la divulgazione delle idee esposte nel \"Dialogo\", si offr\u00ec di apportare delle correzioni che tenessero conto delle esigenze della \"Dottrina di Santa Romana Chiesa\". Ci\u00f2 non fu bastevole. Il Papa, bench\u00e9 fosse sempre stato informato, per suo desiderio, degli interrogatori, si era guardato bene dall'intervenire. Ci\u00f2 aveva fatto sperare in un suo intervento a favore dello scienziato pisano. La qual cosa non avvenne.\nAllo scienziato fu imposto un pubblico atto di abiura. Diversamente avrebbe dovuto subire tutte le pene riservate agli eretici. Galilei dovette piegarsi. Con l'atto di abiura si impegnava, altres\u00ec, a non divulgare pi\u00f9, in avvenire, le idee copernicane e a denunciare al Sant'Uffizio chiunque, in futuro, ne avesse tentato di riprendere la divulgazione. Ci\u00f2 accadeva nell'estate del 1633.\nGalilei fu trasferito prima a Siena, presso l'arcivescovo Ascanio Piccolomini, e poi nella sua casa di Arcetri, ove gli fu concesso di espiare il carcere tra le mura domestiche, in considerazione della sua anzianit\u00e0.\nMorte e sepoltura.\nIl 5 aprile 1634 Giacinto Centini di Ascoli Piceno, con la complicit\u00e0 di due frati, comp\u00ec un rito di magia nera per causare la morte del pontefice attraverso la negromanzia. Tutti e tre furono condannati a morte. La sentenza fu eseguita il 23 aprile 1635 in Campo de' Fiori.\nPapa Urbano VIII mor\u00ec il 29 luglio 1644 a Roma e fu sepolto all'interno della Basilica Vaticana nel monumento funebre realizzato da Bernini in bronzo e marmo.\nRegn\u00f2 per 20 anni, 11 mesi e 23 giorni. L'ultimo papa prima di lui ad avere regnato pi\u00f9 a lungo fu il Alessandro III (settembre 1159 \u2013 agosto 1181).\nConcistori per la creazione di nuovi cardinali.\nDurante il suo pontificato Urbano VIII convoc\u00f2 otto concistori, nel corso dei quali procedette alla nomina di ben 74 cardinali, secondo nella storia solo a Pasquale II (1099-1118), che ne cre\u00f2 92.\nIl 6 ottobre 1627 istitu\u00ec il nuovo titolo cardinalizio di San Carlo al Corso in sostituzione del titolo di San Carlo ai Catinari, ma il 5 settembre 1639 ripristin\u00f2 il precedente titolo.\nNomine all'interno della famiglia.\nUrbano VIII aveva un fratello maggiore, Carlo Barberini, che aveva intrapreso la carriera militare. Fu nominato Gonfaloniere della Chiesa e luogotenente generale dell'Esercito pontificio. Carlo ebbe due figli maschi, Francesco e Antonio. Urbano VIII li fece entrambi cardinali.\nIl pontefice cre\u00f2 cardinale anche il cognato Lorenzo Magalotti.\nBeatificazioni e canonizzazioni del pontificato.\nUrbano VIII celebr\u00f2 quattro canonizzazioni; proclam\u00f2 inoltre 35 beati, tra cui i ventisei martiri del Giappone.\nNel 1630 il pontefice stabil\u00ec che San Giacomo Apostolo \u00e8 il solo e unico patrono di Spagna.\nInoltre inser\u00ec nel Martirologio romano Santa Rosalia e riconobbe le eroiche virt\u00f9 di Roberto Bellarmino (1542-1621).\nUrbano VIII nella letteratura.\nUrbano VIII viene citato nei \"Promessi sposi\": \u00e8 indicato come Pontefice regnante durante i fatti narrati.\nInoltre \u00e8 protagonista del romanzo \"La Strega Innamorata\" (1985), di Pasquale Festa Campanile, in cui l'eroina, la strega Isidora, si innamora, ricambiata, del pontefice e hanno una storia d'amore platonica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "17087", "revid": "104265", "url": "https://it.wikipedia.org/wiki?curid=17087", "title": "Penna in Teverina", "text": "Penna in Teverina (\"La Penna\" in dialetto locale) \u00e8 un comune italiano di abitanti della provincia di Terni in Umbria.\nStoria.\nPenna in Teverina \u00e8 un comune di poco pi\u00f9 di mille abitanti della provincia di Terni, il pi\u00f9 piccolo dell\u2019Umbria come superficie, ad economia prevalentemente agricola, si trova nella valle del Tevere.\n\u201cPenna\u201d deriva dal latino \u201c\"pinna\"\u201c, che significa \"cima\", \"altura\", \"cocuzzolo\".\nIl paese sorge, infatti, in cima ad un terrazzo fluviale del Tevere.\nTra i primi nuclei insediativi di cui rimane traccia \u00e8 la villa rustica nell\u2019area di Penna Vecchia, a sud ovest dell\u2019attuale centro urbano, a circa 62 metri di altitudine, alla confluenza del Rio Grande con il Tevere in localit\u00e0 Castiglioni, i resti di epoca romana come la cella vinaria testimonierebbero la fertilit\u00e0 di questa area, fonte di pregiato olio e vino.\nLa vicinanza con il porto di Seripola e la facilit\u00e0 dei collegamenti con Roma fu probabilmente stimolo alla costruzione di numerose \"villae\".\nI reperti funerari come i manufatti di P. Melluti Crescenti, conservati presso la Sede Comunale, sono prova dello stato socialmente elevato dei titolari.\nImportante sito strategico, alla fine dell\u2019Impero Romano divenne borgo fortificato: fu costruito il castello, con funzione strategica per il controllo delle vie commerciali fluviali del Tevere, ma anche della via Amerina e della vallata sottostante.\nLe prime fonti scritte che nominano Penna risalgono al XII secolo.\nGi\u00e0 nel secolo XIII \u00e8 documentata la presenza in zona delle famiglie Orsini e Colonna, e Penna fu nel dominio dell\u2019una o dell\u2019altra, ora attraverso vendite, ora invece per occupazione militare.\nPenna, nel 1354 fu occupata dalla compagnia di fra\u2019 Moriale, i cui uomini saccheggiarono la citt\u00e0.\nNel 1360 furono i Cappelletti ad impadronirsi di Penna, dopo aver occupato la vicina Giove.\nNel 1378 i feroci brettoni, capeggiati da un parente dei conti di Baschi, la devastarono, cos\u00ec come avvenne nel XV secolo ad opera di Nicol\u00f2 Fortebraccio.\nIl papa Nicol\u00f2 IV, in tale occasione, chiese aiuto a Francesco Sforza che, dopo aspri combattimenti, riconquist\u00f2 i castelli occupati dalle truppe del Fortebraccio.\nIn possesso degli Orsini, nel 1437 pass\u00f2 sotto la giurisdizione di Amelia, quindi di Perugia, a met\u00e0 del XV secolo se ne impadron\u00ec il conte Everso dell\u2019Anguillara e, infine, dal 1479, pass\u00f2 sotto il dominio diretto della Chiesa, poi dei Colonna.\nNel 1492 Stefano Colonna affid\u00f2 il paese alla giurisdizione di Amelia.\nIl 7 dicembre 1502, Gian Corrado Orsini di Mugnano, signore di Bomarzo e condottiero della Repubblica di Venezia acquist\u00f2 il castello di Penna da Francesco Colonna da Palestrina per tremilaseicento ducati.\nNel 1528 il famoso bandito Maramaldo, che si era accordato con i Lanzichenecchi, pass\u00f2 per Penna, razziando e saccheggiando la cittadina.\nAlla morte di Gian Corrado (21 dicembre 1535), il figlio Maerbale Orsini, entr\u00f2 in possesso di Castel Penna e la elesse propria residenza, affrontando una serie di spese per la costruzione del palazzo e delle pertinenze.\nMaerbale si prodig\u00f2 nella sistemazione dei suoi possedimenti dando vita ad un complesso del quale la celebre Fonte Orsina rappresentava la massima attrattiva.\nAlla morte di Maerbale avvenuta nel 1579, senza aver lasciato discendenza diretta, i possedimenti passarono al fratello Vicino e con il passare degli anni e di vendite, la propriet\u00e0 all\u2019inizio del XIX secolo, pass\u00f2 ai marchesi Del Gallo di Roccagiovine.\nDopo l\u2019occupazione francese, del 1816 Penna risulta essere luogo baronale, nel territorio della Delegazione di Spoleto nella Provincia dell\u2019Umbria.\nNel riparto territoriale del 1817 e in quello del 1827, insieme ad Attigliano, \u00e8 un appodiato della Comunit\u00e0 di Giove, sottoposta al governatore di Amelia.\nNei successivi riparti del 1833 e nel 1858 \u00e8, invece, un comune, unito ad Amelia, luogo di residenza del governatore ed appartenente al Distretto di Terni nella Delegazione di Spoleto prima, alla Provincia di Spoleto poi.\nIl 18/03/1861, con l\u2019Unit\u00e0 d\u2019Italia entra a far parte del nuovo regno, compresa nella Provincia dell\u2019Umbria, mantenendo l\u2019autonomia comunale.\nIl 14/06/1863 cambia denominazione, assumendo l\u2019attuale nome Penna in Teverina.\nIl 16/08/1882 \u00e8 in provincia di Perugia e, infine, il 12/01/1927 entra a far parte della neo costituita provincia di Terni. \nAspetto e luoghi d'interesse.\nOggi il centro storico costituisce solo una piccola parte dell\u2019abitato: il resto di costruzione recente o recentissima, si allarga al di fuori delle antiche mura, dove sorgono le scuole, il Comune, la palestra i giardini, impianti sportivi e parchi attrezzati.\nOltre alla bellezza della campagna amerina, Penna in Teverina offre la ricchezza dei suoi monumenti.\nIl borgo medioevale, scandito da torri e da porte, presenta ancora la sua struttura originale, con caratteristici vicoletti e ripide scale esterne: si accede dalla porta Civica, che immette nella Piazza di San Valentino dove sorge la chiesa parrocchiale di Santa Maria della Neve.\nLa Chiesa ha origini medioevali, \u00e8 ricordata almeno dal 1276, ma nulla rimane della costruzione originaria.\n\u00c8 stata ampliata e completamente ristrutturata nei secoli XVI e XVII.\nL\u2019iscrizione del portale reca la data del 1651.\nAltri restauri e alterazioni sono avvenute nel periodo post bellico.\nLa facciata classicheggiante \u00e8 molto semplice, l\u2019interno \u00e8 ad unica navata le cui pareti laterali presentano tre grandi arcate cieche la chiesa presenta un\u2019abside semicircolare.\nL\u2019ultimo altare nella parete di destra conserva dietro una protezione di legno dipinto con impresso un simbolo riferito alla Madonna, una tela non esposta, raffigurante la madre di Ges\u00f9.\nIl catino absidale \u00e8 ornato con un dipinto del \u2018600, \u201c\"La Madonna della Neve e San Valentino\"\u201d patrono di Penna.\nIn un prospiciente locale si pu\u00f2 ammirare un magnifico Presepe animato, disposto su una superficie di 27 metri quadrati.\nD\u2019ispirazione biblica, con un paesaggio tipico della Palestina e con personaggi che indossano i tradizionali costumi di questa regione, \u00e8 caratterizzato da accurate riproduzioni di scene di vita quotidiana, rappresentazioni di arti e mestieri con oltre 200 statuine di cui 140 animate.\nDa visitare palazzo Orsini, dove, oltre ad un bel giardino all\u2019italiana, sono ancora visibili sulla facciata gli stemmi delle due famiglie a cui appartenne: la \"rosa schiacciata\" degli Orsini e l\"anguilla\" degli Anguillara.\nNotevoli i busti dei \u201cMammalocchi\u201c, originali colonne marmoree in travertino con figure allegoriche situate all\u2019ingresso di una villa privata, gi\u00e0 propriet\u00e0 degli Orsini, oggi dei Marchesi del Gallo di Roccagiovine.\nLe gigantesche figure allegoriche sono opera di Pirro Ligorio, ideatore dei giardini di Villa D\u2019Este a Tivoli e delle fantastiche figurazioni del Sacro Bosco di Bomarzo.\nL\u2019elemento chiaro che ne assegna la propriet\u00e0 agli Orsini \u00e8 la presenza della rosa schiacciata alla base della struttura.\nNei dintorni, presso Castiglioni, sono visibili i resti di un ponte sul Tevere di epoca romana, e nelle campagne quelli di una villa romana, in localit\u00e0 Pennavecchia.\nEconomia.\nL'economia del comune \u00e8 prevalentemente agricola, si trova nella valle del Tevere a 35\u00a0km a sud-ovest del capoluogo. \nAnche se \u00e8 il meno esteso tra i comuni della Regione Umbria \u00e8 meta del turismo rurale legato ai prodotti tipici e ai paesaggi sia per resti archeologici.\nAmministrazione.\nPaoluzzi Stefano - Sindaco Presidente\nPorcacchia Giuseppe - Vicesindaco Assessore\nMonacelli Moira - Assessore\nLucchi Alessio - Consigliere Capogruppo\nCorvi Simone - Consigliere\nPeracchini Sini Ida - Consigliere\nPiccialuti Giancarlo - Consigliere\nValenti Elisabetta - Consigliere\nTaglialatela Giovanni - Consigliere Capogruppo\nBarbaccia Giorgio - Consigliere\nRossini Daniele - Consigliere"}
{"id": "17088", "revid": "26630", "url": "https://it.wikipedia.org/wiki?curid=17088", "title": "19 (numero)", "text": "Diciannove (cf. latino \"undeviginti\", greco \"\u1f10\u03bd\u03bd\u03b5\u03ba\u03b1\u03af\u03b4\u03b5\u03ba\u03b1\") \u00e8 il numero naturale dopo il 18 e prima del 20."}
{"id": "17090", "revid": "1652635", "url": "https://it.wikipedia.org/wiki?curid=17090", "title": "29 (numero)", "text": "Ventinove (cf. latino \"undetriginta\", greco \"\u1f10\u03bd\u03bd\u03ad\u03b1 \u03ba\u03b1\u1f76 \u03b5\u1f34\u03ba\u03bf\u03c3\u03b9\") \u00e8 il numero naturale dopo il 28 e prima del 30. Il \u201c29\u201d \u00e8 anche considerato il \u201cnumero dell\u2019unicorno\u201d o \u201cnumero del leocorno\u201d"}
{"id": "17102", "revid": "1632387", "url": "https://it.wikipedia.org/wiki?curid=17102", "title": "Democrito", "text": "Allievo di Leucippo, fu tra i fondatori dell'atomismo. \u00c8 praticamente impossibile distinguere le idee attribuibili a Democrito da quelle del suo maestro. Democrito fu il pi\u00f9 prolifico scrittore tra i presocratici, considerato uno di loro anche se, effettivamente, nacque dopo Socrate, per morire, forse centenario, durante la vita di Platone e Aristotele. Tra gli allievi di Democrito vi fu Nausifane, maestro di Epicuro.\nBiografia e opere.\nVi sono poche notizie certe della sua vita, che si perde nell'aneddoto e talora nella leggenda. Sarebbe cresciuto tra agi e ricchezze, ma avrebbe rinunciato, in seguito, ad una parte dei suoi averi per dedicarsi esclusivamente agli studi, ai viaggi. Pare invece certo avesse perso la vista, forse per il lungo studio e per l'affaticamento dovuto all'indefessa osservazione della natura, ma \u00e8 falso che si sia accecato volontariamente come Plutarco aveva capito.\nSi crede inoltre che si sia spinto in Egitto, in Etiopia e in India ma \u00e8 assai poco probabile. Egli stesso avrebbe per\u00f2 affermato: \"Io sono, tra i miei contemporanei, quello che ha percorso la maggior parte della Terra, facendo ricerca delle cose pi\u00f9 strane; e vidi cieli e terre numerosissime; e sentito la maggior parte degli uomini dotti\". Altri aneddoti lo raffigurano talmente preso dalle sue speculazioni da dimenticare anche il cibo. Fu, ovviamente, anche ad Atene. Qui, sebbene non abbia trovato considerazione, ebbe modo di vivere a contatto con la cultura sofistico-socratica, che lasci\u00f2 tracce visibili sul suo sistema di natura enciclopedica.\nSi sa che mor\u00ec vecchissimo e a detta di alcuni pi\u00f9 che centenario, depositario di un sapere senza precedenti, forse superiore addirittura a quello di Socrate, e forse per questo non gradito ai suoi discepoli. La morte del filosofo conferma ulteriormente la sua visione della natura. Vivendo con la sorella, decider\u00e0, in punto di morte, di versare in una vasca miele caldo, per poi immergercisi. Fece ci\u00f2 perch\u00e9 desiderava ardentemente vedere la sua fine: infatti Democrito, supponendo che il miele caldo avrebbe rallentato lo svanimento dell'anima, sarebbe stato in grado di osservare attentamente quando si fosse spento. La spiegazione \u00e8 che essendo l'anima composta da atomi caldi, sarebbe stata ostacolata dal miele, anch'esso caldo, dando un po' di tempo al filosofo per analizzare la dipartita di un uomo.\nEgli scrisse pi\u00f9 di qualunque altro presocratico o fisico pluralista. Tra le sue opere troviamo \"La piccola cosmologia\", \"Sulla natura\", \"Sulle forme degli atomi\", \"Sulle parole\". Purtroppo tali opere non sono state conservate, e ne abbiamo soltanto frammenti. Grande fu l'opposizione di filosofi come Platone e Aristotele nel trattare i suoi testi e ragionamenti. Si dice che le sue opere dovevano essere carbonizzate per via del pensiero troppo anti-conformista del filosofo.\nA livello di contenuti Democrito comprende sia la sfera filosofica dei presocratici sia altri argomenti filosofici quali la natura, l'uomo, la vita e la giustizia. Il riferimento a questi contenuti socratici \u00e8 quindi ulteriore conferma della sua posteriorit\u00e0 a Socrate.\nLa teoria atomistica di Democrito (detto anche \"filosofo del riso\") fu alla base dell'epicureismo, come la teoria cosmologica di Eraclito (detto anche \"filosofo del pianto\" perch\u00e9 pessimista) fu all'origine della fisica stoica.\nLa filosofia.\nLa teoria degli atomi.\nIl nome di Democrito \u00e8 rimasto legato alla sua celebre teoria atomista considerata, anche a distanza di secoli, una delle visioni pi\u00f9 \"scientifiche\" dell'antichit\u00e0: l'atomismo democriteo infatti fu ripreso non solo da altri pensatori greci, come Epicuro, ma anche da filosofi e poeti romani (Lucrezio) nonch\u00e9 da filosofi del tardo medioevo, dell'et\u00e0 rinascimentale e del mondo moderno (come ad esempio Pierre Gassendi). Come \u00e8 stato rilevato da Theodor Gomperz e da altri studiosi, Democrito pu\u00f2 essere considerato il \"padre della fisica\", cos\u00ec come Empedocle lo era stato per la chimica. Ludovico Geymonat afferma che \u00abl'atomismo di Democrito [\u2026] ebbe una funzione determinante, nel XVI e XVII secolo, per la formazione della scienza moderna\u00bb.\nAlla base dell'ontologia di Democrito c'erano i due concetti di atomo e di vuoto. Democrito per certi aspetti sostitu\u00ec l'opposizione logica eleatica tra essere e non essere con l'opposizione fisica tra atomo e vuoto: l'atomo costituiva l'essere, il vuoto rimandava in un certo senso al non essere. Per Democrito un atomo costituiva l'elemento originario e fondamentale dell'universo, nonch\u00e9 il fondamento metafisico della realt\u00e0 fisica; ci\u00f2 significava che gli atomi non venivano percepiti a livello sensibile (realt\u00e0 fisica) ma solo su un piano intelligibile, ossia attraverso un procedimento intellettuale che scomponeva e superava il mondo fisico-corporeo. C'\u00e8 da precisare che l'atomo democriteo non costituiva in s\u00e9 un'intelligibilit\u00e0 pura, come sar\u00e0 l'idea di Platone, in quanto esso possedeva un'essenziale consistenza materiale: tuttavia era pur sempre una realt\u00e0 intelligibile poich\u00e9 sfuggiva ai sensi e si coglieva solo mediante l'intelletto. La realt\u00e0 degli atomi costituiva per Democrito l'arch\u00e8, quindi l'essere immutabile ed eterno. Gli atomi erano concepiti come particelle originarie indivisibili: essi cio\u00e8 erano quantit\u00e0 o grandezze primitive e semplici (ovvero non composte), omogenee e compatte, la cui caratteristica principale \u00e8 l'indivisibilit\u00e0.\nDemocrito, quindi, contrappose alla divisibilit\u00e0 infinita dello spazio geometrico, sostenuta da Zenone di Elea con i suoi paradossi (celebre tra tutti quello della corsa tra Achille e la Tartaruga), l'indivisibilit\u00e0 dello spazio fisico, che trovava appunto nell'atomo un limite invalicabile. Gli atomi dunque, in quanto principio primo di ogni realt\u00e0, erano eterni ed immutabili: essi non erano stati generati n\u00e9 potevano essere distrutti, ma esistevano da sempre e sempre sarebbero esistiti. Gli atomi, per\u00f2, in quanto particelle quantitative (quindi del tutto diversi dai semi qualitativi di Anassagora), costituivano il pieno, che rimandava necessariamente alla realt\u00e0 di un vuoto in cui potersi collocare, in cui poter esistere. Il vuoto infinito costituiva quindi anch'esso una realt\u00e0 originaria analoga a quella degli atomi, poich\u00e9 rendeva possibile la loro esistenza: infatti gli atomi non sarebbero stati nemmeno pensabili senza uno spazio vuoto infinito entro cui potersi muovere incessantemente. In questo illimitato vuoto spaziale non esistevano pi\u00f9 punti di riferimento, tanto \u00e8 vero che il filosofo greco, quasi anticipando il moderno concetto di infinito fisico, cos\u00ec afferm\u00f2: \u00abnon esiste basso n\u00e9 alto, n\u00e9 centro n\u00e9 ultimo, n\u00e9 estremo\u00bb. Fin da Aristotele, atomi e vuoto sono stati variamente interpretati; infatti, lo stesso Aristotele cos\u00ec si espresse nella sua Metafisica: \u00abLeucippo e il suo discepolo Democrito pongono come elementi il pieno e il vuoto, chiamando l'uno essere e l'altro non essere\u00bb.\nDi fronte alla realt\u00e0 di qualcosa (l'atomo), Democrito avrebbe ammesso l'esistenza di un \"non qualcosa\", il vuoto appunto, il nulla inteso come spazio. Quindi il vuoto di Democrito non stava ad indicare l'esistenza del non essere ma pi\u00f9 semplicemente la mancanza di materia, coincidente appunto con lo spazio. Pieno e vuoto costituivano pertanto i due principi originari a cui ricondurre l'esistenza di tutte le cose: l'uno rimandava all'altro, lo implicava necessariamente, poich\u00e9 la realt\u00e0 era il risultato della loro sintesi. Gli atomi possedevano il movimento come loro caratteristica intrinseca: essi infatti si muovevano eternamente e spontaneamente nel vuoto, incontrandosi e scontrandosi. Il divenire del cosmo e della natura e la molteplicit\u00e0 degli enti erano dovuti proprio a questo incessante movimento da cui tutto si formava per poi disgregarsi. Il movimento quindi costituiva una propriet\u00e0 intrinseca e spontanea degli atomi e, come tale, non era generato da una causa esterna ad essi: spontaneamente, per loro natura, essi si muovevano.\nIn questo eterno e naturale movimento degli atomi di Democrito alcuni studiosi hanno visto una sorta di primitiva intuizione del principio di inerzia. \u00c8 stato notato che \u00abil principio di inerzia, fondamento della dinamica galileiana, dice pressappoco la stessa cosa: afferma infatti che il moto rettilineo uniforme non richiede la presenza di alcuna causa che lo provochi; solo dove si ha accelerazione deve esserci una causa che lo produce\u00bb\nIn Democrito, come osserv\u00f2 Aristotele, era assente il concetto di una causa del movimento; non era chiaro \u00abil perch\u00e9 del movimento, n\u00e9 di quale specie esso sia n\u00e9 la causa per cui il movimento avviene in un modo o in un altro\u00bb.\nGli atomi democritei, essendo definiti come quantit\u00e0 infinitesime, erano del tutto privi di determinazioni qualitative: sono fatti tutti della medesima materia, ma differiscono per quanto riguarda gli aspetti quantitativi, vale a dire forma, ordine e posizione. Dal punto di vista della forma, ad esempio, l'atomo A era diverso dall'atomo B (la forma evidentemente includeva anche la grandezza). La posizione indicava il fatto che l'atomo A occupasse un posto diverso da quello di B; infine l'ordine (o contatto reciproco) indicava l'esistenza di una relazione AB che era diversa da BA. Utilizzando l'esempio di Aristotele, le differenze tra gli atomi possono essere spiegate al pari delle differenze che costituiscono le lettere dell'alfabeto: A differisce da N per la forma, AN da NA per l'ordine, mentre Z differisce da N per la posizione. Tutte queste differenze, come si vede, erano di natura geometrico-quantitativa e davano luogo ad una realt\u00e0 caratterizzata esclusivamente da rapporti quantitativi, secondo quell'idea che era stata gi\u00e0 intuita dalla scuola pitagorica.\nIl divino.\nCos\u00ec come per il resto della materia, anche l'anima (\"psych\u00e8\") per Democrito era costituita da atomi, atomi pi\u00f9 sottili e lisci, di natura ignea.\nEssi penetrano tutto il corpo e gli danno vita e vengono mantenuti in esso grazie alla respirazione, inoltre grazie a questa capacit\u00e0 di vivificare, di render pensante l'uomo, erano considerati divini.\nInfine, Democrito sostiene che gli dei sono fatti di atomi proprio come gli esseri umani, ma che non interagiscono affatto con noi: questo fatto lo fece considerare come un vero e proprio anticonformista e ateo, una vera rarit\u00e0 ai suoi tempi.\nConoscenza.\nLa conoscenza sensibile si basava sulla meccanica atomistica: ogni oggetto, anche se appariva immobile e statico, era costituito da atomi, intervallati dal vuoto, i quali si muovevano continuamente. In particolare la superficie dei corpi era formata da uno strato di atomi pi\u00f9 leggeri che si staccavano dal corpo stesso, di cui conservavano per\u00f2 la configurazione esteriore, producendo delle \"emissioni atomiche\", ossia degli \"idoli\" (o simulacri) che, attraversando l'aria, colpivano gli organi sensoriali degli animali e degli uomini: l'urto tra gli idoli e gli organi di senso giungeva, attraverso il corpo, fino all'anima, generando la cosiddetta immagine sensibile, che veniva poi trasformata in un contenuto logico. La conoscenza sensibile tuttavia forniva informazioni piuttosto superficiali e spesso ingannevoli sulle qualit\u00e0 degli oggetti percepiti (tanto da far credere che colori sapori e odori fossero propriet\u00e0 intrinseche delle cose ed invece non lo erano): essa non era in grado n\u00e9 di cogliere la struttura profonda degli enti, quindi la loro natura atomica, n\u00e9 i rapporti causali esistenti tra essi. Pertanto anche Democrito, come Parmenide, svalut\u00f2 la sensibilit\u00e0, anche se, diversamente dal filosofo di Elea, gli riconobbe un valore reale, mentre Parmenide la consider\u00f2 solo un'illusione. Sicuramente superiore ai sensi era la conoscenza logica e razionale, in quanto con il pensiero era possibile raggiungere la realt\u00e0 metafisica degli atomi ed era possibile comprendere le leggi meccaniche e necessarie della natura.\nDa questo punto di vista la gnoseologia democritea pu\u00f2 essere senz'altro definita razionalistica, dove per razionalismo s'intende in questo caso che le verit\u00e0 fondamentali sul mondo, sia quelle che riguardavano la natura fisica sia quelle concernenti la metafisica, si potevano raggiungere soltanto tramite un procedimento intellettuale e razionale e non sulla base delle semplici percezioni sensibili: solo la ragione logica, il \"logos\", consentiva di comprendere le leggi e i principi della realt\u00e0 attraverso l'\"empeiria\". Strettamente collegata a questa teoria fu la distinzione tra \"qualit\u00e0 soggettive\" (o sensibili) e \"qualit\u00e0 oggettive\" (relative agli oggetti): distinzione fondamentale, che sar\u00e0 poi ripresa da molti filosofi, anche in Epoca moderna. Democrito ritenne che alcune qualit\u00e0 fossero oggettive, ossia realmente presenti nelle cose, e altre invece fossero soltanto soggettive o sensibili, dovute cio\u00e8 alla struttura e alla natura degli organi di senso umani.\nEtica.\nNella sua lunga esistenza Democrito scrisse anche opere di etica, in cui affermava che l'interesse maggiore dell'Uomo deve essere la felicit\u00e0, che si ricerca attraverso una moderata cancellazione della paura: per questo egli divenne noto come il \"filosofo del riso\", a differenza del triste e pessimista Eraclito che venne definito il \"filosofo del pianto\".\nTuttavia, per Democrito la felicit\u00e0 non \u00e8 da identificarsi nel possesso di beni materiali, nel prestigio o nel potere, ma nell'essere moderati e nel condurre una vita giusta. \u00c8 necessario essere coraggiosi non in guerra, bens\u00ec contro i piaceri sensibili che rendono l'uomo schiavo dei sensi. Il razionalismo etico di Democrito assume come concetto guida il raggiungimento dell'eutimia (\"euthym\u00eca\"), ossia della tranquillit\u00e0, della serenit\u00e0 dell'animo. Vero saggio dunque \u00e8 colui che impronta la sua vita a regole di moderazione, di accorta misura e di equilibrio, rifuggendo i turbamenti e le passioni. Il discorso morale di Democrito ha un carattere prevalentemente personale e privato, in quanto si rivolge al singolo e alla sua ricerca della felicit\u00e0 e del bene pi\u00f9 che alla comunit\u00e0 sociale e politica. La tranquillit\u00e0 interiore d'altro canto non implica affatto la passivit\u00e0 e l'ozio, anzi Democrito apprezza la vita attiva e produttiva, affermando tra l'altro che: \"Le fatiche sono pi\u00f9 piacevoli dell'inerzia\". Secondo l'autore l'anima e le idee possono essere ricondotte al materiale e ai sensi. \nInoltre Democrito elegge la ragione a giudice e guida dell'esistenza e fa dell'equilibrio e della misura il supremo ideale di condotta.\nQuesta morale mette a capo a un'etica del dovere fondata sul rispetto verso se stessi: non si deve aver rispetto per gli altri pi\u00f9 che per s\u00e9.\nSecondo Democrito, Atena, intesa come \"saggezza\", \u00e8 chiamata \"tritogena\", perch\u00e9 dal ragionare con saggezza derivano tre facolt\u00e0: il retto volere, il retto parlare e il retto agire.\nCivilt\u00e0, linguaggio e religione.\nLa riflessione di Democrito sulla civilt\u00e0, sul linguaggio e sulla religione \u00e8 molto probabilmente frutto del razionalismo della sua epoca.\nMatematica.\nDemocrito fu anche un pioniere nei campi della matematica e della geometria. Scrisse molte opere di matematica e geometria, nessuna delle quali \u00e8 giunta fino a noi; si conoscono solo i titoli di alcune delle sue opere (\"Sui numeri\", \"Sulla geometria\", \"Sulle tangenti\", \"Sulla mappatura\" e \"Sui numeri irrazionali\") citati in altre opere, dal momento che nessuna delle sue opere sopravvisse al Medioevo.\nSecondo Archimede, Democrito fu tra i primi a osservare che un cono o una piramide con le stesse area di base e altezza hanno un volume pari a un terzo del volume rispettivamente di un cilindro o di un prisma. Democrito non ne forn\u00ec una dimostrazione (la quale, come Archimede stesso afferma, fu fornita da Eudosso di Cnido) ma si limit\u00f2 ad asserirne la veridicit\u00e0.\nInoltre in un noto passo, Plutarco (Plut. De Comm. 39) riporta che Democrito si sarebbe posto la seguente questione: la superficie data dall'intersezione di un cono con un piano parallelo alla sua base pu\u00f2 essere uguale oppure diversa dalla superficie della base del cono. Se le due superfici sono uguali, il cono \u00e8 in realt\u00e0 un cilindro, mentre se sono diverse il cono \u00e8 in realt\u00e0 un cono circolare a gradini (pi\u00f9 precisamente, uno \"scaloide\"). La questione posta da Democrito viene risolta sulla base di considerazioni di infinitesimi, e pertanto, sulla base di quanto riportato da Plutarco, \u00e8 stato ipotizzato che Democrito fosse un precursore del concetto di infinitesimo e del calcolo integrale.\nAvversari.\nDemocrito non godette di buona fama presso Platone e Aristotele. Platone lo giudic\u00f2 molto severamente, rifiutando di citarlo all'interno delle sue opere, nonostante nel \"Timeo\" mostrasse di conoscerne le teorie. Secondo una leggenda diffusa nella sua Accademia era proibito anche solo pronunciare il nome di Democrito. Lo stesso Platone, secondo un vecchio racconto, ne avrebbe bruciato i libri (cfr. Aristosseno nelle sue \"Memorie sparse\", DK 68 A 1). L'errore fondamentale di Democrito, secondo Platone, consisteva nel fatto che la teoria atomista era incapace di rendere ragione del modo in cui avvenivano i mutamenti della natura: Democrito cio\u00e8 non sapeva spiegare perch\u00e9 essa tende a riproporre sempre le stesse forme, strutturandosi secondo criteri precostituiti, come fosse dotata di intelligenza. Platone in definitiva non condivideva che la materia potesse avere una spiegazione in se stessa, escludendo qualsiasi intervento soprannaturale o divino. Egli oltretutto era fortemente convinto dell'immortalit\u00e0 dell'anima, possibilit\u00e0 negata invece da Democrito.\nAristotele, al contrario, nella sua \"Metafisica\" dimostra di conoscere le teorie dell'atomismo, citando pi\u00f9 volte Democrito. Egli paragon\u00f2 gli atomi alle lettere dell'alfabeto: combinazioni di lettere che danno origine a infinite parole, cos\u00ec come combinazioni infinite di atomi danno origine all'universo. Anche Aristotele tuttavia non condivideva i principi dell'atomismo, poich\u00e9 riteneva che gli organismi si evolvessero seguendo soltanto certe leggi proprie, mentre i meccanismi di causa-effetto che a volte potevano agire su di loro gli apparivano accidentali: per esempio, la trasformazione di un uovo in una gallina non poteva essere per lui il risultato di semplici combinazioni fortuite di atomi. Egli respinse quindi la concezione che tutta la realt\u00e0 fosse da ricondurre al sensibile sulla base di spiegazioni materialistiche.\nIl fatto che Democrito escludesse la presenza di princ\u00ecpi primi in grado di guidare il perenne fluire dei fenomeni era inoltre, secondo Aristotele, di impedimento alla costruzione della scienza. Fu per tale motivo che a Democrito venne attribuita la fama di voler assegnare leggi casuali alla natura, nonostante il loro carattere rigorosamente determinista. Dante Alighieri nel Medioevo lo defin\u00ec appunto come \u00abDemocrito, che 'l mondo a caso pone\u00bb (Inferno, Canto IV vv 136). Nonostante ci\u00f2, Dante, a differenza di Epicuro, posto nel girone degli eretici ed epicurei, posiziona Democrito nel limbo, accanto ai grandi non cristiani dell'antichit\u00e0 (tra i quali Socrate, Platone e Aristotele)."}
{"id": "17106", "revid": "22166", "url": "https://it.wikipedia.org/wiki?curid=17106", "title": "Folg\u00f2re da San Giminiano", "text": ""}
{"id": "17109", "revid": "968255", "url": "https://it.wikipedia.org/wiki?curid=17109", "title": "Alessandria d'Egitto", "text": "Alessandria (; ; ) \u00e8 la seconda pi\u00f9 grande citt\u00e0 d'Egitto, con una popolazione di 5,2 milioni di abitanti, si estende per 32\u00a0km lungo la costa del Mediterraneo nella parte settentrionale del paese.\n\u00c8 capoluogo del governatorato omonimo. Si trova sulla costa del Mediterraneo, ed \u00e8 il principale porto egiziano e la seconda citt\u00e0 pi\u00f9 estesa del paese. Si trova a 208\u00a0km a nord-ovest del Cairo, a ovest del delta del Nilo, il cui braccio canopico, ormai asciutto, si trova a 19\u00a0km dalla citt\u00e0.\nAlessandria d'Egitto fu la prima delle citt\u00e0 omonime fondate da Alessandro Magno, che ne pose le fondamenta tra il 332 e il 331 a.C. Gi\u00e0 sede di un'antica e mitica biblioteca - andata distrutta in un incendio durante l'antichit\u00e0 - ospita dal 2002 la Bibliotheca Alexandrina. La citt\u00e0 \u00e8 sede dell'antico Patriarcato di Alessandria.\nGeografia fisica.\nClima.\nAlessandria ha un clima arido (classificazione dei climi di K\u00f6ppen \"BWh\"), ma il prevalente vento da nord, soffiando attraverso il Mediterraneo, d\u00e0 alla citt\u00e0 un clima diverso dall'hinterland desertico. Il clima cittadino mostra caratteristiche mediterranee (\"Csa\"), cio\u00e8 mite, con inverni variabili e piovosi ed estati calde che, talvolta, possono essere molto umide; gennaio e febbraio sono i mesi pi\u00f9 freschi, con temperature massime giornaliere che vanno dai 12\u00a0\u00b0C ai 18\u00a0\u00b0C e minime che possono raggiungere (in rari casi) i 5\u00a0\u00b0C. Ad Alessandria si sono avuti anche temporali, piogge e addirittura grandine durante i mesi pi\u00f9 freschi. Luglio e agosto sono i mesi pi\u00f9 caldi e pi\u00f9 secchi dell'anno con una temperatura massima giornaliera mediamente intorno ai 30\u00a0\u00b0C.\nStoria.\nLa citt\u00e0 fu fondata nel 331 a.C. tra la palude Mareotide (Maryut) e il Mar Mediterraneo, davanti all'isoletta di Faro, a cui era collegata per mezzo dell'Eptastadio, una sorta di diga lunga circa 1200\u00a0m che serviva anche da acquedotto e che permise inoltre la creazione di due distinti porti. La diga e il piano di fondazione della citt\u00e0 sono attribuiti all'architetto Dinocrate di Rodi.\nArriano narra di come Alessandro Magno tracciasse al suolo la pianta della citt\u00e0 servendosi - in mancanza di altro - di grano. L'episodio venne interpretato come segno di un futuro di ricchezza e allude al ruolo della citt\u00e0 nell'esportazione del grano egiziano.\nAlessandria doveva sostituire la precedente fondazione greca sul Delta, Naucrati, avvenuta per concessione del faraone Amasis. Naucrati era situata a circa 70\u00a0km nell'interno e non ebbe mai grande importanza al di fuori del suo ruolo commerciale. Alessandro volle invece che la sua citt\u00e0 fosse fondata sulla costa, malgrado la cattiva qualit\u00e0 del terreno in questa zona e l'approdo non facile.\nLe fonti antiche testimoniano che sarebbe stata costruita sul sito della pi\u00f9 antica Rhakotis e di altri cinque villaggi. Su Rhakotis manca tuttavia una documentazione esauriente. L'ipotesi \u00e8 che si trattasse anche in questo caso di un semplice villaggio di pescatori, oppure che il nome, traducibile con \"l'edificio\" si riferisca a una costruzione greca preesistente o a un posto di guardia. Un'altra ipotesi \u00e8 che il termine vada inteso invece come \"il cantiere\" e che costituisse il nome dato dagli Egiziani alla citt\u00e0 di Alessandria nel momento in cui era in corso la sua costruzione.\nIl geografo Strabone, che visse ad Alessandria intorno agli anni 20 a.C., lascia nella sua \"Geografia\" una descrizione di Alessandria di quegli anni. La citt\u00e0 era formata da un intreccio di ampie vie, ai lati delle quali sorgevano imponenti e fastosi templi, edifici come la tomba di Alessandro e dei Tolomei, l'ippodromo, lo stadio, il ginnasio e il famoso faro. La citt\u00e0 si erse in molti campi: a livello commerciale, sostenuto dal fiorente artigianato che lavorava metalli, vetro, bronzo, ceramica, unguenti e papiri; a livello culturale, come meta di studiosi che diedero vita alla pi\u00f9 famosa cultura ellenistica, quella alessandrina (nella citt\u00e0 erano infatti stati costruiti la Biblioteca e il Museo). A testimonianza dei numerosi scambi sociali presenti in citt\u00e0, vi era la presenza di una popolazione variegata ed eterogenea, dove trovavano spazio minoranze di Greci, Romani, Arabi e Siriani.\nDopo la morte di Alessandro a Babilonia nel 323 a.C., il suo corpo venne trasportato e seppellito nella citt\u00e0 dal suo generale Tolomeo. Durante la lunghissima spedizione in Oriente i lavori erano stati proseguiti per opera di Cleomene di Naucrati. Capitale del regno tolemaico ed erede dei traffici commerciali della fenicia Tiro, che era stata distrutta da Alessandro durante la lotta contro l'Impero persiano, divenne rapidamente una delle citt\u00e0 pi\u00f9 importanti del mondo ellenistico e pi\u00f9 tardi una delle principali metropoli dell'antichit\u00e0, seconda solo a Roma per grandezza e ricchezza. Il suo statuto era quello delle libere citt\u00e0 greche e mantenne la sua assemblea cittadina sino alla conquista romana. L'autonomia le fu pi\u00f9 tardi restituita sotto Settimio Severo.\nPer tutta l'antichit\u00e0 rimase un prestigioso centro culturale, dando vita alla stagione dell'alessandrinismo, grazie alle istituzioni del \"Museion\" e della celebre Biblioteca di Alessandria. Ospitava inoltre una numerosa comunit\u00e0 ebraica: fu qui che la Bibbia venne tradotta in greco nella versione conosciuta come dei \"Septuaginta\". Per tutta l'epoca ellenistica la popolazione rest\u00f2 suddivisa etnicamente tra greco-macedoni, ebrei, ed egiziani, con leggi e costumi differenziati. Questa divisione provoc\u00f2 per tutta la sua storia torbidi e disordini, iniziati gi\u00e0 durante il regno di Tolomeo IV (221-204 a.C.).\nCesare vi soggiorn\u00f2 ospite della regina Cleopatra e dopo di lui Marco Antonio. Antonio e Cleopatra furono sconfitti da Ottaviano nella battaglia di Azio del 31 a.C., in seguito alla quale l'Egitto venne annesso a Roma, come provincia imperiale, governata ossia direttamente da incaricati dell'imperatore invece che del Senato. Questo pi\u00f9 stretto controllo derivava probabilmente dalla grande importanza della nuova provincia nell'approvvigionamento di grano a Roma. La citt\u00e0 divenne pertanto sede del prefetto d'Egitto, titolo che risente della soppressione della Bul\u00e9 cittadina voluta da Ottaviano. In quest'epoca la citt\u00e0 doveva raggiungere una popolazione di 300.000 abitanti liberi, a cui dovevano aggiungersi gli schiavi. Era la seconda citt\u00e0 per numero d'abitanti dopo Roma.\nCon la diffusione del Cristianesimo divenne centro dottrinario di primaria importanza: fu qui che Atanasio condusse la sua lotta contro l'eresia ariana, istituendo quindi il Patriarcato di Alessandria, che ebbe grande peso nelle vicende dottrinarie dei successivi due secoli.\nIl 31 luglio 365 uno tsunami con un'onda di 12 metri si abbatt\u00e8 sulla citt\u00e0 (Terremoto di Creta del 365) provocando 5000 morti e la distruzione di gran parte dell'abitato.\nTuttavia il declino dell'impero romano, e dunque dei commerci che arricchivano la citt\u00e0, pare avesse gi\u00e0 causato un generale impoverimento della popolazione, con l'abbandono di alcuni quartieri e la rovina di alcuni complessi monumentali, alcuni dei quali volontariamente distrutti nelle lotte dei cristiani contro i pagani, come in occasione del decreto teodosiano del 391 ad opera del vescovo Teofilo.\nNel 616 fu conquistata all'Impero bizantino da Cosroe II di Persia, e nel 640 dagli Arabi guidati da \u2018Amr ibn al-\u2018\u0100s, dopo un assedio durato 14 mesi.\nLa fondazione del Cairo nel 969 nell'area su cui sorgeva da circa tre secoli la capitale musulmana di Fust\u0101t fece rapidamente declinare l'importanza di Alessandria. Infatti il picco minimo di popolazione si registr\u00f2 nel 1200 circa con appena 150 abitanti. La scoperta nel 1498 della rotta verso oriente, doppiando il Capo di Buona Speranza, fin\u00ec di rovinarne i commerci. Rimase tuttavia con Damietta uno dei principali porti egiziani durante il periodo mamelucco e ottomano. Nel 1798 durante la spedizione di Napoleone Bonaparte in Egitto, la citt\u00e0 fu presa dai francesi e nel 1801 dai britannici che sconfissero i francesi nella battaglia di Alessandria, presso le rovine di Nicopoli. Durante l'anarchia dell'ultimo periodo ottomano Alessandria era una cittadina di soli 4.000 abitanti circa.\nIl Chediv\u00e8 Mehmet Ali ne favor\u00ec la rinascita facendone la sua residenza e intraprendendo una serie di lavori pubblici: fu scavato un nuovo canale di comunicazione con il Nilo, il Canale Mahm\u016bdiyya, terminato nel 1820 e fu nuovamente utilizzato il porto occidentale, permettendo la crescita dell'insediamento sull'isola di Faro e nel distretto dell'Eptastadio.\nCome residenza dei consoli stranieri acquis\u00ec presto un carattere europeo e attrasse anche greci, ebrei e siriani. Fu minacciata dal mare nel 1827 dai greci e nel 1828 da una coalizione di inglesi, francesi e russi. Le fortificazioni furono rafforzate una prima volta nel 1841 e nel 1856 fu costruita una ferrovia che la collegava con il Cairo. L'arrivo di una flotta anglo-francese nel 1882 scaten\u00f2 una rivolta e il massacro di circa 400 europei. Contemporaneamente le difese furono nuovamente rafforzate per ordine di A\u1e25mad \u02bfOr\u0101b\u012b, ministro della guerra. L'ammiraglio britannico, sir Frederick Beauchamp Seymour, pi\u00f9 tardi Lord Alcester, lanci\u00f2 un ultimatum e alla scadenza di questo bombard\u00f2 i forti senza tuttavia sbarcare truppe. Poich\u00e9 ne seguirono altre rivolte e massacri finalmente il Regno Unito invi\u00f2 una spedizione militare e si impegn\u00f2 nell'occupazione dell'intero paese.\nSotto il dominio britannico Alessandria si sviluppa come sede navale militare, a controllo del Canale di Suez. Durante la seconda guerra mondiale e la campagna nord-africana del 1940-1943 fu combattuta nelle vicinanze la decisiva battaglia di El-Alamein.\nIl colpo di Stato militare egiziano del 1952 vide il colonnello Nasser prendere il potere e il trattato anglo-egiziano del 1954 fiss\u00f2 i termini per il ritiro delle truppe britanniche.\nLa citt\u00e0 ellenistica e romana.\nLa citt\u00e0 era suddivisa in tre principali quartieri: quello ebraico nella porzione nord-orientale della citt\u00e0, quello di Rhakotis verso est, occupato dagli Egiziani e il \"Bruchion\", il quartiere greco o reale, che ne costituiva la parte pi\u00f9 splendida.\nL'impianto urbanistico, le mura, il porto.\nLe dimensioni della citt\u00e0 furono gi\u00e0 in partenza pi\u00f9 grandi della media delle citt\u00e0 antiche: secondo alcuni autori la cinta muraria avrebbe avuto un perimetro di 15\u00a0km. Le mura furono modificate gi\u00e0 in epoca romana e una seconda cinta pi\u00f9 ristretta fu costruita nell'XI secolo dal sultano Ahmad ibn T\u016bl\u016bn, riutilizzando diversi blocchi di quella pi\u00f9 antica.\nDue strade principali bordate da portici colonnati, di cui si riferisce una larghezza di circa 60\u00a0m, si incrociavano ad angolo retto nel centro cittadino, vicino al punto dove sorgeva il \"Soma\", il mausoleo di Alessandro e presso l'odierna moschea di Nab\u012b D\u0101ny\u0101l (Nebi Daniel, \"profeta Daniele). La linea della via est-ovest, la via \"Canopica\" \u00e8 seguita oggi dal Boulevard de Rosette, dove sono state rinvenute tracce della pavimentazione e del canale vicino alla porta di Rosetta. Un resto consistente ne fu messo in luce nel 1899 da scavatori tedeschi all'esterno delle mura orientali, in un'area ben all'interno della citt\u00e0 antica.\nLa diga dell'Eptastadio, il cui nome deriva dalla sua lunghezza di sette stadi, collegava l'isola di Faro alla terraferma, nel punto in cui oggi si apre la \"Grande piazza\" con la \"Porta della Luna\". Il molo, che divideva i due porti occidentale e orientale, \u00e8 oggi coperto dal moderno quartiere di Ras al-Tin, che occupa un istmo considerevolmente allargato.\nIl porto occidentale (\"di Eunostos\") era ampio, ma affiancato da scogliere situate sull'asse dell'isoletta di Faro, come ci racconta Strabone. Racchiudeva un porto pi\u00f9 interno artificiale, il \"Kib\u00f4tos\" (\"scatola rettangolare\"). Oggi \u00e8 stato obliterato dall'allargamento per la realizzazione del porto moderno.\nIl porto orientale (\"Gran Porto\") era protetto dallo sperone di Lochias a Est e dalla punta dell'isola di Faro a Ovest. L'entrata nel porto era pericolosa per la ristrettezza dell'imbocco e numerose navi greco romane naufragate tra il IV secolo a.C. e il VII secolo d.C. sono state scoperte in questa zona. Al suo interno, l'isola di Antirodi delineava una piccola baia detta \"porto reale\".\nGli altri monumenti.\nI palazzi reali occupavano l'angolo nord-orientale della citt\u00e0, sul promontorio di Lochias che dominava il porto occidentale (nella moderna zona di Pharillon). La localit\u00e0 \u00e8 attualmente sotto il livello del mare, cos\u00ec come il \"porto privato\" e l'isola di Antirrhodos.\nIl \"Grande teatro\" sulla moderna collina dell'Ospedale, nei pressi della odierna stazione Ramle. L'edificio era stato utilizzato da Cesare come fortezza. Nei pressi sorgeva il tempio di Poseidone o \"tempio degli Dei Marini\".\nProseguendo si incontravano il \"Timonium\", costruito da Marco Antonio, e le strutture portuali. Dietro l\"Emporium\" sorgeva il Cesareo, dove sorgevano i due grandi obelischi chiamati \"aghi di Cleopatra\", oggi trasferiti a Londra e a New York: il tempio fu pi\u00f9 tardi trasformato in basilica patriarcale e i resti giacciono sotto le case moderne.\nIl Ginnasio e la Palestra si trovavano nella zona orientale della citt\u00e0, a una certa distanza dal mare, ma la loro posizione \u00e8 sconosciuta. Sconosciuta \u00e8 anche la posizione del tempio di Saturno.\nIl Serapeo, dedicato al dio Serapide, era il pi\u00f9 famoso dei templi della citt\u00e0 e si trovava nella parte occidentale, nel quartiere egizio di Rhakotis, nei pressi della cosiddetta \"Colonna di Pompeo\", un monumento eretto sulla bassa acropoli della citt\u00e0 in onore di Diocleziano dopo il 297, costituito da una colossale colonna in granito alta circa 30\u00a0m.\nNei pressi, verso sud-ovest, si trovano le catacombe di Kom el-Suqafa, con camere con architetture scolpite nella roccia e sarcofagi.\nGli scavi del quartiere di \"Kom al-Dik\" hanno rivelato un piccolo teatro di epoca romana e i resti di terme.\nIl Faro e la Biblioteca.\nIl celebre Faro di Alessandria, iniziato da Tolomeo I e completato da Tolomeo II, aveva un'altezza stimata di ben 135\u00a0m e poteva essere visto a 50\u00a0km di distanza. Le sue gigantesche proporzioni ne fecero una delle Sette meraviglie del mondo e dal suo nome deriva il termine che designa questo tipo di installazioni. Era costituito da un alto basamento quadrangolare che ospitava le stanze degli addetti e le rampe per il trasporto del combustibile. A questo si sovrapponeva una torre ottagonale e quindi una costruzione rotonda sormontata da una statua di Zeus o Poseidone, pi\u00f9 tardi sostituita da quella di Elio. I resti della gigantesca costruzione, crollata probabilmente per un terremoto, sono oggi inglobati in un forte del XV secolo. Numerosissimi blocchi ed elementi architettonici sono stati recuperati in mare, insieme alle colossali statue di Tolomeo II e della moglie Arsinoe II, rappresentata come Iside.\nNell'isola sorgeva inoltre un tempio dedicato ad Efesto.\nLa non meno celebre Biblioteca di Alessandria fu istituita in epoca tolemaica ed era grandemente celebrata per la sua ricchezza e il grande numero di opere letterarie che vi si conservavano, stimate in circa 700.000 volumi. \u00c8 diffusa la credenza che la Biblioteca sia andata a fuoco la prima volta per colpa delle truppe romane al seguito di Giulio Cesare, ma al tempo della Guerra alessandrina bruci\u00f2 solo un deposito di copie destinate all'esportazione, mentre fu grande la distruzione attuata dai cristiani al tempo dell'imperatore Teodosio e quella organizzata dai musulmani che alimentarono per anni le terme con i libri raccolti. Un'altra parte (il \"Serapeo\") fu distrutta dal fuoco nel corso del III secolo. Altri tumulti avvennero nel 415 e culminarono con la morte di Ipazia, donna famosa per la sua cultura e capo della scuola neoplatonica. \nLa biblioteca venne distrutta in modo definitivo dopo la conquista islamica dell'Egitto, nel 639.\nNel 642 o 646, la datazione \u00e8 controversa, il destino della Biblioteca di Alessandria si comp\u00ec tragicamente e definitivamente. \nLa tradizione ostile all'Islam riferisce che il secondo califfo dell'Islam \u02bfUmar ibn al-Kha\u1e6d\u1e6d\u0101b pronunciasse la famosa frase: \"Se il contenuto dei libri si accorda con il Corano, noi possiamo farne a meno, dal momento che il libro di Allah \u00e8 pi\u00f9 che sufficiente. Se invece contengono qualcosa di difforme, non c'\u00e8 alcun bisogno di conservarli.\". La parte relitta di quello che fu centro della cultura classica fu bruciata. Si dice che i rotoli furono usati come combustibile per i bagni termali di Alessandria, che, secondo Eutichio, erano circa quattromila, e ci vollero sei mesi per bruciarli tutti.\nGli scavi archeologici.\nLe prime ricerche furono condotte da D.G. Hogarth con l'appoggio dell'Egypt Exploration Fund e della Societ\u00e0 per la promozione degli Studi Ellenici nel 1895 e altre indagini furono avviate da una spedizione tedesca negli anni 1898-1899. Gli archeologi si trovarono per\u00f2 subito di fronte a due principali difficolt\u00e0: in primo luogo a causa della grande crescita della citt\u00e0 moderna gli spazi dove \u00e8 possibile lo scavo sono piuttosto limitati e soprattutto a causa dei fenomeni di bradisismo la parte costiera della citt\u00e0 antica \u00e8 attualmente al di sotto del livello del mare.\nTuttavia Giuseppe Botti, direttore del museo, condusse indagini nei pressi dei \"Pilastri di Pompeo\", che condussero al rinvenimento delle sostruzioni di un grande edificio con vasti spazi sotterranei, che \u00e8 stato ipotizzato fosse il Serapeo. Un grande toro in basalto, oggi conservato nel museo, potrebbe esservi appartenuto.\nPi\u00f9 tardi catacombe e tombe furono scoperte a \"Kore al-Shuqafa\", a Hadra e a \"Ra's al-Tin\". I tedeschi rinvennero quindi nella zona nord-est della citt\u00e0 i resti di un colonnato tolemaico e di strade, mentre Hogarth esplor\u00f2 una grande costruzione in mattoni presso Kom al-Dik, variamente interpretata.\nLa citt\u00e0 moderna.\nLa citt\u00e0 occupa la striscia di terra che separa il mar Mediterraneo dalla palude Mareotide (\"Mariout\"), in una penisola a forma di T con l'antico molo dell'Eptastadio e l'isola del Faro, oggi non pi\u00f9 tale. La punta occidentale della penisola \u00e8 chiamata \"Ras et-Tin\" e in essa si trovano l'edificio del Circolo Navale Chediviale (del 1903) e il palazzo di Ra's al-Tin, costruito da Mehmet Ali e abitato dai vari sovrani egiziani fino alla caduta nel 1952 della monarchia, mentre la punta orientale \u00e8 nota come \"Qayt Bey\" (dal nome d'un noto Sultano mamelucco) o \"Pharos\". A sud, fra la citt\u00e0 e la palude Mareotide, corre il canale Mahm\u016bdiyya, che sbocca nel porto occidentale.\nLa piazza Muhammad \u2018Al\u012b (Mehmet Ali), usualmente chiamata \"Grande Piazza\", \u00e8 uno spazio oblungo con al centro il monumento equestre di Muhammad 'Ali, fiancheggiato da edifici in stile italiano.\nNel quadro di un progetto comune tra UNESCO ed Egitto, \u00e8 stata costruita la nuova Biblioteca del Mondo Mediterraneo che dovrebbe poter accogliere circa 5 milioni di libri.\nAmministrazione.\nGemellaggi.\nAlessandria d'Egitto \u00e8 gemellata con:"}
{"id": "17112", "revid": "120558624", "url": "https://it.wikipedia.org/wiki?curid=17112", "title": "Supereterodina", "text": "In telecomunicazioni e elettronica la tecnica di conversione supereterodina \u00e8 utilizzata in numerosi apparecchi ricevitori in grado di ricevere e demodulare una vasta gamma di frequenze. Il circuito fu ideato da Lucien L\u00e9vy nel 1917 ma fu brevettato da Edwin Howard Armstrong nel 1918. Questi fece sua l'idea di Levy, che solo nel 1928, dopo una lunga vertenza giudiziaria, venne riconosciuto come il legittimo inventore.\nFunzionamento.\nNegli apparecchi radio, \u00e8 necessario selezionare la sola frequenza di ricezione e questo richiederebbe l'utilizzo di uno specifico filtro a radiofrequenza per ciascuna delle stazioni che si vogliono ricevere. Bench\u00e9 questo fosse quello che si faceva nei primi tempi della radio, all'aumentare del numero delle frequenze alle quali venivano irradiati i segnali, questo approccio sarebbe stato antieconomico e avrebbe potuto comunque fornire solo un numero limitato di stazioni ricevibili.\nD'altro canto, la realizzazione di un solo filtro a frequenza variabile che copra tutto lo spettro radio sarebbe troppo difficile e molto costoso.Fin dai primi anni del '900 si pens\u00f2 quindi ad un sistema in grado di convertire le frequenze ricevute ad una frequenza fissa chiamata frequenza intermedia \"fi\" alla quale operano tutti i circuiti di filtraggio e demodulazione.\nPer fare questo, i ricevitori supereterodina sfruttano un particolare circuito chiamato mixer. All'ingresso di questo circuito, si pongono il segnale proveniente dall'antenna, che sar\u00e0 processato da un filtro a RF a banda larga centrato su una frequenza formula_1, e un segnale generato da un oscillatore locale ad una frequenza formula_2 tale che formula_3. Quando su un ricevitore supereterodina azioniamo i comandi di sintonia, quindi, andiamo a variare sia la formula_1 del primo filtro che la formula_2 dell'oscillatore locale per mantenere sempre verificata l'identit\u00e0.\nIl mixer sottrae le frequenze dei due segnali e restituisce sempre un segnale con il contenuto informativo del segnale prelevato dall'antenna, ma traslato alla formula_6. A questa frequenza, opera il filtro a banda stretta, che seleziona il canale desiderato e invia il segnale ai demodulatori.\nIl mixer \u00e8 semplicemente un circuito che opera in maniera non lineare, sfruttando la distorsione da intermodulazione per produrre la componente alla frequenza differenza. In particolare, si sfrutta una propriet\u00e0 trigonometrica per la quale il prodotto tra due segnali sinusoidali (il segnale originale e quello dell'oscillatore di riferimento) \u00e8 scomponibile nella somma di due sinusoidi, la prima con frequenza pari alla differenza dei due segnali prodotto, e la seconda con frequenza pari alla somma (Formule di Werner). Poich\u00e9 la prima sinusoide rappresenta proprio un segnale appartenente alla banda comune, questa soluzione permette proprio la traslazione voluta del segnale.\nA livello di transistor, un mixer pu\u00f2 essere realizzato tramite un circuito a cella di Gilbert.\nIl problema della banda immagine.\nIn presenza di \"n\" segnali all'ingresso del blocco RF, vi \u00e8 la possibilit\u00e0 di selezionare un solo segnale, ma si d\u00e0 il caso che un segnale adiacente, sotto forma di disturbo, passi attraverso il filtro passa banda, anche se molto selettivo, posto nel blocco mixer. Questo evento si chiama \"problema della banda immagine\". Ricordando che formula_7, otterremo due componenti per ogni segnale entrante:\nLa componente ad alta frequenza verr\u00e0 sicuramente filtrata, mentre per quella a bassa frequenza bisogner\u00e0 tener conto del fatto che: formula_10 e quindi che formula_11 di un segnale non voluto coincida ugualmente con la frequenza formula_6 su cui \u00e8 centrato il filtro passa banda del blocco mixer. Si render\u00e0 necessario inserire un sintonizzatore sulla frequenza formula_1 in modo da filtrare a monte del blocco mixer le componenti che non faranno parte del segnale utile."}
{"id": "17114", "revid": "120720867", "url": "https://it.wikipedia.org/wiki?curid=17114", "title": "Ammonio Sacca", "text": "Biografia.\nDi umili origini, ci fu chi, come il vescovo Teodoreto di Cirro, basandosi su una presunta derivazione del soprannome \"Saccas\" dal greco \u03c3\u03b1\u03ba\u03ba\u03bf\u03c6\u03cc\u03c1\u03bf\u03c2, arriv\u00f2 ad ipotizzare che Ammonio si guadagnasse da vivere come facchino. Alcuni autori moderni, invece, sulla scorta di ipotesi etimologiche a volte piuttosto azzardate, ne hanno ipotizzato una origine indiana.\nI dettagli sulla sua vita sono perlopi\u00f9 sconosciuti. Egli fu probabilmente un autodidatta (a volte soprannominato \"Teodidatta\"), ma si sa per certo che apr\u00ec una scuola di filosofia ad Alessandria d'Egitto, dove ebbe tra i suoi discepoli Origene il Cristiano, Origene il Pagano, Cassio Longino, Erennio Modestino e Plotino, del quale si dice che, avendone ascoltato una lezione, abbia affermato: \u00ab\"questo \u00e8 l'uomo che andavo cercando!\"\u00bb (\"Vita Plotini\", 3).\nPensiero.\nAmmonio non ha lasciato alcuno scritto e, alla moda dei Pitagorici, ha tenuto segrete le sue idee: quasi tutto quello che si suppone della sua filosofia \u00e8 dedotto dagli scritti di Plotino. Questo ovviamente implica che il discepolo potrebbe avere in qualche modo modificato gli insegnamenti del maestro e che questi potessero essere in qualche modo pi\u00f9 aderenti a quelli di Platone di quanto non lo furono le dottrine neoplatoniche.\nNel V secolo Ierocle di Alessandria scrisse che Ammonio riteneva che l'universo fosse diviso in tre piani, quello inferiore abitato dagli esseri umani e da tutti gli animali, quello medio dai demoni, intesi in senso platonico come gli intermediari tra gli Dei e gli esseri umani e quello superiore dagli Dei.\nIn generale si ritiene che con buona approssimazione il carattere principale dell'opera di Ammonio Sacca fosse il tentativo di riconciliare il pensiero aristotelico con quello platonico, superando la secolare divisione fra le due correnti filosofiche.\nIl vescovo cristiano Eusebio di Cesarea afferm\u00f2 che Ammonio Sacca fosse cristiano, nonch\u00e9 l'autore dell\"'Armonia di Mos\u00e8 e di Ges\u00f9\", citando a tal proposito Porfirio, a sua volta discepolo di Plotino.\nLa circostanza che Ammonio Sacca fondatore del Neoplatonismo fosse nato ed educato presso dei cristiani \u00e8 riportata sempre da Eusebio di Cesarea nella \"Historia Ecclesiastica\", il quale la deriv\u00f2 dal testo di Porfirio \"Contro i cristiani\":\nSempre secondo Eusebio di Cesarea, Porfirio inoltre ci informa che Ammonio, raggiunt\u00e0 l'et\u00e0 adulta, si comport\u00f2 \u00absecondo le leggi\u00bb, ossia uniformandosi ai costumi pagani. Ilaria Ramelli evidenzia a tal proposito che:\nCos\u00ec anche il padre della Chiesa cristiana Girolamo, nel \"De viris illustribus\", seguendo e concordando con Eusebio, annovera Ammonio fra i sapienti cristiani, rigettando le considerazioni di Porfirio:\nTuttavia secondo Giovanni Reale:\nEric Robertson Dodds cos\u00ec riporta il rapporto di Ammonio Sacca con il Cristianesimo secondo Porfirio:"}
{"id": "17116", "revid": "2036605", "url": "https://it.wikipedia.org/wiki?curid=17116", "title": "Eliogabalo", "text": "Provenienza e cultura.\nSiriano di origine, Eliogabalo era, per diritto ereditario, l'alto sacerdote del dio sole (El-Gabal) di Emesa, sua citt\u00e0 d'origine. \nIl nome \u00ab\"Eliogabalo\"\u00bb deriva infatti da due parole siriache, \"El\" (\u00abdio\u00bb) e \"gabal\" (concetto associabile a \u00abmontagna\u00bb), e significa \u00abil dio [che si manifesta in una] montagna\u00bb, chiaro riferimento alla divinit\u00e0 solare di cui era sacerdote, rappresentata da un betilo (una pietra sacra); non fu mai usato da Avito Bassiano, n\u00e9 dai suoi contemporanei, ma \u00e8 attestato solo a partire da una fonte del IV secolo. Con il sostegno della madre, Giulia Soemia, e della nonna materna, Giulia Mesa, fu acclamato imperatore dalle truppe orientali, in opposizione all'imperatore Macrino, all'et\u00e0 di quattordici anni.\nIl regno di Eliogabalo fu fortemente segnato dal suo tentativo di importare il culto solare di Emesa a Roma e dall'opposizione a questa politica religiosa. Il giovane imperatore siriano, infatti, sovvert\u00ec le tradizioni religiose romane, sostituendo a Giove, signore del pantheon romano, la nuova divinit\u00e0 solare del \"Sol Invictus\", che aveva gli stessi attributi del dio solare di Emesa; contrasse anche, in qualit\u00e0 di gran sacerdote di \"Sol Invictus\", un matrimonio con una vergine vestale, che nelle sue intenzioni avrebbe dovuto essere il matrimonio tra il proprio dio e Vesta.\nLa politica religiosa e i suoi eccessi sessuali (ebbe cinque mogli e due mariti) causarono una crescente opposizione del popolo e del Senato romano, che culmin\u00f2 con il suo assassinio per mano della guardia pretoriana e l'insediamento del cugino Alessandro Severo. Eliogabalo fu inoltre colpito dalla \"damnatio memoriae\". Il suo governo si guadagn\u00f2 tra i contemporanei fama di eccentricit\u00e0, decadenza, depravazione e fanatismo.\nLa storiografia moderna restituisce un ritratto pi\u00f9 articolato, riconducendone il fallimento al contrasto tra il conservatorismo romano e la dinamicit\u00e0 del giovane sovrano siriano, alla sua incapacit\u00e0 di scendere a compromessi e alla sua incomprensione della gravit\u00e0 e solennit\u00e0 del ruolo di imperatore. Il suo regno, per\u00f2, permise alla dinastia dei Severi di consolidare il proprio controllo dell'impero, permettendo di preparare il terreno per il governo di Alessandro Severo.\nFonti e storiografia.\nSono tre le fonti antiche pervenute che raccontano la vita del giovane imperatore siriano: quella pi\u00f9 dettagliata \u00e8 la contemporanea \"Storia romana\" di Cassio Dione, che per\u00f2 riporta il punto di vista della classe senatoriale e il cui autore fu sostenitore di Alessandro Severo; l'omonima opera di Erodiano, contemporaneo e conterraneo di Eliogabalo, d\u00e0 al contrario un giudizio pi\u00f9 sereno e bilanciato; la \"Historia Augusta\", che gli storiografi moderni fanno risalire al IV secolo, fonde invece pettegolezzi e storie inventate da una fonte contemporanea agli eventi ora andata perduta (forse Mario Massimo).\nDi una certa importanza anche le fonti archeologiche, come monete, iscrizioni e costruzioni.\nBiografia.\nOrigini familiari.\nEliogabalo, nato nel 203 con il nome di Vario Avito Bassiano, era figlio di Sesto Vario Marcello e di Giulia Soemia, entrambi originari della citt\u00e0 di Apamea in Siria. Suo padre era membro dell'ordine equestre e aveva fatto la carriera amministrativa a Roma sotto l'imperatore Settimio Severo, fondatore della dinastia dei Severi, e fu in seguito nominato senatore dal figlio e successore di Severo, Caracalla, che concesse a Vario Marcello uffici di grande responsabilit\u00e0, prima della sua morte, avvenuta nel 217 circa.\nSua madre era la figlia maggiore di Giulia Mesa, vedova del console Gaio Giulio Avito Alessiano, sorella dell'imperatrice Giulia Domna e cognata dell'imperatore Settimio Severo; Giulia Soemia era dunque cugina dell'imperatore Caracalla, il quale aveva estinto, alla propria ascesa al trono, la discendenza maschile diretta della dinastia per timore di essere rovesciato. Altri parenti di rilievo erano la zia Giulia Mamea, lo zio Marco Giulio Gessio Marciano e loro figlio Alessandro Severo, cugino di Eliogabalo.\nIl bisnonno materno di Eliogabalo, il padre di Giulia Domna e di Giulia Mesa, era Gaio Giulio Bassiano, il quale teneva per diritto ereditario il sacerdozio del dio solare El-Gabal a Emesa; lo stesso Eliogabalo ne era gran sacerdote. \"El\" \u00e8 il nome della principale divinit\u00e0 semitica, mentre \"Gabal\", che \u00e8 legato al concetto di \u00abmontagna\u00bb (si confronti con l'ebraico \"gevul\" e l'arabo \"jebel\"), \u00e8 la sua manifestazione a Emesa. Tale divinit\u00e0 fu in seguito importata nel pantheon romano e assimilata al dio solare romano noto come \"Sol Indiges\" in et\u00e0 repubblicana e poi \"Sol Invictus\" nel II e III secolo.\nAvito \u00e8 dunque ricordato oggi con il nome del suo dio, Eliogabalo, che per\u00f2 non us\u00f2 mai in vita. La famiglia di Giulio Bassiano, il cui nome derivava probabilmente dal titolo sacerdotale orientale \"basus\", a Emesa era tenuta in alta considerazione, grazie al fatto che controllava il culto di El-Gabal, tanto da esercitare sulla regione un notevole potere; la loro importanza non fu certo danneggiata dal matrimonio della figlia di Giulio Bassiano, Giulia Domna, con Settimio Severo, anche se avvenne nel 187, quando Severo non era ancora imperatore.\nLa stirpe di Bassiano aveva probabilmente origini arabe, discendendo forse dai principi arabi di Emesa (Samsigeramus e Sohaemus) che, ancora nel I secolo, regnavano come vassalli dell'Impero romano, fino a quando Domiziano non pose fine alla loro semi-indipendenza.\nAscesa al potere (217\u2013218).\nQuando l'imperatore Macrino assunse il potere dovette decidere come eliminare il pericolo costituito per il suo regno dalla potente famiglia del suo predecessore assassinato, Caracalla; il nuovo imperatore si limit\u00f2 a esiliare Giulia Mesa, le sue due figlie, e il suo pi\u00f9 anziano nipote, Eliogabalo, nella loro tenuta ad Emesa in Siria, senza confiscare i loro beni. Dopo avere passato la giovinezza a Roma, Eliogabalo assunse il rango che nella sua citt\u00e0 di origine gli spettava per diritto familiare, diventando gran sacerdote di El-Gabal.\nAppena giunta in Siria Giulia Mesa inizi\u00f2 a tramare con Gannys, il suo eunuco consigliere nonch\u00e9 tutore di Eliogabalo, per spodestare Macrino dal trono di imperatore e dare la porpora al nipote appena quattordicenne; le armi a sua disposizione erano l'enorme influenza locale che le veniva dal ruolo sacerdotale svolto dalla sua famiglia, le possibilit\u00e0 offerte dalla notevole ricchezza dei Bassiani, e l'insoddisfazione dell'esercito, che tanto aveva amato Caracalla quanto era ostile a Macrino per la sua politica di austerit\u00e0.\nA quel tempo il tempio di El-Gabal era molto frequentato, soprattutto dai soldati di stanza in Fenicia e quando essi venivano a visitarlo Mesa inizi\u00f2 a diffondere una falsa voce: Eliogabalo era in realt\u00e0 un figlio illegittimo di Caracalla che aveva giaciuto con entrambe le figlie mentre esse erano a Roma. Tra i soldati si sparse quindi la voce che Mesa fosse molto ricca e che avrebbe pagato bene chi avesse restaurato la sua famiglia sul trono imperiale. La Legio III \"Gallica\", di stanza a Raphana, decise quindi di fare venire Mesa e la sua famiglia nell'accampamento durante la notte: insieme alle figlie e ai nipoti Mesa giunse nel campo militare e tutti furono accolti dai soldati, che acclamarono Eliogabalo figlio di Antonino. All'alba del 16 maggio 218, Publio Valerio Comazone Eutichiano, comandante della III \"Gallica\", dichiar\u00f2 Eliogabalo imperatore. Il giovane sovrano assunse lo stesso nome di Caracalla, Marco Aurelio Antonino, per rafforzare ulteriormente la propria legittimit\u00e0.\nLa contromossa di Macrino, che si trovava ad Antiochia di Siria, fu di tentare di debellare la ribellione inviando nella regione il proprio prefetto del pretorio, Ulpio Giuliano, con un piccolo contingente militare, ritenuto sufficiente a debellare l'usurpazione. Quando le forze di Giuliano arrivarono all'accampamento il prefetto decise di iniziare un assedio per fare arrendere volontariamente i rivoltosi; ma il giorno seguente i sostenitori di Eliogabalo convinsero i soldati nemici a passare dalla loro parte: gli ufficiali furono uccisi e la testa di Giuliano fu mandata a Macrino. Ogni giorno arrivavano nell'accampamento ribelle nuovi soldati disertori in piccoli gruppi, che aumentarono il numero di sostenitori di Antonino. Macrino, in risposta, nomin\u00f2 prima di tutto il figlio Diadumeniano suo successore con il titolo di Cesare, e poi inizi\u00f2 a fare grandi elargizioni ai soldati per guadagnarsi il loro favore; invi\u00f2 poi delle lettere al Senato, nelle quali denunciava Eliogabalo come il \"Falso Antonino\" e dichiarandolo pazzo. Entrambi i consoli e altri importanti membri del governo di Roma condannarono l'usurpatore, e il Senato dichiar\u00f2 conseguentemente guerra a Eliogabalo e a Giulia Mesa. Macrino e Diadumeniano furono indeboliti dalla diserzione della Legio II \"Parthica\" in seguito alle elargizioni e alle promesse fatte da Giulia Mesa, e si scontrarono con le truppe comandate da Gannys nella battaglia di Antiochia dell'8 giugno 218. Macrino, vedendo che la battaglia era ormai persa, fugg\u00ec di nascosto insieme a qualche centurione. I soldati, non vedendo pi\u00f9 l'imperatore, iniziarono a scoraggiarsi ed Eliogabalo prese l'occasione per convincere i pretoriani che stavano combattendo per un codardo e ne fece quindi la sua guardia personale.\nIl giovane imperatore mand\u00f2 quindi degli uomini per cercare il fuggitivo; Macrino, che si dirigeva verso l'Italia travestito da corriere, aspettandosi li aiuto dal Senato, venne catturato presso Calcedonia e giustiziato poco dopo in Cappadocia. Suo figlio Diadumeniano, mandato per sicurezza presso i Parti, fu invece catturato a Zeugma e messo a morte anche lui.\nEliogabalo entr\u00f2 allora vittorioso ad Antiochia, distribu\u00ec denaro ai soldati e invi\u00f2 lettere di riconciliazione a Roma, estendendo l'amnistia al Senato e riconoscendone le leggi, condannando al contempo il regno del suo predecessore, affermando che Macrino \u00abprese a disprezzare la mia et\u00e0, quando lui stesso nomin\u00f2 imperatore suo figlio di cinque anni\u00bb. Invi\u00f2 messaggi anche alle legioni sparse per l'Impero per criticare il predecessore e consider\u00f2 la data della sua vittoria come l'inizio del suo regno, tanto da assumere la titolatura imperiale (Imperatore Cesare, figlio di Antonino, nipote di Severo, Pio Felice Augusto, proconsole, detentore della Potest\u00e0 tribunizia) senza la preventiva approvazione del Senato, violando in questo modo la tradizione, ma iniziando una pratica poi ricorrente tra gli imperatori romani del III secolo.\nI senatori ricambiarono l'atto di riconciliazione riconoscendo Eliogabalo imperatore e \"pater patriae\" (\u00abpadre della patria\u00bb), accettandone la pretesa di essere figlio di Caracalla, il quale fu deificato assieme a Giulia Domna, elevando sia Giulia Mesa sia Giulia Soemia al rango di auguste. Infine, il comandante della III \"Gallica\", Comazone, divenne il nuovo comandante della guardia pretoriana, mentre Gannys divenne il prefetto del pretorio.\nRegno (218\u2013222).\nI primi anni.\nEliogabalo e la sua corte passarono l'inverno del 218 a Nicomedia in Bitinia, allo scopo di consolidare il proprio potere. L\u00ec Eliogabalo celebr\u00f2 i riti del suo sacerdozio, danzando in vesti siriane e disprezzando gli indumenti greci e romani. Queste particolari credenze religiose del nuovo imperatore si dimostrarono per la prima volta un problema, tanto che, secondo la testimonianza dello storico romano Cassio Dione, il prefetto del pretorio Gannys fu fatto assassinare da Eliogabalo perch\u00e9 cercava di indurlo a regnare con \u00abtemperanza e prudenza\u00bb. Quando Giulia Mesa, nonna di Eliogabalo, vide le azioni del giovane, cerc\u00f2 di persuaderlo a vivere secondo la tradizione di Roma per paura che il giovane potesse sembrare troppo \u00abbarbaro\u00bb. Eliogabalo, per\u00f2, non prest\u00f2 ascolto ai consigli della nonna e fece quindi inviare a Roma un suo ritratto in vesti sacerdotali, che fu piazzato sopra l'altare della Vittoria nella Curia; in questo modo i senatori si trovavano nell'imbarazzante posizione di sacrificare a Eliogabalo ogni volta che facevano offerte alla dea Vittoria. Sembra, tuttavia, che in quel periodo Eliogabalo fosse amato sia dal Senato sia dal popolo.\nLe legioni furono scoraggiate dal comportamento dell'imperatore e si pentirono rapidamente di averlo sostenuto. Mentre Eliogabalo era in viaggio per Roma, piccole ribellioni scoppiarono all'interno della Legio IIII \"Scythica\", dietro istigazione di Gellio Massimo, mentre l'intera III \"Gallica\", la stessa che l'aveva proclamato imperatore, si ribell\u00f2 acclamando imperatore il proprio comandante Vero. Le ribellioni furono rapidamente sedate: Gellio Massimo e Vero furono giustiziati, la III \"Gallica\" sciolta, e Tiro, base della \"Gallica\", perse la condizione di metropoli. Molti altri si ribellarono al nuovo imperatore, anche persone estranee alla classe senatoria, facendosi proclamare all'interno delle legioni.\nQuando la corte di Eliogabalo raggiunse Roma nell'autunno 219, Comazone e gli altri alleati di Giulia Mesa e dell'imperatore ricevettero incarichi lucrativi e influenti, con grande oltraggio dei senatori, che non li consideravano personaggi rispettabili. Comazone, per esempio, prosegu\u00ec la sua carriera divenendo \"praefectus urbi\" di Roma per tre volte e due volte console. Eliogabalo tent\u00f2 di nominare cesare il proprio presunto amante Ierocle, mentre riusc\u00ec ad assegnare l'influente posizione non-amministrativa di \"cubicularius\" a un altro presunto amante, Zotico. La sua offerta di un'amnistia per l'aristocrazia romana che aveva sostenuto Macrino fu ampiamente onorata, anche se il giurista Ulpiano venne esiliato.\nLa relazione tra Giulia Mesa, Giulia Soemia ed Eliogabalo fu molto stretta, per lo meno all'inizio. La madre e la nonna del giovane imperatore ricevettero l'onore di assistere alle sedute del Senato romano, ed entrambe ricevettero titoli collegati con il rango senatoriale: Soemia ricevette il titolo di \"clarissima\", Mesa il meno ortodosso \"mater castrorum et senatus\" (\u00abmadre degli accampamenti e del senato\u00bb). L'imperatore costitu\u00ec anche il \"senaculum mulierum\", ovvero il \u00ab(piccolo) Senato delle donne\u00bb, autorizzato a decidere su argomenti limitati, che si riuniva sul Quirinale.\nSul piano edilizio Eliogabalo abbell\u00ec Roma costruendo il circo Variano nella parte orientale, il tempio del \"Sol Invictus\" sul Palatino (\"Elagabalium\") e completando le terme di Caracalla con palestre, negozi e altri annessi.\nEsiste la possibilit\u00e0 che abbia anche dovuto fare fronte a una ribellione, non attestata dalle fonti; un indizio \u00e8 il conferimento a tre legioni (la I \"Minervia\" di stanza in Germania, la II \"Augusta\" di stanza in Britannia e la X \"Gemina\" a Vienna) del titolo di \"Antoniniana\", cio\u00e8 di \u00ablegione leale ad Antonino\u00bb, onore tipicamente riservato a quelle legioni che erano rimaste fedeli durante una insurrezione; secondariamente depone a favore di questa ipotesi la svalutazione della moneta, con la riduzione del contenuto di argento, segno della necessit\u00e0 di coniare pi\u00f9 moneta per fare fronte alle spese militari.\nControversie religiose.\nLa politica religiosa fu l'elemento prioritario di Eliogabalo, tutto compreso nella sua funzione di gran sacerdote, ma, al contempo, fu anche la causa primaria dell'opposizione che dovette affrontare: il suo obiettivo principale, infatti, non era semplicemente quello di fare entrare il dio sole di Emesa, El-Gabal, nel pantheon romano, ma quello di renderlo la divinit\u00e0 principale della religione romana, prima associandolo a Giove e poi facendovi confluire tutte le divinit\u00e0 romane.\nFin dal regno di Settimio Severo l'adorazione della divinit\u00e0 solare era cresciuta in tutto l'impero; Eliogabalo sfrutt\u00f2 questa popolarit\u00e0 per introdurre El-Gabal, che venne rinominato \"Deus Sol Invictus\" (\u00abDio Sole Invitto\u00bb) e posto al di sopra di Giove (il culto venne introdotto a partire dal 220); per rafforzare il legame tra il nuovo dio e la religione romana Eliogabalo fece contrarre a \"Deus Sol Invictus\" un \u00abmatrimonio sacro\u00bb (\"hieros gamos\") con Astarte (la dea lunare), con Minerva, e con la dea cartaginese Urania (\"Dea Caelestis\" o Tanit).\nUlteriore oltraggio alla sensibilit\u00e0 religiosa dei Romani fu causato dalla sua decisione di unirsi in matrimonio con la vergine vestale Aquilia Severa: l'unione del sacerdote del dio sole con la sacerdotessa della dea Vesta avrebbe dato, nelle intenzioni dell'imperatore, \u00abbambini simili a dei\u00bb; si trattava della rottura di un'antichissima e onorata tradizione romana, tanto che, per legge, una vestale che avesse perso la propria verginit\u00e0 veniva seppellita viva.\nPer diventare l'alto sacerdote di El-Gabal, Eliogabalo si fece circoncidere, costringendo pure alcuni suoi collaboratori a fare lo stesso: Cassio Dione racconta che pens\u00f2 persino di castrarsi, ma non ebbe poi il coraggio di farlo. L'imperatore obblig\u00f2 i senatori a guardarlo mentre danzava attorno all'altare di \"Deus Sol Invictus\" al suono di tamburi e cimbali, e nel giorno del solstizio d'estate fu istituita in onore del dio una grande festa, popolare tra le masse grazie alla grande distribuzione di viveri. Durante questa festa, Eliogabalo poneva \"El-Gabal\", il meteorite nero conico che rappresentava il dio solare di Emesa, su di un carro adornato con oro e gioielli, che girava la citt\u00e0 in parata:\nUn sontuoso tempio detto \"Elagabalium\" fu costruito sul pendio orientale del Palatino allo scopo di ospitare il betilo del dio. Erodiano, uno storico siriano contemporaneo, racconta che \u00abquesta pietra \u00e8 adorata come se fosse stata inviata dal cielo; su essa si trovano piccole protuberanze e segni, che alla gente piace considerare un grezzo ritratto del sole, perch\u00e9 \u00e8 cos\u00ec che li vedono\u00bb.\nLe reliquie pi\u00f9 sacre della religione romana furono trasferite dai rispettivi templi all\"Elagabalium\", inclusa la \"Magna Mater\", il fuoco di Vesta, gli \"Ancilia\" dei Salii e il Palladio, in modo che nessun altro dio all'infuori di El-Gabal venisse adorato. Eliogabalo si fece persino erigere delle statue, per farsi adorare come un dio.\nControversie sull'orientamento sessuale e l'identit\u00e0 di genere.\nL'orientamento sessuale di Eliogabalo e la sua identit\u00e0 di genere sono stati origine di controversie e dibattiti; va notato, per\u00f2, che in Eliogabalo l'aspetto religioso e quello sessuale erano profondamente intrecciati, come usuale nella cultura orientale, ma la societ\u00e0 romana non comprese questo aspetto a essa alieno e dunque consider\u00f2 stravaganti e scandalose le pratiche sessuali del proprio imperatore, tra cui le orge, i rapporti omosessuali, la prostituzione, all'interno delle quali va intesa la ricerca dell'androginia e della castrazione.\nEliogabalo spos\u00f2, per poi divorziare, cinque donne, delle quali solo tre sono conosciute. La sua prima moglie fu Giulia Cornelia Paula, che spos\u00f2 poco dopo essere giunto a Roma (autunno 219), allo scopo di avere presto dei figli con i quali continuare la dinastia, ma dalla quale divorzi\u00f2 nelle prime settimane del 220 sulla base di una non meglio specificata imperfezione fisica, allo scopo di sposare la seconda moglie, la vergine vestale Aquilia Severa; nel giro di un anno, per\u00f2, pose fine al controverso legame con Aquilia per sposare Annia Faustina (luglio 221), una discendente di Marco Aurelio e la vedova di Pomponio Basso, fatto giustiziare da poco da Eliogabalo stesso; entro la fine dell'anno, infine, torn\u00f2 da Aquilia.\nStando per\u00f2 al senatore e storico contemporaneo Cassio Dione la sua relazione pi\u00f9 stabile sarebbe stata quella con un auriga, uno schiavo biondo proveniente dalla Caria di nome Ierocle, al quale l'imperatore si riferiva chiamandolo suo marito. La \"Historia Augusta\", scritta un secolo dopo i fatti, afferma che spos\u00f2 anche un uomo di nome Zotico, un atleta di Smirne, con una cerimonia pubblica nella capitale.\nCassio Dione scrisse inoltre che Eliogabalo si dipingeva le palpebre, si depilava e indossava parrucche prima di prostituirsi nelle taverne e nei bordelli, e persino nel palazzo imperiale:\nErodiano commenta che Eliogabalo sciup\u00f2 il suo bell'aspetto naturale facendo uso di troppo trucco. Venne spesso descritto mentre \u00absi deliziava di essere chiamato l'amante, la moglie, la regina di Ierocle\u00bb, e si narra che abbia offerto met\u00e0 dell'Impero romano al medico che potesse dotarlo di genitali femminili. Di conseguenza, Eliogabalo \u00e8 stato spesso descritto dagli scrittori moderni come transgender, molto probabilmente transessuale.\nCaduta e morte (221\u2013222).\nEntro il 221 le eccentricit\u00e0 di Eliogabalo, in particolare la sua relazione con Ierocle, causarono il progressivo scollamento tra l'imperatore e la guardia pretoriana. Inoltre l'imperatore fece anche alcune scelte politiche poco felici, come l'assunzione del consolato per tre volte consecutive (218, sostituendo Macrino, 219 e 220), una scelta fatta per l'ultima volta da Domiziano e da allora considerata un segno di dispotismo.\nQuando Giulia Mesa si accorse che il sostegno popolare a Eliogabalo stava crollando rapidamente, decise che lui e sua madre Giulia Soemia, che lo aveva incoraggiato nelle sue pratiche religiose, dovessero essere rimpiazzati da qualcuno di pi\u00f9 affidabile e popolare. Per trovare un sostituto al soglio imperiale Giulia Mesa si rivolse all'altra figlia, Giulia Mamea, e al figlio di lei, il tredicenne Alessiano (che assunse il nome di Alessandro Severo): Eliogabalo fu convinto ad associare il cugino al potere per lasciare a lui le cure secolari e meglio dedicarsi a quelle religiose. Alessandro fu adottato dal cugino (21 giugno 221), da cui ricevette il titolo di cesare e con il quale condivise il consolato per quello stesso anno (222). Sempre nell'ottica di riguadagnare il consenso va visto il divorzio dalla vergine vestale Aquilia Severa e il matrimonio con la nobile Annia Faustina.\nEliogabalo, per\u00f2, si rese conto che i soldati, il Senato e il popolo gli preferivano il cugino, e decise di cambiare le cose. Dopo avere tentato ripetutamente di fare assassinare Alessandro, protetto dalla nonna Giulia Mesa, l'imperatore ordin\u00f2 al Senato di annullare l'elezione a cesare del cugino e di ricoprire di fango le sue statue, ma i soldati si ribellarono ed Eliogabalo si salv\u00f2 a malapena dalla loro rabbia; l'ordine non fu eseguito.\nI rapporti tra Eliogabalo e il cugino/figlio si deteriorarono rapidamente entro la fine del 221: solo per le pressioni della madre e della nonna l'imperatore accett\u00f2 di comparire in pubblico assieme ad Alessandro in occasione della loro assunzione del consolato (1\u00ba gennaio 222). L'imperatore mise in giro la voce che il cugino era moribondo per vedere la reazione della guardia pretoriana. Alla notizia i soldati si ribellarono, pretendendo che Eliogabalo e Alessandro si presentassero nel loro accampamento. L'imperatore si present\u00f2 al campo dei pretoriani l'11 marzo 222, assieme al cugino e alla propria madre Giulia Soemia; al suo arrivo i pretoriani iniziarono ad acclamare il loro favorito Alessandro, ignorando Eliogabalo, che ordin\u00f2 allora l'arresto e l'esecuzione sommaria di coloro che sostenevano Alessandro, con l'accusa di ribellione. In risposta i pretoriani assalirono l'imperatore e poi sua madre:\nErodiano, invece, afferma che i cadaveri di Eliogabalo e di sua madre furono inizialmente lasciati insepolti per essere deturpati da chiunque lo desiderasse, finch\u00e9 non vennero gettati nelle fogne. Con la sua morte molti dei suoi collaboratori furono uccisi o deposti, inclusi Ierocle e Comazone. I suoi editti religiosi furono annullati ed El-Gabal fu mandato indietro a Emesa. Alle donne fu proibito per sempre di partecipare alle sedute del Senato romano, mentre fu decisa la \"damnatio memoriae\" contro di lui: le sue statue furono distrutte, il nome cancellato dai documenti e dalle iscrizioni, fu proibito piangerlo pubblicamente e seppellirlo."}
{"id": "17123", "revid": "438678", "url": "https://it.wikipedia.org/wiki?curid=17123", "title": "Nucleo", "text": "Il termine \"nucleo\", dal latino \"nucleus\", indica in generale la parte centrale e pi\u00f9 compatta di qualcosa."}
{"id": "17127", "revid": "456", "url": "https://it.wikipedia.org/wiki?curid=17127", "title": "AC Milan", "text": ""}
{"id": "17129", "revid": "1305772", "url": "https://it.wikipedia.org/wiki?curid=17129", "title": "Inter Milano", "text": ""}
{"id": "17130", "revid": "69115091", "url": "https://it.wikipedia.org/wiki?curid=17130", "title": "Juve", "text": ""}
{"id": "17131", "revid": "287204", "url": "https://it.wikipedia.org/wiki?curid=17131", "title": "Inter (disambigua)", "text": ""}
{"id": "17132", "revid": "287204", "url": "https://it.wikipedia.org/wiki?curid=17132", "title": "Andrea Memmo", "text": "Biografia.\nFormazione, pensiero e relazioni.\nNacque da Pietro Memmo, esponente del ramo di San Marcuola, e da Lucia Pisani. Era il primogenito, seguito dai fratelli Bernardo (nato nel 1730) e Lorenzo (nato nel 1733).\nAppartenente a una delle pi\u00f9 ragguardevoli casate del patriziato veneziano (annoverata fra le cosiddette \"famiglie apostoliche\"), fu l'omonimo zio a curarne la formazione per indirizzarlo alla carriera politica. Sin dalla giovane et\u00e0 frequent\u00f2 gli ambienti culturali pi\u00f9 prestigiosi, entrando in contatto con personalit\u00e0 quali Antonio Conti, Apostolo Zeno, Gasparo Gozzi, Scipione Maffei e Gian Rinaldo Carli. Il suo primo precettore fu verosimilmente padre Eugenio Mecenati, ma in seguito sub\u00ec l'influsso di frate Carlo Lodoli, che negli anni 1730 aveva istituito una sorta di accademia destinata all'istruzione dei giovani nobili veneziani per indirizzarli verso la gestione del governo. Sempre dal Lodoli deriv\u00f2 l'attrazione per l'arte, in particolare per l'architettura.\nTra il 1753 e il 1758 ebbe una turbolenta relazione con Giustiniana Wynne, figlia di una veneziana di origini greche e dell'inglese sir Richard Wynne. Come emerge dalle lettere tra i due, il Memmo era particolarmente interessato agli enciclopedisti francesi. Dimostr\u00f2 la sua passione per la cultura d'oltralpe anche quando, con Giacomo Casanova (appena rientrato da Parigi), tent\u00f2 di mettere in scena delle opere teatrali in lingua francese.\nCasanova fu in effetti suo grande amico e forse fu lui a introdurlo nella massoneria. Mantennero stretti rapporti epistolari per tutta la vita, nonostante una denuncia della madre del Memmo, in apprensione per le \"cattive compagnie\" dei figli, avesse contribuito all'arresto dell'avventuriero nel 1755. Strinse legami anche con Joseph Smith, mercante inglese e poi console a Venezia, che gli apr\u00ec la sua ricca biblioteca e la sua collezione di opere d'arte, mettendolo inoltre in contatto con l'architetto Antonio Visentini; questo nonostante la relazione con la Wynne, che era promessa sposa dello Smith. Venne poi apprezzato da Carlo Goldoni, che nel 1750 dedic\u00f2 a lui e ai suoi fratelli \"L'uomo di mondo\".\nCirca il suo pensiero, molto si pu\u00f2 attingere da \"Il piano generale per una Accademia sopra le belle arti del disegno\", che scrisse nel 1758 su richiesta di Francesco Lorenzo Morosini, uno dei riformatori dell'Universit\u00e0 di Padova. Ispirandosi all\"Introduzione\" dell\"Encyclop\u00e9die\" di Diderot e D'Alembert, che cita, il Memmo ritiene che lo sviluppo delle produzioni artistiche, grazie anche al commercio delle opere, sia una risorsa fondamentale per risolvere il declino economico della Repubblica di Venezia; l'Accademia dovrebbe aprire le proprie lezioni di disegno agli artigiani, cui compete la produzione di stoffe e altri manufatti tradizionali. Per quanto concerne l'architettura, sottolinea la necessit\u00e0 di un regolare percorso di studi fondato sulla lettura di Vitruvio e le conoscenze sulla resistenza dei materiali al fine di realizzare edifici pi\u00f9 durevoli.\nCarriera politica.\nNel 1759 inaugur\u00f2 il suo \"cursus honorum\" venendo nominato savio agli Ordini. Fu savio di Terraferma per tutto il periodo 1763-69, fatti salvi i periodi di contumacia; in questa veste fu impegnato nella revisione degli usi previsti durante le visite di Stato e lavor\u00f2 alla vertenza con l'arciducato d'Austria sul servizio postale. Nel 1769 fu eletto savio del Consiglio ed entr\u00f2 in Senato.\nNello stesso anno spos\u00f2 Elisabetta Piovene, da cui ebbe le figlie Lucia e Paolina. Rimasto vedovo nel 1780, per un periodo consider\u00f2 l'idea di sposare l'amante Contarina Barbarigo (alla quale aveva trasmesso la passione per l'architettura), ma in seguito vi rinunci\u00f2.\nNel 1771 venne eletto Provveditore della Giustizia vecchia e fu incaricato di partecipare alla deputazione straordinaria alle Arti, istituita limitare i privilegi delle corporazioni e liberalizzare l'accesso alle professioni, favorendo cos\u00ec la concorrenza commerciale. I suoi sforzi riformistici furono per\u00f2 vanificati dalla mancata presentazione delle proposte in Senato.\nNegli anni successivi fu impegnato esclusivamente dal di fuori della capitale. Dal 1775 al 1776 ricopr\u00ec la carica di provveditore di Padova: fu questa l'occasione per mettere in pratica le teorie trasmesse dal Lodoli attraverso la realizzazione di una grandiosa opera pubblica, la risistemazione del Prato della Valle. Originariamente si trattava di un grande spiazzo sterrato dove trovavano posto fiere e mercati; coadiuvato dall'architetto Domenico Cerato, riusc\u00ec a trasformarlo in una piazza monumentale in cui celebrava assieme la tradizione civica e lo sviluppo del commercio. I lavori lo assorbirono per tutta la vita, come dimostrato dalla fitta corrispondenza sull'argomento.\nNel 1777 venne nominato bailo a Costantinopoli, carica gi\u00e0 ricoperta dall'omonimo zio. Giunto nella citt\u00e0 nel 1778, non fu impegnato in questioni particolarmente importanti e pot\u00e9 cos\u00ec continuare ad occuparsi di architettura: progett\u00f2, rifacendosi alle ville del Palladio, la ricostruzione dell'ambasciata veneziana nel sobborgo di Pera (oggi distrutta).\nNel 1781 fu scelto come ambasciatore presso la Santa Sede, dove rimase dal 1783 al 1786. Anche questo fu un periodo tranquillo in cui pot\u00e9 dedicarsi agli studi, e nel 1786 diede alle stampe proprio a Roma - ma in forma anonima - gli \"Elementi dell'architettura lodoliana\", prima parte di un'opera che avrebbe dovuto raccogliere in modo sistematico le teorie del Lodoli. La seconda parte fu pubblicata postuma e in due volumi tra il 1833 e il 1834, a cura della figlia Lucia. A causa delle troppe digressioni e dell'eccessiva erudizione il lavoro non fece grande fortuna, ma venne rivalutato nell'ambito del Movimento Moderno novecentesco assieme alla figura del Lodoli, considerato uno degli artefici del funzionalismo.\nIl 2 luglio 1785, mentre ancora si trovava a Roma, fu eletto procuratore di San Marco (in quella circostanza commission\u00f2 il suo ritratto alla pittrice Angelika Kauffmann). Tornato a Venezia, in occasione delle cerimonie organizzate per l'elezione nel 1787, fece pubblicare gli \"Apologhi immaginati, e sol estemporaneamente in voce esposti agli amici suoi dal fu fra Carlo de' conti Lodoli...\", composti dal Lodoli stesso, dal fratello Bernardo e da Melchiorre Cesarotti. L'anno dopo diede alle stampe le \"Riflessioni sopra alcuni equivoci espressi...in difesa del fu Carlo Lodoli\" per difendere l'architetto contro le critiche di Pietro Antonio Zaguri, e nel 1790 i \"Semplici lumi tendenti a render cauti i soli interessati nel teatro da erigersi nella parrocchia di S. Fantino...\" in cui si esprimeva negativamente sul progetto di Giannantonio Selva per la Fenice.\nLa carriera politica gli cre\u00f2 grossi problemi economici, in quanto imponeva il sostenimento di spese gravose in occasione dell'assunzione di cariche importanti. Nel 1791 lo Zaguri scriveva in una lettera: \u00abIl Memmo non ha pi\u00f9 barca, \u00e8 ridotto a miseria\u00bb. Ulteriore aggravio gli deriv\u00f2 dalla costituzione delle doti per le figlie Lucia e Paolina, andate spose rispettivamente ad Alvise Mocenigo e a Luigi Martinengo dalle Palle: per costituire la dote della seconda dovette spogliarsi della sua ultima propriet\u00e0, il palazzo Memmo di San Marcuola.\nNel 1789, in occasione della morte del doge Paolo Renier, alcuni lo indicarono come suo successore, ma la proposta non ebbe seguito a causa delle sue limitate sostanze familiari, nonch\u00e9 per le sue idee riformiste. Nell'agosto 1790 concluse il suo mandato di procuratore.\nDopo la morte avvenuta nel 1793, in seguito a una lunga e dolorosissima malattia, fu tumulato nella chiesa di Santa Maria dei Servi. Quando, nel 1815, essa venne abbattuta, le spoglie furono traslate nella chiesa di San Marcuola attigua al palazzo di famiglia, in una semplice sepoltura a terra con una piccola lapide che reca la laconica scritta \"ANDRE\u00c6 MEMO PATR. VEN.\"\nBibliografia.\nGenerale:\nEpistolario con Giacomo Casanova:\nEpistolario con Giulio Perini\nEpistolario con Giustiniana Wynne:\nDocumenti.\nAtto di morte"}
{"id": "17136", "revid": "39884", "url": "https://it.wikipedia.org/wiki?curid=17136", "title": "Citt\u00e0 della Costa Rica", "text": "Citt\u00e0 della Costa Rica"}
{"id": "17145", "revid": "92920", "url": "https://it.wikipedia.org/wiki?curid=17145", "title": "97 (numero)", "text": "Novantasette (97) \u00e8 il numero naturale dopo il 96 e prima del 98."}
{"id": "17146", "revid": "697352", "url": "https://it.wikipedia.org/wiki?curid=17146", "title": "101 (numero)", "text": "Centouno (101) \u00e8 il numero naturale dopo il 100 e prima del 102."}
{"id": "17147", "revid": "78273", "url": "https://it.wikipedia.org/wiki?curid=17147", "title": "Centuno", "text": ""}
{"id": "17148", "revid": "172", "url": "https://it.wikipedia.org/wiki?curid=17148", "title": "Filosofia orientale", "text": ""}
{"id": "17149", "revid": "70647", "url": "https://it.wikipedia.org/wiki?curid=17149", "title": "Pennsylvania", "text": "La Pennsylvania (: o ; in inglese ), ufficialmente Commonwealth di Pennsylvania, in italiano Pensilvania, \u00e8 uno Stato federato degli Stati Uniti d'America, nonch\u00e9 uno dei quattro Commonwealth della federazione. Lo stato \u00e8 situato nel nord-est degli Stati Uniti, tra la regione dei Grandi laghi e l'oceano Atlantico. Confina a nord con lo Stato di New York e con il Lago Erie, a est con New Jersey e Delaware, a sud con Maryland e Virginia Occidentale, a ovest con l'Ohio. La capitale \u00e8 la cittadina di Harrisburg.\nIl soprannome \"Keystone State\" (letteralmente \"Stato Chiave di volta\"), diffuso fin dal primo Ottocento, deriva sia dalla posizione centrale dello Stato (rispetto alle 13 colonie che originariamente formarono gli Stati Uniti), sia dalla sua importanza politica (molti importanti documenti, inclusa la Dichiarazione di Indipendenza, furono firmati in Pennsylvania) ed economica (sia in campo industriale che agricolo).\nStoria.\nPrima dell'arrivo degli europei la Pennsylvania era abitata dalle trib\u00f9 dei Delaware, dei Susquehanna, degli Irochesi, degli Eriez e degli Shawnee.\nNel 1643 alcuni coloni svedesi si stanziarono nella parte sud-orientale dello Stato, ma il controllo pass\u00f2 rapidamente prima agli olandesi e poi agli inglesi. Nel 1681 il re Carlo II d'Inghilterra concesse a William Penn l'autorizzazione a colonizzare una regione comprendente l'attuale Pennsylvania e parte degli attuali Stati circostanti (in particolare tutto il Delaware). Penn vi fond\u00f2 una colonia (la Pennsylvania, appunto) che doveva fungere da rifugio per i suoi correligionari quaccheri; in quell'anno fu fondata anche la citt\u00e0 di Filadelfia, che ne \u00e8 il centro pi\u00f9 importante (per quanto la capitale dello Stato sia ora la cittadina di Harrisburg).\nFra il 1704 ed il 1710 le tre contee meridionali di New Castle, Kent e Sussex si separarono dalla Pennsylvania, formando la colonia del Delaware.\nLa colonia accolse numerosi immigrati, spesso da paesi del nord Europa o dalla Germania e prosper\u00f2 rapidamente, tanto che alla fine del XVIII secolo Filadelfia era per popolazione la seconda citt\u00e0 di lingua inglese al mondo (dopo Londra).\nLa famiglia Penn conserv\u00f2 diritti di \"propriet\u00e0\" sulla Pennsylvania anche dopo la morte di William Penn (1718), cosa che fu all'origine di dispute di ordine fiscale e religioso fra i discendenti di Penn (che avevano abbandonato la religione quacchera) ed i coloni; in particolare i coloni (fra cui Benjamin Franklin) chiedevano che la colonia passasse sotto il governo diretto della Corona britannica. La questione fu risolta solo con l'indipendenza degli Stati Uniti.\nPennsylvania e Delaware sono fra le 13 colonie che si ribellarono agli inglesi durante la lotta anticoloniale: la Dichiarazione di Indipendenza fu redatta a Filadelfia nel 1776; durante la guerra lo Stato fu teatro di importanti eventi bellici (in particolare la ritirata a Valley Forge dell'esercito guidato da George Washington).\nAl termine della guerra la costituzione statunitense venne scritta a Filadelfia: la Pennsylvania fu il secondo Stato a ratificarla (12 dicembre 1787), entrando a far parte dell'Unione. Fra il 1790 ed il 1800 (cio\u00e8 fino a quando il governo fu trasferito a Washington) Filadelfia fu anche capitale della nuova nazione statunitense.\nNel 1794 vi ebbero luogo delle violente sollevazioni contro la tassa sul whisky e nel 1799 contro la tassa sulle case.\nNel corso di tutto il XIX secolo la Pennsylvania rest\u00f2 uno dei pi\u00f9 importanti Stati dell'Unione ed ebbe un fortissimo sviluppo industriale, specialmente nel settore siderurgico.\nDurante la guerra di secessione gran parte degli armamenti delle truppe nordiste proveniva dalla Pennsylvania; relativamente vicina ai territori confederati, nel 1863 fu teatro della battaglia di Gettysburg, forse la pi\u00f9 importante di quella guerra. Successivamente, nell'ovest della Pennsylvania nacque l'industria petrolifera statunitense.\nA seguito della Grande depressione iniziata nel 1929 Pennsylvania, Ohio, Michigan e altri Stati del Mid-West la cui economia (basata sull'industria pesante) fu duramente colpita dalla crisi furono soprannominati con il termine dispregiativo \"rust belt\" (\"cintura della ruggine\"); la ripresa dei decenni successivi fu di durata relativamente breve, in quanto a partire dagli anni settanta la stessa zona fu oggetto di un progressivo processo di deindustrializzazione, in cui le industrie manifatturiere si spostarono in altri Stati (specialmente fuori dagli USA); in seguito lo sviluppo dell'industria finanziaria e dei servizi ha rilanciato l'economia della Pennsylvania, ma le aree pi\u00f9 legate alla manifattura (o all'estrazione mineraria) sono ancora in gravi difficolt\u00e0.\nLo Stato resta comunque tra i pi\u00f9 importanti degli U.S.A. (per esempio \u00e8 al sesto posto tra i cinquanta Stati sia per popolazione che per prodotto interno lordo).\nGeografia fisica.\nLa Pennsylvania ha una forma molto simile a quella di un rettangolo di (in direzione nord-sud) per (in direzione est-ovest); infatti i suoi confini sono per larga parte artificiali essendo delle semplici linee rette tracciate sulla carta geografica: fanno eccezione l'\"angolo\" nord-occidentale (costa del lago Erie) e tutto il confine orientale (segnato dal fiume Delaware).\nLa superficie \u00e8 di , di cui (2,7%) sono costituiti da acque interne.\nLa massima elevazione (Monte Davis) \u00e8 di , mentre la minima si trova sulle rive del fiume Delaware, che sono praticamente al livello del mare stesso.\nGeografia fisica.\nPer quanto non molto elevati, i monti Appalachi costituiscono la pi\u00f9 importante caratteristica fisica della Pennsylvania, attraversandola in diagonale, da sud-ovest a nord-est. Sul loro versante sud-orientale si trova una regione di colline molto dolci e di pianure alluvionali.\nInvece sul versante nord occidentale si trova l'altopiano degli Allegani; questo altopiano \u00e8 percorso da numerose vallate, tanto da sembrare montagnoso esso stesso. Esso giace su uno strato sedimentario, e nel suo sottosuolo sono presenti carbone, gas naturale e petrolio (tanto che il primo pozzo di petrolio al mondo fu costruito nel 1859 in Pennsylvania, vicino a Titusville).\nQuesto altopiano prosegue a nord entro lo Stato di New York, mentre ad ovest declina progressivamente, trasformandosi nelle pianure che caratterizzano l'Ohio e gli altri stati del Midwest.\nIdrografia.\nLo spartiacque degli Appalachi attraversa completamente la Pennsylvania e la suddivide in due distinte zone idrografiche: le acque della regione a sud-est delle montagne fluiscono direttamente nell'Oceano Atlantico, formando i fiumi Delaware (al confine con il New Jersey) e Susquehanna, o finendo come tributari del Potomac.\nInvece (fatta eccezione per alcuni piccoli corsi d'acqua che fluiscono in direzione del lago Erie, e quindi del golfo del San Lorenzo, nell'Atlantico settentrionale) le acque che cadono a nord-ovest degli Appalachi vengono raccolte dai fiumi Allegheny e Monongahela, che a Pittsburgh si uniscono a formare il fiume Ohio, uno dei principali affluenti del Mississippi, che sfocia nel Golfo del Messico.\nClima.\nSecondo la classificazione dei climi di K\u00f6ppen la Pennsylvania appartiene alla fascia climatica Dfa e Dfb ossia ai climi freddi delle medie latitudini (la temperatura media del mese pi\u00f9 freddo \u00e8 inferiore ai ), senza periodo secco e quindi con precipitazioni distribuite in tutti i mesi e con estate molto calda (lettera \"a\", cio\u00e8 con temperatura media del mese pi\u00f9 caldo superiore ai ), o estate calda (lettera \"b\", cio\u00e8 con valori medi sotto i nel mese pi\u00f9 caldo).\nIl clima quindi \u00e8 fortemente continentale, con inverni freddi e nevosi e stagioni estive calde e temporalesche.\nIn genere nel periodo fra dicembre e marzo le temperature minime restano sotto lo zero su gran parte dello Stato. In questi mesi la Pennsylvania (assieme a tutta la costa nord-orientale degli Stati Uniti ed a parti del Canada) \u00e8 soggetta a vere e proprie tempeste di neve e vento (i cosiddetti \"blizzard\"), che fanno precipitare le temperature a livelli molto inferiori allo zero, inusuali per queste latitudini, ammantando le citt\u00e0 sotto un metro o pi\u00f9 di neve.\nIn generale la zona occidentale dello Stato ha inverni pi\u00f9 rigidi ed estati pi\u00f9 calde di quella orientale, che risente dell'effetto mitigatore dell'Oceano (tale effetto \u00e8 per\u00f2 piuttosto debole, poich\u00e9 le acque di quella parte dell'Atlantico sono per la latitudine relativamente fredde ed inoltre le correnti marine ed atmosferiche non vanno in direzione della costa).\nAnche in Pennsylvania, come in gran parte degli USA si possono formare dei tornado, ma con frequenza molto inferiore a quella delle parti pi\u00f9 meridionali o pi\u00f9 interne del Paese: questi fenomeni avvengono quando masse d'aria di diversa temperatura (fredda dal Canada e calda dal Sud) si incontrano provocando anche violenti temporali accompagnati da intense grandinate. Anche gli uragani possono colpire la Pennsylvania, ma di nuovo essa \u00e8 molto meno esposta degli Stati della costa sud-orientale degli USA (oltre che dei Paesi che si affacciano sul Golfo del Messico e sul Mar dei Caraibi) ed i rari uragani che la raggiungono sono relativamente deboli.\nMediamente le precipitazioni totali annue si attestano sui .\nGeografia politica.\nLa Pennsylvania \u00e8 suddivisa in 67 contee, a loro volta comprendenti comuni.\nOrigini del nome.\nIl nome \"Pennsylvania\" (che significa \"boschi di Penn\") fu scelto dal quacchero inglese William Penn, che ne fu il fondatore: egli voleva onorare il padre e indicare la natura boscosa del territorio.\nSociet\u00e0.\nEvoluzione demografica.\nNel 2000 la popolazione della Pennsylvania era di circa abitanti (52% donne). Essa \u00e8 concentrata soprattutto attorno alle due citt\u00e0 pi\u00f9 importanti dello Stato, Filadelfia (nel sud-est) e Pittsburgh (nel sud-ovest), le cui aree metropolitane raccolgono circa met\u00e0 della popolazione.\nLe altre citt\u00e0 sono molto pi\u00f9 piccole e le pi\u00f9 importanti contano fra e abitanti; fra esse si segnalano Allentown, Altoona, Bethlehem, Erie, Harrisburg (la capitale), Lancaster, Reading, Scranton, State College, Wilkes-Barre, Williamsport e York.\nDal punto di vista etnico, afro-americani ed ispanici sono numerosi soprattutto nelle grandi citt\u00e0 (ed in particolare a Filadelfia), mentre le aree rurali sono largamente popolate da bianchi, spesso discendenti dai primi immigrati (sono frequenti i cognomi di chiare origini tedesche). Fra questi \u00e8 particolarmente nota la piccola minoranza costituita dai \"Pennsylvania Dutch\", molti dei quali fanno parte delle sette degli amish e dei mennoniti e rifiutano l'uso della tecnologia moderna (ad es. rinunciando all'uso delle automobili o dell'elettricit\u00e0).\nStatistiche.\nNel censimento del 2010 la popolazione della Pennsylvania era cos\u00ec divisa:\nCitt\u00e0.\nI dieci comuni pi\u00f9 popolosi dello Stato sono (censimento 2010):\nEconomia.\nNel 1997 il Prodotto Interno Lordo della Pennsylvania \u00e8 stato di 383 miliardi di dollari, corrispondenti ad un reddito annuo pro-capite di dollari.\nL'agricoltura produce latte e latticini, funghi e cereali. Dall'allevamento si produce pollame, bovini e suini. Le industrie principali sono quella siderurgica (in grave crisi), alimentare, chimica ed elettrica. La finanza riveste un ruolo importante nell'economia dello Stato, ed il turismo \u00e8 moderatamente sviluppato.\nTrasporti.\nLa Pennsylvania \u00e8 dotata di due importanti aeroporti internazionali a Filadelfia (codice PHL) e Pittsburgh (PIT).\nQueste due citt\u00e0 sono anche importanti porti fluviali, specialmente Filadelfia, che grazie alla navigabilit\u00e0 dell'estuario del Delaware \u00e8 praticamente un porto oceanico.\nLo Stato \u00e8 poi attraversato da diverse linee ferroviarie, in particolare dal cosiddetto \"Corridoio di Nord-Est\" che collega le principali citt\u00e0 della \"East Coast\" (Boston, New York, Filadelfia, Baltimora, Washington) e dalla linea che collega la costa a Chicago, passando per Harrisburg e Pittsburgh.\nVi \u00e8 poi un'estesa rete stradale, che include numerose autostrade, fra cui le pi\u00f9 importanti sono la I-95 (che va dal Maine alla Florida seguendo la costa e passando per Filadelfia), la I-76 (\"Pennsylvania Turnpike\", a pedaggio) che collega Filadelfia e Pittsburgh e la I-80 (che va da New York a San Francisco e attraversa tutto il nord della Pennsylvania).\nInfine, Filadelfia e la sua area metropolitana sono dotate di un'ampia rete di trasporto locale (SEPTA), che si estende anche nel New Jersey e nel Delaware, e che comprende anche una metropolitana. Anche Pittsburgh \u00e8 dotata di una metropolitana leggera.\nTurismo.\nLa principale attrazione turistica dello Stato \u00e8 la citt\u00e0 di Filadelfia, dove si trovano numerosi luoghi ed oggetti storici legati alla nascita degli Stati Uniti (ad esempio l'\"Independence Hall\", dove fu firmata la Dichiarazione di Indipendenza); anche Valley Forge e Gettysburg sono importanti mete del turismo \"storico\". Nel resto dello Stato, la principale attrazione \u00e8 sicuramente costituita dalle ampie foreste che ricoprono gli Appalachi, costellate di piccoli parchi statali. Infine, le comunit\u00e0 dei \"Pennsylvania Dutch\" che parlano il tedesco della Pennsylvania e in generale le varie sette religiose (amish, mennoniti ecc.) sono spesso oggetto di un turismo etnografico.\nIstruzione.\nLo Stato \u00e8 sede di circa 100 universit\u00e0. Fra le pi\u00f9 importanti si segnalano:\nPolitica.\nCome gli altri stati degli USA, la Pennsylvania ha a suo capo un \"governatore\". Ci sono poi una Camera di 203 membri e un Senato di 50 membri. Nelle elezioni del 2010, i repubblicani hanno conservato la maggioranza al Senato, e l'hanno ripresa alla Camera.\nA livello nazionale, dopo molti anni di predominio repubblicano nella rappresentanza al Congresso, nel 2006 i democratici si sono risollevati per ridimensionarsi gi\u00e0 nel 2010, quando si \u00e8 giunti ad avere un senatore ciascuno e 12 rappresentanti della Camera a 7 a favore dei repubblicani.\nNelle sei elezioni presidenziali del 1992, 1996, 2000, 2004, 2008 e 2012 e successivamente del 2020 la Pennsylvania aveva assegnato i suoi voti elettorali al candidato democratico; nel 2016, tuttavia, si \u00e8 imposto il candidato repubblicano, poi risultato eletto alla presidenza, Donald Trump.\nQuesta divisione piuttosto equilibrata riflette la generale tendenza della Pennsylvania a non schierarsi secondo una consolidata tradizione con un partito o per l'altro (come accade invece per stati come la California e il Texas), effetto dell'equilibrio fra le aree urbane (fortemente democratiche) e quelle rurali (fortemente repubblicane).\nSport.\nLe franchigie della Pennsylvania che partecipano al \"Big Four\" (le quattro grandi leghe sportive professionistiche americane) sono:\noltre che in altre leghe con Philadelphia Barrage (MLL) e Philadelphia Wings (NLL).\nA South Williamsport, a met\u00e0 agosto, si svolgono le Little League World Series di baseball. Questo torneo \u00e8 la pi\u00f9 importante manifestazione sportiva giovanile del mondo, infatti, tra le 16 squadre, 8 sono americane e le altre 8 provengono da tutto il globo."}
{"id": "17164", "revid": "765341", "url": "https://it.wikipedia.org/wiki?curid=17164", "title": "Dinaro macedone", "text": "Il dinaro nord-macedone (in macedone \u0434\u0435\u043d\u0430\u0440 \"denar\", plurale \u0434\u0435\u043d\u0430\u0440\u0438 \"denari\") \u00e8 la valuta utilizzata in Macedonia del Nord.\nIl codice ISO 4217 del dinaro macedone \u00e8 MKD. \u00c8 suddiviso in 100 \"deni\". Il nome denaro deriva dal nome dell'unit\u00e0 monetaria dell'Antica Roma, il \"denarius\".\nStoria.\nIl primo dinaro provvisorio \u00e8 stato introdotto il 26 aprile 1992 al posto del dinaro jugoslavo cambiato alla pari. Il 5 maggio 1993 la valuta \u00e8 stata rivalutata con il cambio di un nuovo denaro (MKD) ogni 100 vecchi denari (MKN).\nMonete.\nIl primo dinaro non aveva monete, svalutato com'era e circolante insieme al vecchio dinaro jugoslavo. Nel 1993, con il nuovo dinaro, sono state introdotte monete con i seguenti tagli: 50 deni, 1, 2 e 5 denari.\nBanconote.\nIl primo dinaro introdotto nel 1992 aveva i seguenti tagli: 10, 25, 50, 100, 500, 1000, 5000 e 10.000 denari.\nNel 1993, con il nuovo dinaro, sono state introdotte banconote con i seguenti tagli: 10, 20, 50, 100 e 500. I 20 denari sono poco usati e non pi\u00f9 prodotti. Nel 1996, sono state aggiunte anche le banconote da 1000 e 5000 denari."}
{"id": "17167", "revid": "174925", "url": "https://it.wikipedia.org/wiki?curid=17167", "title": "Diodo", "text": "Il diodo \u00e8 un componente elettronico passivo non-lineare a due terminali (bipolo), la cui funzione ideale \u00e8 quella di permettere il flusso di corrente elettrica in un verso e di bloccarla quasi totalmente nell'altro (vengono invece sfruttate altre caratteristiche nel caso di diodi Zener, diodo tunnel o pin, diodi varicap diodo a tunnelling risonante).\nDa questa struttura iniziale si sono evoluti nel tempo sia componenti con struttura pi\u00f9 complessa basati su un principio differente, come i diodi a tempo di transito, sia nuovi dispositivi a tre terminali, come gli SCR e i triac, che hanno abbandonato il nome di diodo.\nStoria.\nLe due forme principali, la valvola termoionica e il dispositivo a semiconduttore, conobbero uno sviluppo parallelo.\nNel 1873 il fisico britannico Frederick Guthrie illustr\u00f2 il principio di funzionamento del diodo termoionico. Nel 1880 Edison incapp\u00f2 autonomamente nell'effetto termoionico (tanto che esso viene chiamato anche \"effetto Edison\") mentre lavorava al perfezionamento della lampada a incandescenza, cercando di capire il motivo della rottura dei filamenti. Scopr\u00ec che una corrente invisibile fluiva dal filamento a una placca metallica inserita nel bulbo quando questa era collegata al polo positivo. Lo brevett\u00f2 qualche anno dopo, senza tuttavia indicarne un uso concreto.\nVenti anni dopo il britannico John Ambrose Fleming, che collaborava con la Marconi Company ma era stato impiegato di Edison, si accorse che l'effetto Edison poteva essere utilizzato come rilevatore di precisione di frequenze radio e brevett\u00f2 il primo diodo termoionico, la \"valvola di Fleming\", nel novembre 1904. Solo due anni dopo Lee De Forest invent\u00f2 il triodo.\nCirca il diodo a stato solido, gi\u00e0 nel 1874 il tedesco Karl Ferdinand Braun, sperimentando contatti tra metalli e cristalli (come la galena e la pirolusite), scopr\u00ec la capacit\u00e0 di tali giunzioni di far scorrere la corrente in un solo senso.\nNel 1897 l'indiano Jagadish Chandra Bose fu il primo a presentare un apparato che usava un rilevatore radio a galena.\nDiodo ideale.\nIn molte applicazioni di interesse, la caratteristica tensione-corrente di un diodo ideale, ottenuta in condizioni statiche, pu\u00f2 essere approssimata con una funzione lineare a tratti. In tale approssimazione, la corrente si pu\u00f2 considerare nulla se la tensione tra anodo e catodo \u00e8 minore o uguale a un preciso valore di tensione V (tensione di soglia o di ginocchio); se invece la tensione \u00e8 maggiore, il diodo pu\u00f2 essere approssimato a un generatore di tensione di valore V, la cui corrente \u00e8 imposta dal circuito a cui esso \u00e8 sottoposto. Il valore di V \u00e8 un valore di tensione tale per cui la corrente reale \u00e8 maggiore di una ben precisa corrente utile per l'analisi del circuito, e, in generale, \u00e8 abitudine utilizzare il valore convenzionale di 0,6V in grado di caratterizzare con sufficiente precisione la caduta di tensione ai capi di un diodo al silicio quando in esso scorrono correnti significative.\nQuando i valori delle tensioni circuitali sono sufficientemente alte (decine, centinaia di V e pi\u00f9), in modo da considerare trascurabile la caduta di tensione V ai capi del diodo, si adotta comunemente un'approssimazione ancora pi\u00f9 forte utilizzando un diodo ideale che in conduzione sia assimilabile a un corto circuito. Questa approssimazione consente di semplificare ulteriormente l'analisi circuitale praticamente senza alcun errore significativo.\nQuando la differenza di potenziale ai capi del \"diodo ideale\" \u00e8 maggiore di 0 (cio\u00e8 quando la corrente elettrica fluisce nel verso convenzionalmente positivo, dall'anodo al catodo), il diodo viene detto in condizione di polarizzazione diretta. Mentre, quando la differenza di potenziale \u00e8 negativa, questo \u00e8 detto essere polarizzato inversamente. Queste definizioni sono utilizzate anche per identificare le regioni di funzionamento dei diodi reali.\nDiodo in corrente continua.\nIl diodo quando viene attraversato da una corrente continua \u00e8 riconducibile a una resistenza o a un generatore di tensione a seconda della polarizzazione. I valori della resistenza ovviamente sono definiti dal costruttore, come anche la tensione del generatore.\nDiodo in corrente alternata.\nIl diodo attraversato da corrente alternata fa passare solo la semionda positiva (se polarizzato direttamente) della sinusoide e blocca la semionda negativa. Con configurazione di diodi a ponte di Graetz viene generata un'onda raddrizzata formata solo da semionde positive e quindi \u00e8 chiamato raddrizzatore di onde sinusoidali, formando un'onda pulsante.\nDiodo a giunzione.\nI diodi a giunzione p-n sono dei diodi realizzati mediante processi metallurgici che prevedono la diffusione di impurit\u00e0 di tipo accettore in cristalli di silicio preventivamente drogati mediante atomi donatori (o viceversa) e la loro caratteristica tensione corrente \u00e8 approssimabile tramite l'equazione del diodo ideale di Shockley. La caratteristica tensione corrente del dispositivo \u00e8 una funzione non lineare; per valori di polarizzazione sufficientemente grandi rispetto alla tensione termica (a temperatura ambiente 26mV) vale la relazione:\nformula_1\ndove \"I\" \u00e8 l'intensit\u00e0 di corrente, \"I0\" indica la corrente di saturazione inversa, \"VD\" \u00e8 la tensione applicata ai capi del diodo e \"VT\" la tensione termica.\nIl diodo, polarizzato direttamente, incomincia a condurre una volta che la tensione applicata supera la tensione di soglia formula_2; questa varia in funzione del tipo di materiale con cui \u00e8 realizzato il diodo e vale circa 0,6 V nei diodi al silicio; quando tale diodo \u00e8 in conduzione nei calcoli conviene utilizzare il valore approssimato di 0,7 V.\n\u00c8 sempre necessario limitare la corrente condotta da un diodo affinch\u00e9 non superi mai la massima corrente prevista per quello specifico \"diodo\", oltre la quale pu\u00f2 verificarsi la rottura fisica del dispositivo.\nI diodi a giunzione p-n reali hanno una caratteristica tensione corrente analoga a quella ideale, con alcune differenze: quando polarizzati inversamente, invece di impedire completamente il passaggio di corrente vengono attraversati dalla Io, la corrente di saturazione inversa, il cui valore \u00e8 legato all'area del dispositivo e alla concentrazioni del drogante. Con l'aumentare del modulo della tensione inversa fino a un certo valore (detto tensione di Zener formula_3, come si pu\u00f2 notare nel 3\u00b0 e 4\u00b0 quadrante della caratteristica del diodo reale a lato), che pu\u00f2 andare da alcuni volt ad alcune decine di volt, la corrente aumenta in modulo molto rapidamente: tale regime di funzionamento, detto tensione di rottura o di \"breakdown\" per il modo di generazione degli elettroni di conduzione all'interno del diodo, non \u00e8 dannoso per il componente finch\u00e9 la potenza dissipata rimane nei limiti tollerati: i diodi Zener per esempio sono progettati espressamente per funzionare in tensione di rottura o tensione di Zener. Tuttavia, vista la caratteristica molto ripida, il funzionamento in rottura nei normali diodi \u00e8 molto pericoloso e porta in genere alla rottura del componente.\nDiodo al germanio.\nIl diodo al germanio \u00e8 costituito da una giunzione a semiconduttore realizzata con germanio; ha una tensione di soglia pi\u00f9 bassa (tipicamente di 0,3 V) che lo rende particolarmente adatto per la rivelazione dei segnali radio (demodulatore o rivelatore per la modulazione d'ampiezza).\nDiodo Schottky.\nIl diodo Schottky, \u00e8 costituito da una barriera rettificante metallo-semiconduttore invece che da una giunzione a semiconduttore. La barriera rettificante metallo-semiconduttore \u00e8 ottenuta depositando un metallo (solitamente alluminio) su un materiale semiconduttore, che pu\u00f2 essere di tipo P o N per mezzo di sistemi di placcatura o evaporazione. In questo tipo di giunzioni gli elettroni, ossia i portatori maggioritari hanno un tempo di vita estremamente basso a causa del metallo presente nella barriera rettificante, questa peculiarit\u00e0 permette un tempo di commutazione(passaggio dalla zona di conduzione alla zona di interdizione) estremamente basso anche inferiore all'ordine dei ns. La caratteristica corrente tensione \u00e8 la medesima dei diodi al silicio, ma la tensione di soglia tipica \u00e8 di 0,35 V invece di 0,6 V. Tra le sue applicazioni pi\u00f9 comuni vi \u00e8 l'utilizzo come rettificatore negli alimentatori switching e nei dispositivi che utilizzano transistor Schottky, come ad esempio alcune serie delle porte logiche TTL.\nDiodo varicap o varactor.\nDurante la polarizzazione inversa, si accumula carica elettrica ai due lati della zona di giunzione, in cui si crea un forte campo elettrico dando origine a una certa \"capacit\u00e0 parassita\": in pratica il diodo si comporta come se fosse in parallelo a un piccolo condensatore. La particolarit\u00e0 che rende interessante questa piccola capacit\u00e0 del diodo \u00e8 che essa diminuisce con l'aumentare della tensione inversa.\nI diodi varicap sono studiati appositamente per sfruttare questo fenomeno e si comportano in tutto come dei condensatori variabili controllati in tensione: la capacit\u00e0 massima \u00e8 di circa 500 pF nei modelli maggiori, ma pu\u00f2 scendere fino a 1pF. La legge di dipendenza capacit\u00e0-tensione dei diodi varicap non \u00e8 lineare, ma si linearizza in combinazione con un induttore in un circuito LC come quello qui a lato, rendendo la frequenza di risonanza del circuito proporzionale alla tensione di controllo Vc.\nLe applicazioni dei diodi varicap sono in generale negli stadi di sintonia dei ricevitori radio e negli oscillatori controllati in tensione (VCO).\nDiodo Zener.\nIl diodo Zener \u00e8 costruito appositamente per sfruttare il funzionamento del diodo in polarizzazione inversa. \u00c8 infatti un diodo costruito secondo caratteristiche particolari per dissipare potenza con utilizzo in zona di breakdown. In questo stato la tensione ai capi del diodo rimane approssimativamente costante al variare della corrente, perci\u00f2 il diodo pu\u00f2 fornire una tensione di riferimento relativamente costante: lo Zener \u00e8 un diodo ottimizzato per questo uso, in cui la tensione di Zener \u00e8 resa il pi\u00f9 possibile insensibile alla corrente di valanga, anche se comunque una tensione inversa eccessiva porta il diodo alla rottura. Il motivo dell'elevata pendenza della corrente inversa \u00e8 dovuta principalmente da due casi: l'effetto valanga e l'effetto Zener.\nL'aumento della tensione inversa provoca un'accelerazione degli elettroni che, aumentando la loro energia, ionizzano il reticolo cristallino (valanga); ma possono anche spezzare i legami covalenti in modo da estrarre elettroni (Zener). Questi due effetti si compensano per una tensione circa uguale a 6 V (a seconda del diodo Zener utilizzato si possono avere tensioni diverse). Sopra i 6 V prevale l'effetto valanga, sotto l'effetto Zener.\nTuttavia, per quanto lieve, la dipendenza dalla corrente \u00e8 sempre presente, e peggio ancora la tensione di Zener varia sensibilmente con la temperatura ambientale: per questo motivo gli Zener vengono utilizzati soprattutto per generare tensioni di polarizzazione e stabilizzazione di alimentatori e non come campioni di tensione. Poich\u00e9 i diodi Zener vengono utilizzati in polarizzazione inversa, si ha un effetto capacitivo associato alla zona di svuotamento in prossimit\u00e0 della giunzione, questa capacit\u00e0 detta di transizione varia tra valori trascurabili di qualche nF ed \u00e8 rilevante per i diodi di elevata potenza in quanto condiziona la massima frequenza di lavoro.\nLED.\nQuesti diodi emettono luce visibile se polarizzati direttamente: di solito vengono usati per segnalazione su pannelli di controllo e come spie luminose, oppure come trasmettitori per telecomandi e fibre ottiche. A partire dai primi anni 2000 sono stati sviluppati modelli ad alta luminosit\u00e0 adatti per illuminotecnica, e oggi esistono in commercio numerosi apparecchi di illuminazione che utilizzano i LED come sorgenti in alternativa alle tradizionali lampade a incandescenza e alle lampade fluorescenti, con notevoli vantaggi in termini di risparmio energetico, durata e resa cromatica. La loro tensione di polarizzazione diretta varia a seconda della lunghezza d'onda della luce che emettono, ed emettono tanta pi\u00f9 luce quanta pi\u00f9 corrente li attraversa: in genere \u00e8 necessaria una corrente minima di 4mA (corrente di soglia) perch\u00e9 possano emettere luce in quantit\u00e0 percettibile.\nSi fa notare che i LED non emettono luce bianca, per cui la luce bianca \u00e8 ottenuta dall'unione di pi\u00f9 LED di colori diversi.\nLa corrente varia in funzione del tipo di led impiegato. I diodi LED \"normali\" richiedono di media 15mA per emettere una buona luminosit\u00e0. Nel caso di LED HL (alta luminosit\u00e0) la corrente sale fino a valori di circa 20-25mA. LED di nuova concezione, ad altissima luminosit\u00e0, sono in grado di assorbire correnti di molti ampere. Per dissipare il calore prodotto, devono essere montati su un opportuno dissipatore di calore, che pu\u00f2 anche essere ad aria forzata.\nDiodo laser.\nCome i diodi LED, anche i diodi laser emettono luce tramite la ricombinazione di elettroni e lacune nella zona di barriera del diodo: la differenza fondamentale \u00e8 che questa emissione \u00e8 stimolata dalla luce stessa, e che la luce emessa \u00e8 coerente.\nQuesto viene ottenuto con una struttura del diodo a sandwich con tre zone drogate in modo diverso (n - p - p+) che presentano anche un diverso indice di rifrazione ottico: in pratica, le zone di confine \"n-p\" e \"p-p+\" si comportano come due specchi che riflettono la luce emessa nel diodo e la confinano al suo interno. In questo modo i fotoni in viaggio nel diodo stimolano gli elettroni e le lacune negli atomi di semiconduttore a ricombinarsi emettendo un altro fotone con la stessa lunghezza d'onda e la stessa fase di quello incidente, cio\u00e8 stimolano una emissione coerente.\nNormalmente i diodi laser sono realizzati in arseniuro di gallio e alluminio, per ottenere una differenza di indici di rifrazione fra le tre zone che sia il pi\u00f9 possibile alta. L'emissione laser si instaura polarizzando il diodo portandolo in conduzione diretta, solo quando si oltrepassa una corrente di soglia variabile a seconda dei modelli dai 20 ai 30\u00a0mA.\nDiodo tunnel.\nInventato nel 1957 da Leo Esaki nei laboratori della Tokyo Tsushin Kogyo, oggi denominata Sony, in questo diodo il drogaggio dei due semiconduttori p-n \u00e8 tanto forte da farlo degenerare in due conduttori separati da una barriera di potenziale estremamente alta e stretta. In queste condizioni alcuni elettroni per\u00f2 riescono ugualmente a passare, attraverso il fenomeno quantistico dell'effetto tunnel, quando il dispositivo \u00e8 polarizzato con una tensione diretta ma ancora insufficiente a portare il diodo in regime di conduzione classica: aumentando la tensione, la corrente \"tunnel\" aumenta, poi diminuisce fino a un minimo (in questo intervallo il diodo presenta una resistenza negativa), oltre il quale subentra il meccanismo di conduzione termica del diodo normale e la corrente riprende a salire.\nQuesto tratto di caratteristica a pendenza negativa permette al diodo di trasferire energia ai segnali che lo attraversano: tipici impieghi dei diodi tunnel sono nel campo delle microonde da 30\u00a0MHz a 300\u00a0GHz in circuiti a bassa potenza come oscillatori locali e PLL a microonde. La velocit\u00e0 di commutazione e dei fronti di salita e discesa nelle tensioni inferiori ai 50\u00a0mV \u00e8 tuttora irraggiungibile con tecnologie di commutazione a transistor.\nL'uso civile pi\u00f9 diffuso del componente \u00e8 nella strumentazione di misura e in particolare nello stadio trigger degli oscilloscopi professionali e nei generatori d'impulso, dove ne sono stati utilizzati milioni di esemplari.\nDiodo \"Backward\".\nIn questo particolare diodo tunnel uno dei due semiconduttori \u00e8 meno drogato e si trova al limite del caso degenere: questo fa s\u00ec che il \"diodo inverso\" (denominato in tanti modi tra cui \"back diode\") si comporti come un normale diodo se polarizzato direttamente, ma conduca anche se polarizzato inversamente; in effetti il diodo inverso (da qui il nome) conduce molto meglio in polarizzazione inversa che in polarizzazione diretta. Il suo uso principale \u00e8 nella rilevazione di piccoli segnali, o come miscelatore.\nDiodo PiN.\nIl diodo PiN \u00e8 un dispositivo elettronico che appartiene alla categoria dei dispositivi elettronici di potenza. Denominazioni comunemente utilizzate per lo stesso componente sono: \"diodo di potenza\" e \"diodo P-\u03bd-N\". Il diodo PiN \u00e8 caratterizzato dalla capacit\u00e0 di sopportare tensioni inverse elevate (&gt;50\u00a0V) ed \u00e8 in genere capace di condurre elevate correnti dirette (&gt;1\u00a0A).\nLa struttura del diodo PiN presenta una regione molto spessa, non drogata o con drogaggio molto debole, detta \"regione intrinseca\" e indicata dalla \"i\" nella sigla del dispositivo, e interposta fra le due zone P e N, da cui il nome; tale regione intrinseca \u00e8 necessaria per aumentare la tensione di rottura. In linea di principio la regione intrinseca essendo poco drogata dovrebbe opporre una forte resistenza al passaggio di corrente che renderebbe il diodo inutilizzabile. Non \u00e8 cos\u00ec invece, perch\u00e9 durante la fase di conduzione diretta le regioni P e N iniettano portatori di carica (lacune ed elettroni, rispettivamente) che riducono enormemente la resistenza della regione intrinseca.\nCaratteristiche peculiari che differenziano il diodo PiN dal diodo a giunzione PN (detto anche diodo di segnale per distinguerlo dal diodo di potenza), sono i fenomeni di reverse recovery e di forward recovery. Questo tipo di diodi \u00e8 usato in circuiti che lavorano a tensioni elevate ad esempio l'alimentazione di rete, generatori di EAT per gli anodi acceleratori nei tubi catodici, dove gestiscono rilevanti quantit\u00e0 di energia. Vengono anche impiegati nei primi stadi RF dei ricevitori radio professionali come attenuatori di segnale, eventualmente facenti parte di un circuito automatico di guadagno (CAG).\nDiodi a tempo di transito.\nQuesti dispositivi sono chiamati diodi impropriamente, perch\u00e9 non sono basati (o non principalmente) sull'effetto barriera e non hanno la struttura \"p-n\" dei diodi, ma sono costituiti da tre o pi\u00f9 zone con vari drogaggi a varie intensit\u00e0; sono costruiti su semiconduttori compositi, in genere fosfuro di indio o arseniuro di gallio.\nDiodo IMPATT.\nIMPATT \u00e8 l'acronimo di IMPact ionization Avalanche Transit Time. Questo diodo ha una struttura complessa (n+ - p - i - p+) e, come dice il nome, lavora in polarizzazione inversa sfruttando l'effetto valanga. Pi\u00f9 precisamente viene polarizzato molto vicino alla sua tensione di Zener, solitamente di un centinaio di volt, e racchiuso in una cavit\u00e0 risonante nella gamma delle microonde: l'inizio dell'effetto valanga nel diodo causa un impulso radio che viene riflesso nella cavit\u00e0 e modula il successivo passaggio di cariche attraverso il diodo.\nIl movimento disordinato dei portatori nell'effetto valanga genera un rumore di fondo molto alto che si somma al segnale utile, limitando il campo di utilizzazione alle sole sorgenti a microonde di potenza nella gamma fino a 300\u00a0GHz, con un rendimento del 30% a 10\u00a0GHz che decresce con la frequenza, in cui peraltro gli IMPATT si comportano egregiamente.\nDiodo TRAPATT.\nTRAPATT \u00e8 l'acronimo di TRApped Plasma Avalanche Transit Time.\nSono diodi IMPATT particolari, in cui la cavit\u00e0 risonante \u00e8 ricavata direttamente nel diodo: i campi elettromagnetici interni alla regione di valanga sono perci\u00f2 tanto intensi da far parlare di un plasma di elettroni e lacune all'interno della regione intrinseca.\nQuesti diodi riescono a superare le limitazioni in frequenza degli IMPATT normali arrivando a generare frequenze fino a 1000\u00a0GHz, al limite dello spettro infrarosso.\nDiodo BARITT.\nBARITT \u00e8 l'acronimo di BARrier Injection Transit Time. \u00c8 un derivato del diodo IMPATT, di struttura (p+ - n - n+ - n - p+), che offre una minore efficienza e potenza, ma anche un minor livello di rumore generato, poich\u00e9 il suo funzionamento si basa sul tempo di transito dei portatori di carica attraverso una barriera e non sull'effetto valanga: il diodo BARITT lavora in polarizzazione diretta.\nGrazie alla minore rumorosit\u00e0 e alla maggiore stabilit\u00e0 della frequenza generata, i BARITT sono usati in oscillatori locali e rivelatori Doppler per microonde.\nFotodiodo.\nLo scopo dei fotodiodi \u00e8 di rivelare la radiazione luminosa (visibile o infrarossa) che colpisce il corpo del diodo stesso. La struttura interna di un fotodiodo \u00e8 molto simile a quella dei diodi PIN: la zona intrinseca \u00e8 progettata per reagire alla luce generando una coppia di portatori (un elettrone e una lacuna) che contribuiscono al passaggio di corrente attraverso il diodo. Si usano in polarizzazione inversa: in questa condizione, la corrente che attraversa il diodo \u00e8 dovuta (quasi) esclusivamente alla luce incidente, ed \u00e8 proporzionale all'intensit\u00e0 luminosa.\nSuperdiodo (o raddrizzatore di precisione).\nA differenza dei precedenti, questo non \u00e8 un componente semplice ma un circuito composto da un diodo e da un amplificatore operazionale: in pratica l'operazionale amplifica lo stato di conduzione del diodo. Il circuito nel suo insieme, quindi, si comporta quasi come un diodo ideale con tensione di polarizzazione diretta molto bassa, prossima agli 0\u00a0V.\nQuesto circuito viene usato nei raddrizzatori di precisione, nei circuiti per misure elettriche e in quei casi dove il segnale da raddrizzare ha una ampiezza minore degli 0,7 volt che rappresentano la soglia di conduzione dei diodi normali. Non viene per\u00f2 usato negli apparecchi radio, a causa dei limiti degli amplificatori operazionali alle alte frequenze.\nPolarit\u00e0.\nNella maggior parte dei package per diodi, il pin o il reoforo collegato al catodo \u00e8 indicato da una striscia. Alcune eccezioni sono i diodi in package molto piccoli (come il SOT-23) e i diodi di potenza in package come il TO-220 sul quale a volte \u00e8 riportato l'intero simbolo.\nNel simbolo grafico per gli schemi circuitali il triangolo indica il verso convenzionale della corrente diretta che circola nel diodo, l'anodo \u00e8 quindi rappresentato dal lato del triangolo mentre il catodo dalla barra."}
{"id": "17170", "revid": "2038383", "url": "https://it.wikipedia.org/wiki?curid=17170", "title": "Indulto", "text": "L'indulto consiste in un provvedimento generale che causa l'estinzione della pena. L'indulto \u00e8 ispirato, in origine, a ragioni di opportunit\u00e0 politica e pacificazione sociale. \nNell'ordinamento italiano.\nL'indulto \u00e8 previsto nell'ordinamento italiano dall'art. 79 della Costituzione e dell'art. 174 del Codice penale.\nIn senso proprio, \u00e8 un provvedimento con il quale il Parlamento condona o commuta parte della pena per i reati commessi prima della presentazione del disegno di legge di indulto. La Costituzione richiede una maggioranza dei due terzi dei componenti di ciascuna Camera, per l'approvazione della legge di concessione dell'indulto. La legge di concessione dell'indulto non pu\u00f2 essere oggetto di referendum abrogativo, come previsto dall'art. 75 comma 2 della Costituzione.\nPer l'applicazione dell'indulto \u00e8 competente il giudice dell'esecuzione, il quale procede senza formalit\u00e0, secondo la procedura \"de plano\" prevista anche per l'amnistia.\nL'indulto \u00e8 un provvedimento di indulgenza a carattere generale e si differenzia dall'amnistia perch\u00e9 si limita ad estinguere in tutto o in parte la pena principale, che viene in tutto o in parte condonata oppure commutata in altra specie di pena consentita dalla legge e pertanto non estingue le pene accessorie, salvo che la legge di concessione non disponga diversamente e, a maggior ragione, lascia sussistere gli altri effetti penali della condanna, mentre l'amnistia estingue il reato. Pu\u00f2 essere condizionato, e spesso \u00e8 appunto condizionato al non commettere altri reati in un periodo, anche abbastanza lungo, immediatamente successivo, pena la revoca del beneficio.\nDiversamente dalla grazia, che \u00e8 un provvedimento individuale, l'indulto \u00e8 un istituto di carattere generale e si riferisce a tutti i condannati che si trovino in determinate condizioni di pena.\nPrima della riforma dell'articolo 79 della Costituzione operata dalla legge costituzionale 6 marzo 1992, n. 1, i provvedimenti di indulto venivano concessi dal Presidente della repubblica su delega del Parlamento.\nL'indulto del 2006.\nIl 29 luglio 2006 il Parlamento ha approvato con un'ampia maggioranza trasversale la legge 241/2006 che ha introdotto un provvedimento di indulto per i reati commessi fino al 2 maggio dello stesso anno. In particolare \u00e8 stato concesso un indulto non superiore ai tre anni per le pene detentive e fino a 10.000 euro per le pene pecuniarie.\nSono peraltro esclusi dal beneficio i reati in materia di terrorismo (compresa l'associazione eversiva), strage, banda armata, schiavit\u00f9, prostituzione minorile, pedo-pornografia, tratta di persone, violenza sessuale, sequestro di persona, riciclaggio, produzione, traffico e detenzione di sostanze stupefacenti, usura e quelli concernenti la mafia. La legge stabilisce anche che l'indulto non si applica alle pene accessorie, come l'interdizione dai pubblici uffici. \u00c8 prevista inoltre la revoca del beneficio in caso di commissione, entro cinque anni dalla data di entrata in vigore della legge, di un delitto non colposo per il quale si riporti una condanna a pena detentiva non inferiore a due anni.\nPapa Giovanni Paolo II, incontrando i due rami delle Camere in seduta congiunta nel corso della XIV Legislatura, aveva chiesto in modo accorato ai parlamentari un \"segno di clemenza\".\nCritiche.\nLa votazione sull'indulto, pur avendo raccolto una maggioranza trasversale molto ampia, \u00e8 stata accompagnata da polemiche e critiche, all'interno e fuori dalle sedi della politica: in particolare, le controversie riguardano l'ampiezza del provvedimento che ha riguardato anche reati gravi (ad es. l'omicidio volontario) ma non alcuni reati minori e le alle accuse di aver strumentalizzato l'appello di Giovanni Paolo II. Queste ultime risultano, tuttavia, inconsistenti, dato che lo stesso Giovanni Paolo II, nel discorso tenuto in un Parlamento riunito in seduta comune, il 14 novembre del 2002, ha esplicitamente affermato che \u00ab\"merita attenzione la situazione delle carceri, nelle quali i detenuti vivono spesso in condizioni di penoso sovraffollamento. Un segno di clemenza verso di loro mediante una riduzione della pena costituirebbe una chiara manifestazione di sensibilit\u00e0, che non mancherebbe di stimolarne l'impegno di personale ricupero in vista di un positivo reinserimento nella societ\u00e0\u00bb.\" Inoltre, all'indomani dell'approvazione dell'indulto, il Vaticano ha espresso \"\u00abGrande soddisfazione\u00bb\" per mezzo del cardinale Renato Raffaele Martino, presidente della Pontificia Commissione Giustizia e Pace \nIl Csm cinque mesi dopo l'approvazione della legge denunci\u00f2 che il provvedimento di indulto, azzerando la pena senza estinguere il reato, rendeva comunque necessario il completamento dell'iter processuale, distogliendo le risorse degli uffici giudiziari da altri processi sui quali non di rado gravano concreti rischi di prescrizione.\nInoltre, hanno stigmatizzato l'indebolimento del principio di certezza del diritto che instillerebbe una maggiore propensione a compiere attivit\u00e0 criminose. Tuttavia, va precisato che l'indulto non copre i reati compiuti dopo la promulgazione della legge, i quali sono quindi soggetti alla pena completa ed anzi comportano la revoca del beneficio avuto.\nNonostante ci\u00f2, i primi studi quantitativi sugli effetti dell'indulto hanno rilevato dati positivi. Secondo il resoconto della situazione carceraria pre e post-indulto pubblicato dal Dipartimento di Amministrazione Penitenziaria, nei primi 5 mesi il tasso di recidiva (ossia la percentuale di persone che commettono un altro reato e tornano in carcere) \u00e8 stato dell'12,9%, contro una media superiore al 30% nei precedenti provvedimenti di indulto. Inoltre il tasso di recidiva \u00e8 stato pi\u00f9 alto tra i cittadini italiani che tra gli immigrati, e tra questi ultimi l'89% dei recidivi hanno avuto la revoca del beneficio per reati legati esclusivamente all'immigrazione clandestina.\nAltre analisi tuttavia smentiscono l'ottimismo dei resoconti del Dipartimento di Amministrazione Penitenziaria e mostrano il repentino aumento di alcune tipologie di reati, tra le quali le rapine in banca, nei mesi successivi alla concessione del provvedimento di clemenza.\nA ottobre 2007 il Capo del Dipartimento dell'amministrazione penitenziaria, Ettore Ferrara, afferm\u00f2 che entro la prima met\u00e0 del 2009, se non fosse accaduto qualche fatto nuovo e senza interventi strutturali, avrebbe potuto ripresentarsi la situazione di sovraffollamento carcerario precedente l'indulto, cos\u00ec come in effetti \u00e8 stato."}
{"id": "17171", "revid": "1437331", "url": "https://it.wikipedia.org/wiki?curid=17171", "title": "Amnistia", "text": "L'amnistia (dal greco: - \"amnest\u00eda\", \"dimenticanza\") \u00e8 una causa di estinzione del reato e consiste nella rinuncia, da parte dello Stato, a perseguire determinati reati. Si tratta di un provvedimento generale di clemenza ispirato, almeno originariamente, a ragioni di opportunit\u00e0 politica e pacificazione sociale. Mentre l'amnistia estingue il reato, che quindi \u00e8 come non fosse mai stato commesso, l'indulto estingue solo la pena.\nNormativa italiana.\nEvoluzione storica.\nInizialmente in Italia l'amnistia era prevista con decreto regio come un atto di grazia che il sovrano poteva concedere in virt\u00f9 dei poteri che gli spettavano, cio\u00e8 una grazia non diretta ad un singolo caso, ma generalizzata. Con la caduta della monarchia l'amnistia ha cominciato a subire una progressiva evoluzione: con l'instaurazione della Repubblica, il capo dello Stato \u00e8 andato a sostituire il sovrano anche se su impulso delle parti politiche. Dal 1992, l'ultima riforma costituzionale ha attribuito questo potere al Parlamento, come espressione della volont\u00e0 popolare abbracciando un principio pi\u00f9 democratico, con votazione a maggioranza qualificata e particolare proprio per la seriet\u00e0 della materia che si va a deliberare.\nDisposizione vigente.\nL'amnistia in Italia \u00e8 prevista dall'art. 79 della Costituzione, e normata dall'articolo 151 del codice penale, il quale recita:\nCome fissato dalla Costituzione, l'amnistia si applica ai reati commessi anteriormente alla data di presentazione del disegno di legge in Parlamento. A partire dal 1992 l'amnistia viene disposta con Legge dello Stato, votata a maggioranza dei due terzi dei componenti di ciascuna Camera. Precedentemente era prerogativa del Presidente della Repubblica.\nLe figure di reato interessate dall'amnistia vengono di regola individuate con riferimento al massimo edittale della pena ma possono essere utilizzate altre modalit\u00e0: possono essere previste preclusioni oggettive (p.e. rispetto ad alcune tipologie di reati). L'amnistia non si applica, salvo espressa previsione di legge, ai recidivi aggravati o reiterati, ai delinquenti abituali, professionali o per tendenza.\nAmnistia propria ed impropria.\nPu\u00f2 estinguere il reato mentre il procedimento penale \u00e8 in corso (amnistia propria), oppure pu\u00f2 intervenire dopo che \u00e8 stata pronunciata una sentenza penale definitiva di condanna (amnistia impropria ex art. 151 comma I parte 2\u00b0 c.p.). La Corte costituzionale ha riconosciuto sempre e comunque la possibilit\u00e0 per l'imputato di rinunciare ai benefici dell'amnistia e chiedere l'esame di merito, al fine di ottenere una eventuale assoluzione.\nL'amnistia impropria fa cessare l'esecuzione della condanna e le pene accessorie anche se permangono gli altri effetti penali; perci\u00f2 malgrado il provvedimento di clemenza, la condanna costituisce titolo per la dichiarazione di recidiva, di abitualit\u00e0, di professionalit\u00e0 nel reato o per escludere il beneficio della sospensione condizionale della pena.\nLa concessione dell'amnistia pu\u00f2 essere sottoposta a condizioni (sia sospensive che risolutive) o ad obblighi, previsti dalla legge di concessione (amnistia condizionata).\nPer l'applicazione dell'amnistia impropria \u00e8 competente il giudice dell'esecuzione, il quale procede (senza formalit\u00e0 con procedura \"de plano\") con ordinanza comunicata al pm e notificata all'interessato. Contro l'ordinanza il p. m., l'interessato e il difensore possono proporre opposizione, a pena di decadenza entro quindici giorni dalla comunicazione o dalla notificazione dell'ordinanza. L'amnistia propria \u00e8 invece applicata direttamente dal giudice penale (di merito o di legittimit\u00e0) che deve dichiarare l'imputato non punibile e il reato estinto \"per intervenuta amnistia\".\nTecniche di redazione.\nIl decreto di amnistia pu\u00f2 essere redatto secondo due distinte modalit\u00e0 tecniche:\nIn realt\u00e0 sono tecniche pi\u00f9 di scuola, in quanto si preferisce un sistema misto che prevede certi tipi di reato a patto che non superino una pena comminata (e non edittale).\nProblemi dottrinari sull'applicazione.\nIl limite temporale dal quale un decreto di amnistia opera ed ha efficacia, attualmente la data della presentazione del disegno di legge in Parlamento, ha creato vari spunti e notevoli perplessit\u00e0, specialmente alla modalit\u00e0 di commissione di alcuni reati.\nIl primo aspetto riguarda il rapportare l'amnistia alla normale successione di leggi penali, regolate dal principio cronologico mitigato da quello del \"favor rei\": ci si \u00e8 chiesti in dottrina se l'amnistia operasse in termini identici o quantomeno simili in modo da stabilire su quali fatti precedenti operasse l'istituto. La differenza ad una lettura sistematica \u00e8 stata rilevata da una parte dei giuristi in merito alla commissione del reato, che nel primo caso porterebbe alla condotta dell'agente mentre nel secondo alla commissione e consumazione della fattispecie criminosa, in modo tale che sia terminata e non protratta ulteriormente nel tempo, in altre parole determinale ed estinguibile.\nAmnistia e reati continuati.\nDirettamente conseguente a questa chiave interpretativa del dettato normativo si pone il problema su come agisca allora l'amnistia per particolari categorie di reati, ovvero quelli continuati.\nTre sono gli orientamenti riguardo alla prima tipologia:\nA favore di quest'ultima impostazione sembrerebbe anche la giurisprudenza costante anche della Cassazione che prevede sempre possibile la rinuncia all'amnistia da parte del reo (che ha diritto alla reputazione e all'onore).\nAmnistia e reati circostanziati.\nLa questione si riallaccia alla tipologia affrontata precedentemente di atto redatto in Parlamento: se viene adottata la previsione qualitativa, il \"nomen juris\" del reato \u00e8 lo stesso sia per il reato base che per quello circostanziato, pertanto l'amnistia operer\u00e0 per entrambi (sempre che la forma circostanziata non diventi un titolo autonomo di reato).\nAmnistia e tentativo di reato.\nVale quanto sopra, per un principio di \"a majori ad minus\", il reato tentato \u00e8 ovviamente incorporato in una previsione qualitativa in quanto sarebbe assurdo amnistiare un reato consumato, e considerato pi\u00f9 grave rispetto al tentativo, e lasciare in piedi l'altro."}
{"id": "17172", "revid": "169529", "url": "https://it.wikipedia.org/wiki?curid=17172", "title": "Grazia (diritto)", "text": "Nel diritto penale la grazia \u00e8 un provvedimento di clemenza individuale, di cui beneficia soltanto un determinato condannato detenuto o internato, al quale la pena principale \u00e8 condonata in tutto o in parte, con o senza condizioni, oppure \u00e8 sostituita con una pena meno grave.\nA differenza dell'amnistia e dell'indulto, che si applicano ad una determinata categoria rispettivamente di reati e di condannati, la grazia si riferisce ad un singolo soggetto che si trovi in condizioni eccezionali di carattere equitativo o giudiziario.\nOrdinamento italiano.\nIn Italia, la grazia viene concessa dal Presidente della Repubblica ( della Costituzione) con atto controfirmato dal Ministro della Giustizia ( della Costituzione). Il procedimento relativo alla concessione della grazia \u00e8 disciplinato dall'art. 681 del codice di procedura penale italiano.\nPresupposto della grazia \u00e8 il passaggio in giudicato della sentenza di condanna.\nLa grazia pu\u00f2 essere concessa su domanda del condannato, di un suo prossimo congiunto o dal convivente o del tutore o curatore ovvero da un avvocato (art 681 codice di procedura penale, primo comma), su proposta del Presidente del consiglio di disciplina (art. 681 codice di procedura penale, terzo comma) o anche, in assenza di domanda o proposta (art 681 codice di procedura penale, comma quarto), d'ufficio, cio\u00e8 d'iniziativa del Presidente della Repubblica o dello stesso ministro della giustizia. Essa prescinde dal consenso dell'interessato.\nIstruttoria procedimentale.\n\u00c8 prevista una fase istruttoria non giurisdizionale di acquisizione di elementi di giudizio strumentale alla decisione (Art. 681 codice di procedura penale, secondo comma). Pertanto, se il condannato \u00e8 detenuto o internato, la domanda pu\u00f2 essere presentata al magistrato di sorveglianza, il quale, acquisti tutti gli elementi di giudizio utili e le osservazioni del procuratore generale presso la corte d'appello del distretto ove ha sede il giudice dell'esecuzione, la trasmette al ministro con il proprio parere motivato. Se invece il condannato non \u00e8 detenuto n\u00e9 internato, la domanda pu\u00f2 essere presentata allo stesso procuratore generale, il quale, acquisite le opportune informazioni, la trasmette con le proprie osservazioni al ministro per l'eventuale proposta.\nEventuali condizioni.\nIl provvedimento di grazia pu\u00f2 essere condizionato (art. 681 codice di procedura penale, comma quinto che rinvia all'art. 672 codice di procedura penale, comma cinque).\nLe pi\u00f9 tipiche condizioni applicate all'atto di clemenza sono:\nQueste sono quelle tipiche ma nulla vieta al Capo dello Stato di porne altre di tipo diverso.\nEsecuzione del provvedimento.\nPer l'applicazione della grazia \u00e8 competente il giudice dell'esecuzione (art. 665 codice di procedura penale), il quale procede senza formalit\u00e0, secondo la procedura de plano prevista anche per amnistia e indulto. Qualora per effetto dell'indulto o della grazia non debba essere eseguita, in tutto o in parte, la pena dell'ergastolo, il condannato \u00e8 sottoposto a libert\u00e0 vigilata per un tempo non inferiore a tre anni.\nNel caso in cui le condizioni apposte al decreto di grazia non siano rispettate, la clemenza viene revocata (art. 674 codice di procedura penale) e viene ripristinata la pena prevista prima della concessione del decreto clemenziale.\nProvvedimenti di grazia.\nI provvedimenti di grazia possono riguardare:\nDal 1\u00ba gennaio 1948 al 31 gennaio 2016 i provvedimenti di clemenza individuale sono stati 42.320, di cui 3.651 per reati militari.\nAttribuzioni.\nLa prima controversia inter-istituzionale in materia ebbe luogo per la grazia ipotizzata da Cossiga per Renato Curcio: il caso si concluse con la rinuncia del Quirinale a sollevare conflitto contro il Dicastero di via Arenula, che si era rifiutato di inoltrare la proposta in considerazione del fatto che il graziando risultava ancora destinatario di una serie di procedimenti penali non conclusi.\nNel 2005 \u00e8 stato poi sollevato, in relazione alla concessione della grazia, un conflitto di attribuzione tra poteri dello Stato davanti alla Corte Costituzionale. Il caso ha riguardato Ovidio Bompressi nel ruolo del condannato da graziare, il Presidente della Repubblica Carlo Azeglio Ciampi favorevole alla concessione della grazia, ed il Ministro della Giustizia Roberto Castelli che, contrario alla grazia, rifiutava la controfirma del provvedimento. La Corte Costituzionale ha risolto il conflitto (sentenza n. 200 del 3 maggio 2006), riconfermando al Capo dello Stato il potere esclusivo ed incondizionato di grazia, ed assegnando al ministro guardasigilli il diritto di \"\"rendere note al Capo dello Stato le ragioni di legittimit\u00e0 o di merito che, a suo parere, si oppongono alla concessione del provvedimento\" ma non la possibilit\u00e0 di \"rifiutarsi di dare corso all'istruttoria e di concluderla\"\".\nOrdinamento degli Stati Uniti d'America.\nNegli Stati Uniti d'America il potere di grazia \u00e8 attribuito al Presidente degli Stati Uniti ai sensi dell'articolo II, sezione 2 della Costituzione, secondo cui il Capo dello Stato \"avr\u00e0 il potere di concedere grazie e perdoni per reati contro gli Stati Uniti, eccetto nei casi di impeachment\". La Corte suprema ha interpretato questa previsione nel senso di consentire la concessione di grazie anche parziali o condizionate ovvero commutazioni di pena o remissioni di multe. \nL'esercizio di questo potere ha determinato polemiche giornalistiche e critiche nell'opinione pubblica: le polemiche, a partire dalla \"grazia preventiva\" accordata da Gerald Ford a Nixon dopo le sue dimissioni per il Watergate, si sono rinfocolate quando il potere presidenziale, in anni pi\u00f9 recenti, fu esercitato a favore di soggetti legati alle amministrazioni presidenziali o a favore di finanziatori di riferimento. \nA livello statistico, il pi\u00f9 intenso esercizio di questo potere presidenziale, a partire dal mandato di Harry Truman, \u00e8 quello di Barack Obama, con 212 grazie e 1715 commutazioni di pena."}
{"id": "17178", "revid": "1543377", "url": "https://it.wikipedia.org/wiki?curid=17178", "title": "Galassia lenticolare", "text": "In astronomia, una galassia lenticolare \u00e8 un tipo di galassia intermedio tra le ellittiche e le spirali nello schema di classificazione morfologica della sequenza di Hubble.\nLe galassie lenticolari hanno un disco (come le spirali) che contiene poca o nessuna materia interstellare che \u00e8 stata utilizzata o perduta e pertanto presentano una ridotta attivit\u00e0 di formazione stellare.\nSono di conseguenza costituite per lo pi\u00f9 da stelle vecchie (come le galassie ellittiche).\nNella maggior parte delle galassie lenticolari la polvere interstellare si trova solo vicino al nucleo e generalmente segue il profilo del bulge, il rigonfiamento centrale. A causa dei loro bracci di spirale poco definiti, se sono inclinate e viste di taglio \u00e8 difficile distinguerle dalle galassie ellittiche.\nVariazioni morfologiche.\nLe galassie lenticolari non hanno varianti di forma estese come le galassie spirali, ma possono ugualmente essere divise in sottoclassi a seconda che abbiano una barra centrale, un anello interno o la forma a S. Questa suddivisione \u00e8 chiamata sistema di classificazione di de Vaucouleurs.\nBarrate.\nLa presenza o assenza di una barra centrale d\u00e0 luogo alla seguente classificazione:\nAnello interno e forma a S.\nPer alcune galassie lenticolari viene usata anche un'ulteriore suddivisione in funzione del fatto che abbiano un anello interno (S0(r)) o la forma a S (S0(s)); \u00e8 stata proposta anche una designazione intermedia (S0(rs)).\nTuttavia non \u00e8 facile trovare oggetti che corrispondano a queste designazioni, originariamente sviluppate per le galassie a spirale.\nFormazione.\nLa morfologia e cinematica delle galassie lenticolari ciascuna, in una certa misura, suggeriscono una modalit\u00e0 di formazione della galassia. Il loro aspetto simile a un disco, possibilmente polveroso, suggerisce che provengono da galassie a spirale sbiadite, le cui caratteristiche del braccio sono scomparse. In alternativa, poich\u00e9 le galassie lenticolari sono probabilmente pi\u00f9 luminose delle galassie a spirale, il che suggerisce che non sono semplicemente i resti sbiaditi delle galassie a spirale. Piuttosto, le galassie lenticolari potrebbero derivare dalla fusione di galassie, che aumentano la massa stellare totale e danno alla galassia appena unita la sua apparenza simile a un disco, senza armamento. Ricerche recenti suggeriscono che l'evoluzione delle galassie lenticolari luminose possa essere strettamente legata a quella delle galassie ellittiche, mentre i lenticolari pi\u00f9 deboli potrebbero essere pi\u00f9 strettamente associati alle galassie a spirale con spirale ram-stripped.\nSpirali sbiadite.\nL'assenza di gas, la presenza di polvere, la mancanza di una recente formazione stellare e il supporto rotazionale sono tutti attributi che ci si pu\u00f2 aspettare da una galassia a spirale che ha esaurito tutto il suo gas nella formazione delle stelle. Questa possibilit\u00e0 \u00e8 ulteriormente rafforzata dall'esistenza di galassie a spirale povere, o \"anemiche\". Se il modello a spirale poi si dissipasse, la galassia risultante sarebbe simile a molti lenticolari. Moore et al. inoltre documentano che le molestie delle maree - gli effetti gravitazionali di altre galassie vicine - potrebbero aiutare questo processo in regioni densamente popolate. Il supporto pi\u00f9 chiaro a questa teoria, tuttavia, \u00e8 la loro adesione alla versione leggermente spostata della relazione Tully-Fisher, discussa sopra.\nUn articolo del 2012 che suggerisce un nuovo sistema di classificazione, proposto per la prima volta dall'astronomo canadese Sidney van den Bergh, per galassie lenticolari e nane sferoidali (S0a-S0b-S0c-dSph) che si allinea alla sequenza di Hubble per spirali e irregolari (Sa-Sb- Sc-Im) rafforza questa idea mostrando come la sequenza spirale-irregolare sia molto simile a questa nuova per lenticolari e ellittiche nane.\nFusioni.\nLe analisi di Burstein e Sandage hanno mostrato che le galassie lenticolari hanno in genere una luminosit\u00e0 superficiale molto maggiore di altre classi a spirale. Si ritiene inoltre che le galassie lenticolari presentino un rapporto tra il rigonfiamento e il disco maggiore rispetto alle galassie a spirale e ci\u00f2 potrebbe essere incoerente con il semplice sbiadimento da una spirale. Se le S0 fossero state formate da fusioni di altre spirali, queste osservazioni sarebbero state adeguate e avrebbe anche giustificato l'aumento della frequenza dei cluster globulari. Va detto, tuttavia, che i modelli avanzati del rigonfiamento centrale che includono sia un profilo di S\u00e9rsic generale che una barra indicano un rigonfiamento pi\u00f9 piccolo, e quindi un'incoerenza ridotta. Le fusioni non sono in grado di spiegare l'offset della relazione di Tully-Fisher senza presupporre che le galassie unite fossero molto diverse da quelle che vediamo oggi."}
{"id": "17182", "revid": "2194416", "url": "https://it.wikipedia.org/wiki?curid=17182", "title": "Corsia di decelerazione", "text": "La corsia di decelerazione \u00e8 una corsia delle strade a pi\u00f9 corsie (ed in particolare delle superstrade e delle autostrade) destinata ai veicoli che si accingono ad effettuare la manovra di uscita da uno svincolo.\nL'art. 3 del codice della strada la definisce: \"corsia specializzata per consentire l'uscita dei veicoli da una carreggiata in modo da non provocare rallentamenti ai veicoli non interessati a tale manovra.\"\n\u00c8 generalmente progettata e realizzata con dimensioni in larghezza ed in lunghezza atte a consentire di rallentare senza interferire con il normale flusso di traffico.\nNorme di comportamento.\n\u00c8 buona norma di comportamento imboccare la corsia di decelerazione a velocit\u00e0 non elevata, ma sufficientemente alta da sfruttare appieno la sua lunghezza per ridurre la velocit\u00e0, senza disturbare i veicoli che seguono.\nGli automobilisti che rallentano sulle normali corsie di marcia, imboccando la corsia di decelerazione in prossimit\u00e0 del suo termine, costituiscono un grave pericolo per s\u00e9 stessi e per gli altri utenti."}
{"id": "17183", "revid": "119682126", "url": "https://it.wikipedia.org/wiki?curid=17183", "title": "Epoca (astronomia)", "text": "In astronomia, un'epoca \u00e8 un istante a cui sono riferite alcune coordinate celesti o alcuni elementi orbitali. Poich\u00e9 tutti gli oggetti celesti, Terra compresa, non sono fermi ma in movimento, una certa coordinata \u00e8 valida solo per un certo istante. In un istante successivo, le coordinate saranno necessariamente diverse.\nI movimenti possono essere di due tipi:\nNel primo caso, si parla di moto proprio dell'oggetto celeste. I secondi sono i vari movimenti della Terra come la precessione, la nutazione e altri, che spostano considerevolmente le posizioni degli oggetti celesti in cielo. Nel caso degli elementi orbitali, \u00e8 necessario considerare anche la perturbazione causata dagli effetti gravitazionali di altri oggetti vicini.\nL'epoca usata al momento \u00e8 la J2000.0, che corrisponde alla situazione al tempo universale 12:00, 1\u00ba gennaio 2000, corrispondente al giorno giuliano 2.451.545. Per conoscere la posizione di un oggetto celeste in un istante diverso, occorre sommare alle coordinate date per la J2000.0 tutti i moti conosciuti (moto proprio, precessione terrestre, ecc.), utilizzando un anno di esattamente 365,25 giorni. Esistono programmi per computer in grado di fare questi calcoli in automatico, largamente utilizzati da astronomi dilettanti e professionisti per puntare i loro telescopi con precisione."}
{"id": "17184", "revid": "104265", "url": "https://it.wikipedia.org/wiki?curid=17184", "title": "Equatore celeste", "text": "L'equatore celeste \u00e8 un cerchio massimo proiettato sull'immaginaria sfera celeste, che pu\u00f2 essere costruito ingrandendo l'equatore terrestre finch\u00e9 non interseca la sfera celeste. \u00c8 inclinato di circa 23\u00b0 27' rispetto al piano dell'eclittica, riflettendo l'uguale inclinazione dell'asse di rotazione terrestre.\nDescrizione.\nLa conoscenza della posizione di questo cerchio \u00e8 molto importante perch\u00e9 esso \u00e8 il punto di riferimento principale per conoscere la posizione di una stella nella sfera celeste; infatti le coordinate che designano un astro sono: la declinazione \u03b4 e l'ascensione retta \u03b1; la prima indica la distanza dell'astro dall'equatore celeste e varia da 0\u00b0 a 90\u00b0 a partire dall'equatore stesso, con segno positivo (+) se si trova a Nord o segno negativo (-) se \u00e8 posizionato a Sud; la seconda \u00e8 misurata lungo la sua circonferenza, divisa in ore, minuti e secondi di tempo siderale da 0h a 24h a partire dal cerchio orario del punto equinoziale di primavera, detto anche punto gamma (\u03b3) con un senso di rotazione antiorario.\n\u00c8 bene ricordare che giacendo sullo stesso piano dell'equatore terrestre le coordinate equatoriali sono indipendenti dalla rotazione della Terra, si comportano perci\u00f2 come se fossero rigidamente fissate alla volta celeste.\nSe prendiamo come esempio le coordinate di Aldebaran (4\u00a0h 34\u00a0min; 16\u00b0 27') significa che il cerchio orario della stella dista 4\u00a0h e 34\u00a0min da quello equinoziale e il cerchio di declinazione \u00e8 16\u00b0 e 27' a Nord dell'equatore, e questo \u00e8 valido per qualsiasi osservatore, sia che si trovi a Sydney o a Madrid e rester\u00e0 sempre lo stesso sia sei mesi fa o fra dieci anni.\nAltri due punti importanti sull'equatore celeste sono il punto equinoziale di primavera, (20 - 21 marzo) quando il Sole passa dall'emisfero australe a quello boreale, detto cos\u00ec perch\u00e9 quando il nostro astro vi arriva \u00e8 primavera; \u00e8 chiamato anche primo punto d'Ariete perch\u00e9 anticamente si trovava nella costellazione dell'Ariete o punto gamma (\u03b3) perch\u00e9 questa lettera \u00e8 simile al simbolo stilizzato dell'Ariete; oggi per effetto della precessione degli equinozi si trova nella costellazione dei Pesci; e quello di quando circa sei mesi dopo il Sole discender\u00e0 dall'emisfero boreale a quello australe passando per un altro punto di intersezione chiamato punto equinoziale d'autunno o primo punto della Bilancia, che oggi si trova nella costellazione della Vergine.\nL'equatore celeste passa attraverso le seguenti costellazioni:"}
{"id": "17185", "revid": "2194416", "url": "https://it.wikipedia.org/wiki?curid=17185", "title": "Corsia di accelerazione", "text": "La corsia di accelerazione \u00e8 una corsia delle strade a pi\u00f9 corsie e accelerazioni (ed in particolare delle zone stradali e delle autostrade) destinata ai veicoli che effettuano la manovra di entrata dall'apposito svincolo. L'art. 3 del codice della strada la definisce: \"corsia specializzata per consentire ed agevolare l'ingresso ai veicoli sulla carreggiata.\"\n\u00c8 generalmente progettata e realizzata con dimensioni in larghezza ed in lunghezza atte a consentire di accelerare senza interferire con il normale flusso di traffico.\nNorme di comportamento.\n\u00c8 buona norma di comportamento utilizzare la corsia di accelerazione per portare il veicolo ad una velocit\u00e0 sufficientemente elevata, in maniera da immettersi nel flusso di traffico, rispettando la precedenza, senza disturbare i veicoli in transito.\nGli automobilisti che si immettono nelle corsie di marcia, a velocit\u00e0 troppo basse o addirittura da fermi, costituiscono un grave pericolo per se stessi e per gli altri utenti.\nSolitamente gli automobilisti che si trovano sulle corsie di marcia tendono a facilitare l'immissione nel flusso di traffico, cambiando corsia spostandosi il pi\u00f9 possibile a sinistra allorch\u00e9 avvistano un veicolo in entrata.\nNei modelli di simulazione del traffico, risulta che il rispetto delle distanze di sicurezza consentirebbe un ingresso dei veicoli senza decelerazione di quelli in entrata, e brusche frenate o sterzate in corsia di sorpasso di quelli gi\u00e0 presenti in autostrada.\nIngresso contromano in autostrada.\nTalora si verifica l'immissione in autostrada in direzione opposta al senso di marcia. Viaggiare contromano comporta il ritiro della patente e sanzioni penali.\nIn autostrada si deve entrare in un verso di marcia che \u00e8 sempre alla destra del guidatore in corsia di accelerazione.\nProbabilmente per il fatto che il verso corretto \u00e8 sempre alla destra, nelle corsie di accelerazione non viene posto un segnale di direzione obbligatoria, che tuttavia potrebbe ridurre questo tipo di incidenti."}
{"id": "17186", "revid": "399", "url": "https://it.wikipedia.org/wiki?curid=17186", "title": "Cerchio massimo", "text": "Il termine cerchio massimo viene comunemente utilizzato sia per indicare il cerchio individuato dall'intersezione di una sfera con un piano che passa per il suo centro, sia per indicare il contorno di tale cerchio, ossia la pi\u00f9 grande circonferenza che pu\u00f2 essere disegnata sulla superficie della sfera stessa.\nI cerchi massimi sono le geodetiche (gli equivalenti delle linee rette) delle sfere (vedi geometria sferica e geodesia).\nIl cerchio massimo, su una superficie sferica, \u00e8 il percorso con la minore curvatura. Perci\u00f2 il percorso pi\u00f9 breve tra due punti posti sulla sfera \u00e8 un arco di cerchio massimo, determinato dall'intersezione fra la sfera ed il piano passante per i due punti ed il centro della sfera. La distanza tra due punti qualunque di una superficie sferica \u00e8 conosciuta come distanza di cerchio massimo. Un esempio di questo pu\u00f2 essere visto nei disegni delle rotte aeree intercontinentali: disegnate su una mappa piatta (come la proiezione di Mercatore) appaiono molto incurvate, perch\u00e9 si trovano su cerchi massimi. Una rotta che sembri una linea retta su una tale mappa sarebbe in realt\u00e0 pi\u00f9 lunga sulla sfera.\nIn geografia, se si assimila la Terra ad una sfera, tutti i meridiani e l'equatore sono cerchi massimi. Gli altri paralleli (o linee di latitudine) non sono cerchi massimi, perch\u00e9 il piano che li crea non passa per il centro della terra e infatti sono pi\u00f9 piccoli dell'equatore.\nEsempi di cerchi massimi sulla sfera celeste includono l'orizzonte astronomico, l'equatore celeste e l'eclittica.\nIn navigazione il cerchio massimo viene anche chiamato \"circolo massimo\" e rappresenta l'ortodromia, ovvero la distanza pi\u00f9 breve tra due punti della superficie terrestre."}
{"id": "17190", "revid": "709565", "url": "https://it.wikipedia.org/wiki?curid=17190", "title": "Venerd\u00ec 12", "text": "Venerd\u00ec 12 \u00e8 una serie a fumetti creata da Leo Ortolani e comparsa per la prima volta nel 1996 sul mensile \"L'isola che non c'\u00e8\". La storia parla di un uomo, Aldo, che dopo aver regalato un carillon stregato ad una donna che non lo amava, Bedelia, si trasforma in un mostro orripilante. Accompagnato dal suo servitore Giuda, egli cercher\u00e0 di guarire dal sortilegio e tornare umano, cosa che pu\u00f2 accadere solo versando il sangue di una giovane vergine o trovando una donna che lo ami davvero.\nI capitoli vennero pubblicati su \"L'isola che non c'\u00e8\" fino a marzo 1997, quando la testata chiuse. La serie venne ristampata in seguito dalla Panini Comics su \"Rat-Man Collection\" a partire dal n. 5 di marzo 1998 e proseguita con storie inedite a partire dal n. 13 di luglio 1999. Nel gennaio 2004 il fumetto si concluse e ne venne curata una ristampa in 4 volumi: \"Venerd\u00ec 12 - Le origini\", \"Venerd\u00ec 12 - La solitudine\", \"Venerd\u00ec 12 - Il risveglio\" e \"Venerd\u00ec 12 - La conclusione!\", pubblicate tra aprile 2001 e agosto 2005. A marzo 2008 venne pubblicata una ristampa in volume unico di tutte le storie della serie con il titolo di \"Venerd\u00ec 12 - Omnibus\".\nLa serie ricevette un ottimo apprezzamento, tanto che \u2014 secondo critica e pubblico \u2014 costituisce l'opera migliore di Ortolani.\nTrama.\nAldo, dopo aver regalato un carillon stregato a Bedelia, una donna che non lo amava, si trasforma in un mostro orripilante. Accompagnato dal suo fedele servitore Giuda, un personaggio irriverente quanto grottesco, forse non troppo fedele, cercher\u00e0 di dimenticare l'amata Bedelia e di tornare umano, cosa che pu\u00f2 accadere solo trovando una donna che lo ami davvero o versando il sangue di una vergine. Dopo varie peripezie, Aldo rinuncia a Bedelia, si innamora di Dulcistella e ritorna umano, mentre il diabolico carillon aspetta un'altra vittima.\nStoria editoriale.\nGenesi dell'opera.\nLa nascita dell'opera affonda le radici nella vita privata del suo autore. Nel 1985 Ortolani aveva realizzato la storia fantasy \"Il Signore delle Zucche\" con elementi poi ripresi in \"Venerd\u00ec 12\":\nDurante un Capodanno trascorso in Francia raccont\u00f2 la storia de \"Il Signore delle Zucche\" a una ragazza, la quale apprezz\u00f2 molto; fattosi coraggio le dichiar\u00f2 allora il suo amore, e dopo due giorni si fidanzarono. Il 20 marzo 1995 tuttavia la donna lo lasci\u00f2, e Ortolani pass\u00f2 dei mesi difficili nel tentativo iniziale di recuperarla e poi di dimenticarla, imparando senza successo a suonare la chitarra (come avverr\u00e0 con Aldo e con l'organo nella serie a fumetti).\nAl Lucca Comics di quell'anno Giacomo Michelon gli propose di scrivere una serie per \"L'Isola che non c'\u00e8\", un nuovo mensile da edicola che avrebbe pubblicato fumetti di giovani autori italiani. Ortolani pens\u00f2 subito a una parodia di film horror, e cre\u00f2 un personaggio simile a Jason Voorhees della saga cinematografica \"Venerd\u00ec 13\", differenziando solamente la maschera a cui tolse tutti i fori a parte quelli per gli occhi. L'horror venne per\u00f2 mescolato ad un'amara storia d'amore, essendo ancora aperta la ferita per la fine della sua storia con quella ragazza. Non a caso il titolo \"Venerd\u00ec 12\" (in riferimento sempre alla saga \"Venerd\u00ec 13\") venne scelto per \"l'incapacit\u00e0 di Aldo di essere un vero mostro\".\nPubblicazione.\nOrtolani present\u00f2 il primo numero di \"Venerd\u00ec 12\", pubblicato su \"L'isola che non c'\u00e8\" n. 0 delle edizioni Comica, a una fiera del fumetto a Milano nel maggio 1996. Ironia della sorte, tornando da quella fiera venne lasciato da un'altra ragazza con il quale nel frattempo si era fidanzato. La serie continu\u00f2 a essere pubblicata su \"L'isola che non c'\u00e8\" fino alla prima puntata della storia \"Doppia coppia\", nel marzo 1997, quando la testata chiuse. La serie venne ristampata in seguito su \"Rat-Man Collection\" a partire dal n. 5 del marzo 1998 e proseguita con storie inedite a partire dal n. 13 di luglio 1999, con la seconda parte di \"Doppia coppia\".\nSecondo le intenzioni iniziali dell'autore, Aldo avrebbe dovuto ritrovare l'equilibrio dopo circa una ventina di episodi, per poi ritornare umano, mentre Giuda sarebbe diventato servitore di Bedelia, a sua volta diventata un mostro. In particolare nel primo ciclo di episodi, ristampati nel volume \"Venerd\u00ec 12 \u2013 Le origini\", la reazione di Aldo sarebbe stata semplicemente lamentarsi della sua condizione fino ad essere abbandonato per sfinimento da Giuda, in maniera simile a quanto era successo ad Ortolani con i suoi amici. Nel secondo ciclo, ristampato nel volume \"Venerd\u00ec 12 \u2013 La solitudine\", Aldo avrebbe cercato qualcosa per combattere la sua condizione di solitudine.\nLa realizzazione delle storie fu facile e leggera per Ortolani, tanto che riusciva a disegnare un'intera storia in una sola giornata, anche senza bozzetti, e una volta aveva disegnato alcune tavole a matita in un ostello prima di andare al Lucca Comics. Quando si tratt\u00f2 di scrivere gli episodi finali dopo i primi due cicli, per\u00f2, si sent\u00ec venire un blocco. Sent\u00ec infatti che i personaggi avevano ancora qualcosa da raccontare (confess\u00f2 di sentirsi \"prigioniero dei suoi personaggi\"), e prosegu\u00ec con un altro ciclo, ristampato poi nel volume \"Venerd\u00ec 12 \u2013 Il risveglio\", in cui Aldo cerca un'altra anima gemella per redimersi l\u00e0 dove prima aveva fallito. Il terzo ciclo si concluse con il capitolo dal titolo \"Episodio finale!\", pubblicato su \"Rat-Man Collection\" n. 37 a luglio 2003.\nConclusione e ristampe.\nNei numeri 38, 39 e 40 (usciti tra settembre 2003 e gennaio 2004) vennero pubblicate le tre storie conclusive dell'opera, ristampate poi nel volume \"Venerd\u00ec 12 \u2013 La conclusione!\". Eccezionalmente furono capitoli lunghi (dalle 28 alle 40 pagine contro le 6-10 degli episodi precedenti) e occuparono il ruolo di storia principale della testata al posto delle abituali strisce di Rat-Man.\nCome gi\u00e0 accennato, tra aprile 2001 e agosto 2005 la Panini Comics ristamp\u00f2 l'intero ciclo di storie in 4 volumi speciali, e nel febbraio 2008 pubblic\u00f2 la raccolta di tutti gli episodi in un albo unico dal titolo \"Venerd\u00ec 12 Omnibus\".\nIdee non utilizzate.\nOltre al primo finale citato precedentemente, un'altra conclusione pensata da Ortolani consisteva nel far sposare Bedelia ad uno spaccone che la trattava malissimo; al loro matrimonio Aldo, invitato come tutti gli altri ex, sarebbe stato poi estratto a sorte come testimone di nozze. Tra le altre idee non utilizzate figurano Aldo e Giuda come parodie di personaggi o persone famose (Fantasma dell'Opera, Humphrey Bogart in \"Casablanca\", Luciano Pavarotti, Stanlio &amp; Ollio) e nuovi personaggi mai introdotti (Belu, cugino di Giuda ispirato a Bela Lugosi, oppure una donna pelosissima di nome Yeta).\nLa storia \"Il quadro\" era stata originariamente pensata in modo differente, come un sogno di Giuda, ma venne cambiata da Ortolani con la versione definitiva quando la stava gi\u00e0 inchiostrando; durante il trasloco del suo studio nel 2015, Ortolani ritrov\u00f2 le pagine della storia incompleta e decise di terminarla e pubblicarla su \"Rat-Man Collection\" n. 110 (settembre 2015).\nCapitoli.\nAltre apparizioni.\nInoltre i personaggi principali di \"Venerd\u00ec 12\" apparvero sulla copertina de \"L'isola che non c'\u00e8\" n. 9 (febbraio 1997) e in un'illustrazione pubblicata su \"L'isola che non c'\u00e8\" n. 1 (maggio 1996).\nNel 2020 Ortolani ha inserito i personaggi principali della serie (Aldo, Giuda e Bedelia) nella copertina che ha realizzato per il singolo \"Problemi con tutti (Giuda)\" di Fedez.\nAltri media.\nNel 2001 fu realizzato un corto animato di 3 minuti in Flash. Lo studio di animazione Stranemani, artefice dell'opera, aveva appena comprato il software Flash e voleva realizzare un corto di prova, una storia \"comica e scoppiettante\"; la scelta ricadde sulla storia \"L'ultima carta\", in quanto poteva essere comprensibile anche per chi non conosceva la serie. Durante la realizzazione Ortolani fu contattato solamente per avere alcuni pareri su come realizzare i personaggi, e alla fine si dichiar\u00f2 soddisfatto del risultato. Il corto vinse poi quell'anno la prima edizione del \"Pulcinella Net Award\" organizzato dalla RAI.\nNella serie televisiva di animazione \"Rat-Man\", invece, appare Ciurga nell'episodio \"L'abominevole pupazzo delle nevi\", come cugina di Jordan, e, solo come cameo, nell'episodio \"Il Camaleonte\". Nell'episodio \"L'abominevole pupazzo delle nevi\" Ciurga viene sacrificata da Rat-Man e trasformata in un blocco di neve dal pupazzo; successivamente, mentre i personaggi stanno tornando a casa alla fine dell'episodio, Rat-Man scambia Ciurga con un sacco di zucchero e la lascia l\u00e0.\nAccoglienza.\nDa quando la casa editrice Panini Comics pubblica su internet le classifiche di vendita dei suoi albi, gli albi di ristampa di \"Venerd\u00ec 12\" sono sempre stati nella \"top ten\" mensile degli albi Panini: \"Venerd\u00ec 12 \u2013 Il risveglio\" alla posizione n. 9 della classifica, \"Venerd\u00ec 12 \u2013 La conclusione!\" al n. 6, \"Venerd\u00ec 12 Omnibus\" al n. 4.\nSecondo critica e pubblico, tra le opere di Leo Ortolani \"Venerd\u00ec 12\" spicca come il suo lavoro migliore. Tra i fan di Ortolani la serie fu talmente apprezzata che a volte succedeva che si sbagliassero chiamando la serie a fumetti \"Venerd\u00ec 13\", mentre lui si sbagliasse chiamando la saga cinematografica \"Venerd\u00ec 12\". La conclusione dell'opera sollev\u00f2 molte proteste da parte dei lettori che vi si erano molto affezionati. Sabrina Mancosu di uBC Fumetti si dichiar\u00f2 entusiasta della serie, paragonandola per stile di scrittura, ironia ed imprevedibilit\u00e0 all'altro popolare fumetto di Ortolani Rat-Man. Anzi, a suo parere \"Venerd\u00ec 12\" \u00e8 pi\u00f9 immediato da capire e coinvolgente, per il fatto di basarsi sulla vita, \"con il suo bagaglio di gioie e dolori\", e per affrontare situazioni (come quella amorosa) che fanno \"parte del bagaglio [...] di ogni persona\". Una lode a parte meritano \u2014 secondo la critica \u2014 i protagonisti maschili dell'opera: Aldo e Giuda, che pur trattandosi di maschere, riescono ad essere sempre vicini ai lettori e costituiscono dei personaggi in cui molti possono rispecchiarsi. Angela Pansini del sito Temperamente.it ritenne che si tratti di un'opera eccellente, piena di \"gag scatologiche, humor nero, comicit\u00e0 esilarante\", che rendono la lettura piacevole e sorprendentemente fluida.\nNel 2008 fu realizzata una maglietta ufficiale della serie. \"Venerd\u00ec 12\" viene inoltre citato nel \"Dizionario del cinema horror americano 1980-2000\".\nPremi e riconoscimenti.\nOltre al gi\u00e0 citato premio ottenuto dal corto realizzato da Stranemani, all'inizio del 2002 Giuda vinse la decima edizione del \"Premio Fumo di China\" come \"miglior personaggio umoristico\"."}
{"id": "17191", "revid": "123379572", "url": "https://it.wikipedia.org/wiki?curid=17191", "title": "Fomalhaut", "text": "Fomalhaut (\u03b1 PsA / \u03b1 Piscis Austrini / Alfa Piscis Austrini) \u00e8 una stella situata nella costellazione del Pesce Australe. Avendo magnitudine +1,16 essa \u00e8 la stella pi\u00f9 luminosa della costellazione nonch\u00e9 la diciottesima pi\u00f9 brillante del cielo visto dalla Terra. \u00c8 una stella dell'emisfero australe ma le sue possibilit\u00e0 di osservazione dall'emisfero boreale sono ampie. Si tratta di una stella bianca di sequenza principale, simile a Sirio e Vega, distante 25 anni luce. Ha un raggio e una massa all'incirca doppi rispetto a quelli del Sole e una temperatura superficiale di circa 8.500 K.\nLa sua caratteristica pi\u00f9 nota e studiata \u00e8 quella di possedere un esteso disco circumstellare di gas e polveri. Si sospetta inoltre che la stella possa ospitare un sistema planetario e nel 2008 \u00e8 stato annunciato che un pianeta orbitante intorno alla stella era stato osservato nella banda del visibile. Si sarebbe trattato del primo pianeta osservato direttamente nel visibile. Tuttavia osservazioni e studi successivi hanno messo fortemente in dubbio l'esistenza del pianeta.\nIl nome della stella \u00e8 , che significa \"la bocca della balena\".\nOsservazione.\nFomalhaut appare come una stella dal colore bianco-azzurro; la sua individuazione in cielo \u00e8 facilitata, oltre che dalla sua luminosit\u00e0 (si tratta della diciottesima stella pi\u00f9 brillante del cielo ad occhio nudo) dalla sua singolare posizione, lontana da altre stelle luminose e quindi in risalto in un campo celeste povero di stelle appariscenti. Ha una declinazione di 30\u00b0S, il che favorisce gli osservatori posti a latitudini meridionali. Tuttavia, la sua posizione non troppo discosta dall'equatore celeste fa in modo che sia visibile dalla gran parte delle aree abitate della Terra. In particolare essa diventa invisibile solo a partire dal 60\u00b0N, escludendo in tal modo l'Alaska, il Canada settentrionale, la Groenlandia, l'Islanda, le regioni scandinave settentrionali, e buona parte della Russia. Si mostra relativamente alta in cielo a partire dalle regioni mediterranee, mentre \u00e8 circumpolare a sud del 60\u00b0S, cio\u00e8 solo nelle regioni antartiche.\nIl periodo pi\u00f9 propizio per la sua osservazione \u00e8 quello che va dal mese di agosto a quello di dicembre, nei cieli serali dell'emisfero nord, mentre a sud dell'equatore si mostra da giugno a gennaio; la sua presenza nei cieli dopo il tramonto del Sole nell'emisfero nord indica l'approssimarsi della stagione autunnale.\nAmbiente galattico.\nLa nuova riduzione dei dati astrometrici del telescopio spaziale Hipparcos risalente al 2007 ha portato a un nuovo calcolo della parallasse di Fomalhaut, che \u00e8 risultata essere 129,81 \u00b1 0,47 mas. Pertanto la distanza di Fomalhaut dalla Terra \u00e8 pari a 1/0,12981 pc, ossia 7,70 pc, equivalenti a 25,12 anni luce. Fomalhaut \u00e8 quindi una stella relativamente a noi vicina, che condivide lo stesso ambiente galattico del Sole. In particolare, si trova come il Sole all'interno della Bolla Locale, una \"cavit\u00e0\" del mezzo interstellare presente nel Braccio di Orione, uno dei bracci galattici della Via Lattea. Le coordinate galattiche di Fomalhaut sono 20,48\u00b0 e -64,90\u00b0. Una longitudine galattica di circa 20\u00b0 significa che la linea ideale che congiunge il Sole e Fomalhaut, se proiettata sul piano galattico, forma con la linea ideale che congiunge il Sole con il centro galattico un angolo di circa 20\u00b0. Ci\u00f2 significa che Fomalhaut \u00e8 leggermente pi\u00f9 vicina al centro galattico di quanto non lo sia il Sole. Una latitudine galattica di quasi -65\u00b0 significa tuttavia che la distanza che separa il Sole da Fomalhaut \u00e8 per la maggior parte dovuta al fatto che le due stelle non sono allineate sullo stesso piano e che Fomalhaut si trova parecchio a sud rispetto al piano su cui sono posti il Sole e il centro galattico.\nFomalhaut fa parte dell'Associazione di Castore, un'associazione stellare composta da stelle relativamente vicine al Sole, che condividono lo stesso movimento rispetto al sistema di riposo locale. Questa associazione, scoperta nel 1990, comprende almeno 16 membri fra cui, oltre a Fomalhaut e Castore (da cui prende il nome), Vega, Alderamin () e Zubenelgenubi (). \u00c8 probabile che le stelle abbiano una origine comune e che quindi siano nate tutte pi\u00f9 o meno nello stesso periodo di tempo. Basandosi sulle tracce evolutive delle varie stelle appartenenti all'associazione e su altri dati, come l'abbondanza di litio, l'et\u00e0 dell'associazione \u00e8 stata stimata in 200 \u00b1 100 milioni di anni.\nLa stella pi\u00f9 vicina a Fomalhaut \u00e8 TW Piscis Austrini, una nana arancione di classe spettrale K4 V e di magnitudine apparente 6,48, distante solo 0,9 anni luce da Fomalhaut. Data questa vicinanza e il fatto che le due stelle condividono lo stesso moto proprio nel cielo e lo stesso movimento rispetto al sistema di riposo locale, \u00e8 probabile che esse siano fisicamente legate. TW Piscis Austrini dovrebbe avere una temperatura superficiale di 4.594 K, una massa di 0,73 M\u2609, un raggio di 0,688 R\u2609 e una luminosit\u00e0 di 0,189 L\u2609. \u00c8 una variabile BY Draconis.\nLa seconda stella pi\u00f9 vicina a Fomalhaut \u00e8 \"LHS 3885\", una nana arancione di classe spettrale K7 V e magnitudine apparente 7,86, distante 3,5 anni luce. A 5,6 anni luce si trova invece \"FK Aquarii\", una nana rossa di classe spettrale M2 V e magnitudine apparente 9,0.\nCaratteristiche.\nFomalhaut \u00e8 una stella bianca di sequenza principale di classe spettrale A4 V o A3 V. Lo studio della stella \u00e8 stato facilitato dal fatto che \u00e8 stato possibile misurare direttamente il suo diametro angolare mediante tecniche interferometriche. Utilizzando il Narrabri Stellar Intensity Interferometer, situato a Narrabri, nel Nuovo Galles del Sud, Hanbury Brown \"et al.\" (1974) hanno ottenuto un valore di 2,10 \u00b1 0,14 mas; questo valore \u00e8 stato corretto e reso pi\u00f9 preciso delle osservazioni condotte da Di Folco \"et al.\" (2004), che hanno utilizzato lo strumento VINCI del Very Large Telescope: essi hanno ottenuto un valore di 2,228 \u00b1 0,031 mas. Alla distanza calcolata da Hipparcos, ci\u00f2 equivale a un raggio di 1,840 \u00b1 0,023 R\u2609. Poich\u00e9 dalla magnitudine apparente della stella e dalla sua distanza \u00e8 possibile ricavare la sua luminosit\u00e0 assoluta, da questa e dal raggio \u00e8 possibile dedurre la temperatura superficiale, utilizzando la legge di Stefan-Boltzmann: essa risulta essere 8.760 \u00b1 100 K. La luminosit\u00e0 della stella \u00e8 invece calcolata in 17,8 \u00b1 0,8 L\u2609. La nuova riduzione dei dati di Hipparcos, risalente al 2007, ha permesso di correggere questi valori in 8.590 \u00b1 73 K e 16,63 \u00b1 0,48 L\u2609.\nPer valutare la massa della stella \u00e8 necessario conoscere, oltre alla sua posizione sul diagramma H-R, data dalla temperatura e dalla luminosit\u00e0, anche la sua metallicit\u00e0, ossia l'abbondanza di elementi pi\u00f9 pesanti dell'elio. Tuttavia gli studi che sono stati fatti riguardo alla metallicit\u00e0 di Fomalhaut non concordano circa il suo valore, ma solo sul fatto che essa sia pi\u00f9 bassa rispetto a quella del Sole. La metallicit\u00e0 \u00e8 determinata misurando il rapporto fra l'abbondanza di ferro e l'abbondanza di idrogeno nella fotosfera della stella. Uno studio spettroscopico del 1997 riporta una abbondanza di metalli pari a 93% di quella del Sole. Un altro studio, pubblicato lo stesso anno, deduce la metallicit\u00e0 di Fomalhaut da quella di TW Piscis Austrini, supponendo che le due stelle abbiano una comune origine. Ne risulta un valore 78% di quello solare. Un modello evolutivo proposto da Di Folco \"et al.\" (2004) ha condotto a un valore di 79%, mentre una misurazione spettroscopica del 2008 ha dato un valore molto pi\u00f9 basso di 46%. Di Folco \"et al.\" (2004) hanno stimato la massa di Fomalhaut seguendo le tracce evolutive di stelle di diversa massa sul diagramma H-R e assumendo una metallicit\u00e0 pari al 93% di quella del Sole; ne \u00e8 risultata una massa di 2,00 \u00b1 0,20 M\u2609. Mamajek (2012) ha invece utilizzato la nuova riduzione dei dati di Hipparcos e una metallicit\u00e0 simile a quella del Sole per ricavare un valore di 1,95 \u00b1 0,02 M\u2609.\nC'\u00e8 invece maggiore accordo fra le misurazioni della velocit\u00e0 di rotazione della stella. Il sito SIMBAD riporta tre diverse misurazioni della velocit\u00e0 di rotazione per il seno dell'inclinazione dell'asse di rotazione rispetto alla nostra visuale (\"v\" \u00d7 sin \"i\"): esse variano da 85\u00a0km/s a 93\u00a0km/s. Il prof. Kaler nella voce dedicata a Fomalhaut nel suo database \"Stars\" riporta invece un valore di 102\u00a0km/s.\nL'et\u00e0 stimata dell'Associazione di Castore, lo stato evolutivo dell'associata TW Piscis Austrini e le tracce evolutive di stelle simili a Fomalhaut hanno fatto a lungo ritenere che essa sia una stella giovane, con un'et\u00e0 compresa tra 100 e 300 milioni di anni ed un tempo di vita residuo stimato in un miliardo di anni, prima che l'astro evolva in gigante rossa. Tuttavia Mamajek (2012) ha messo parzialmente in dubbio queste ipotesi: basandosi su nuove stime pi\u00f9 precise della luminosit\u00e0 e della temperatura superficiale della stella, su tracce evolutive pi\u00f9 aggiornate, egli ha dedotto una et\u00e0 di 450 \u00b1 40 milioni di anni. Dopo avere confermato che Fomalhaut e TW PsA formano un sistema fisico, Mamajek (2012) ha nuovamente cercato di determinare l'et\u00e0 di quest'ultima, basandosi sulla velocit\u00e0 di rotazione della stella, sulla quantit\u00e0 di raggi X emessi e sull'abbondanza di litio. Dopo avere pesato tutti questi fattori, lo studioso \u00e8 arrivato alla conclusione che il sistema ha una et\u00e0 di 440 \u00b1 40 milioni di anni.\nDisco circumstellare.\nNel 1983 il telescopio spaziale IRAS rilev\u00f2 che Fomalhaut, Vega, e emettevano un eccesso di radiazione infrarossa. Tale radiazione fu interpretata essere emessa da grani di polvere orbitanti intorno a queste stelle. Si suppose che tali grani formassero un disco circumstellare, all'interno del quale erano in formazione nuovi pianeti.\nNel 1998 un team di scienziati statunitensi e britannici riusc\u00ec ad ottenere la prima immagine del disco, fotografandolo a lunghezze d'onda inferiori al millimetro. Dall'immagine appariva una vasta cavit\u00e0 centrale, sgombra da gas e altro materiale, approssimativamente delle dimensioni dell'orbita di Nettuno. Ci\u00f2 portava gli scienziati del team a paragonare il disco circumstellare alla Fascia di Kuiper che circonda il Sole e a stimarne la massa in poche masse lunari. L'attivit\u00e0 di formazione di pianeti, se aveva avuto luogo, era quindi gi\u00e0 terminata e aveva forse prodotto la cavit\u00e0 centrale, ripulendola di materiale. I ricercatori ipotizzavano che la fascia contenesse, oltre che grani di piccole dimensioni, anche comete e forse corpi di dimensioni maggiori, probabilmente frutto della frammentazione di un pianeta preesistente.\nNel 2005 fu possibile ottenere delle immagini della cintura di Fomalhaut nella banda del visibile utilizzando il coronografo della camera ad alta risoluzione del telescopio spaziale Hubble. Le immagini avevano una risoluzione di 0,5 UA, 100 volte maggiore di quelle precedenti. Ci\u00f2 permise di comprendere con relativa precisione quale fosse la forma del disco: il suo semiasse maggiore \u00e8 lungo 140,7 \u00b1 1,8 UA, quello minore 57,5 \u00b1 0,7 UA ed \u00e8 inclinato di 65,9\u00b0 rispetto al piano della volta celeste, mentre la longitudine del nodo ascendente \u00e8 pari a 156,0\u00b0 \u00b1 0,3\u00b0. Fomalhaut non si trova esattamente al centro del disco ma spostata rispetto ad esso di 15,3 UA. La cintura ha una larghezza di 25 UA, sicch\u00e9 il suo raggio minore \u00e8 di 133 UA e quello maggiore 158 UA: la cavit\u00e0 centrale \u00e8 quindi molto pi\u00f9 grande di quanto precedentemente si fosse supposto. L'eccentricit\u00e0 del disco \u00e8 stimata essere 0,11 \u00b1 0,01. A partire dalla sua magnitudine apparente di 16,2 e dalla sua albedo di 0,05-0,1, i ricercatori hanno stimato una massa totale di 50-100 M\u2295, molto pi\u00f9 alta rispetto alle stime precedenti. Il disco \u00e8 molto schiacciato con uno spessore di sole 3,5 UA. La temperatura dei grani che formano il disco varia da 40 a 75 K. La sua composizione chimica presunta consiste nel 43% di acqua ghiacciata, nel 32% di silicati, nel 13% di carbonio amorfo e nel 10% di solfuro ferroso.\nGli scienziati si interrogavano intanto circa l'origine del disco e circa l'interpretazione di addensamenti di materiale che le osservazioni stavano rilevando al suo interno. Nel modello di Wyatt e Dent (2002) il disco \u00e8 il risultato della frantumazione di planetesimi della dimensione di qualche chilometro, in seguito a scontri e collisioni. I due scienziati partono dall'assunzione che il disco non pu\u00f2 essere presente dalla formazione della stella in quanto la radiazione proveniente da essa avrebbe dovuto gi\u00e0 dissolverlo. Ci\u00f2 implica che deve esistere un meccanismo che rimpiazza continuamente il materiale perduto ed esso \u00e8 individuato nella frantumazione dei planetesimi in grani di dimensioni inferiori al millimetro. Gli addensamenti di materiale sono interpretati come il risultato o della collisione di due planetesimi, che ha originato del materiale che non si \u00e8 ancora disperso, oppure alla risonanza con un ipotetico pianeta interno al disco. I due studiosi ipotizzano che a loro volta i planetesimi si siano formati dalla collisione di corpi di dimensioni maggiori.\nIl modello della frantumazione dei planetesimi in corpi via via pi\u00f9 piccoli \u00e8 stato poi confermato e affinato da studi successivi. In particolare, nel modello proposto da Acke \"et al.\" (2012) la massa totale dei grani si aggira intorno alle 10 M\u2295, il resto della massa del disco (circa 110 M\u2295) \u00e8 composto da planetesimi, che scontrandosi forniscono continuamente al disco materiale, senza il quale si dissolverebbe in tempi relativamente brevi. Nel modello infatti il tasso di evaporazione dei grani del disco \u00e8 molto elevato, circa 0,03 masse lunari all'anno. Ne segue che l'intero materiale del disco di polveri viene rimpiazzato totalmente ogni 1700 anni. Per alimentarlo \u00e8 necessario vengano frantumati due planetesimi del diametro di 10\u00a0km l'uno ogni giorno, oppure 2000 planetesimi del diametro di 1\u00a0km al giorno. Nell'intero disco devono essere presenti circa 100 miliardi di planetesimi della dimensione di 10\u00a0km, oppure 10\u00a0000 miliardi di planetesimi della dimensione di 1\u00a0km. Il fatto che si stimi che la nube di Oort, che circonda il Sole, contenga un numero comparabile di comete e la somiglianza dei grani con quelli prodotti dal disgregamento delle comete portano gli studiosi a paragonare i planetesimi che si trovano nel disco di Fomalhaut alle comete che popolano la nube di Oort.\nOsservazioni compiute dal telescopio spaziale Spitzer nel 2003 suggerirono l'esistenza di un altro disco di polvere, interno a quello gi\u00e0 osservato. Si tratta di un disco pi\u00f9 difficile da osservare rispetto al precedente in quanto pi\u00f9 vicino alla brillante stella centrale. In particolare, apparve difficile determinare se esso fosse un disco che si estendeva in modo continuo a partire dal disco pi\u00f9 esterno o se esso fosse un disco separato il cui margine esterno si trova a una distanza minore alle 20 UA dalla stella. La presenza di un disco interno \u00e8 stata confermata dalle osservazioni compiute da terra nel 2004 tramite l'interferometro del Very Large Telescope, ma ancora una volta si rivel\u00f2 difficile determinarne le dimensioni e la forma. Gli scienziati che compirono le osservazioni ipotizzarono comunque che il disco debba trovarsi entro un raggio di 6 UA dalla stella.\nApprofondimenti effettuati con il telescopio ALMA nel 2017 hanno consentito di osservare il bagliore dell'apocentro e determinare che la composizione dell'anello del disco polveroso intorno alla stella \u00e8 simile all'ambiente cometario del nostro sistema solare\nFomalhaut b.\nIpotesi sull'esistenza.\nFin dalle prime scoperte riguardo al disco circumstellare di Fomalhaut, alcuni studiosi hanno avanzato l'ipotesi che alcune delle sue caratteristiche potevano essere spiegate tramite l'esistenza di uno o pi\u00f9 pianeti. Holland \"et al.\" (1998) avanzavano l'ipotesi che la presenza della cavit\u00e0 interna al disco circumstellare, creduta allora essere della dimensione dell'orbita di Nettuno, fosse indizio della presenza di almeno un pianeta. Come si \u00e8 detto, Wyatt e Dent (2002) supponevano che una delle possibili spiegazioni della presenza di addensamenti all'interno del disco fosse l'esistenza di un pianeta. Stapelfeldt \"et al.\" (2004) si richiamavano alla medesima ipotesi per spiegare alcune asimmetrie presenti nel disco. Uno dei lavori pi\u00f9 accurati in questo filone \u00e8 quello di Quillen (2006), la quale riconduceva alcune caratteristiche del disco, quali la sua eccentricit\u00e0 e il fatto che il suo confine interno sia molto netto, alla presenza di un pianeta collocato appena all'interno del disco stesso. La studiosa supponeva che il pianeta avesse una massa compresa fra quella di Nettuno e quella di Saturno e che compisse un'orbita avente una eccentricit\u00e0 simile a quella del disco stesso (\"e\" \u2248 0,1)\nOsservazione.\nIl 13 novembre 2008 un team di scienziati diretti dall'astrofisico Paul Kalas present\u00f2 le immagini del disco circumstellare ottenute nel 2004 e nel 2006 tramite l\"Advanced Camera for Surveys\" del telescopio spaziale Hubble. Nelle vicinanze del bordo interno del disco era apprezzabile un puntino luminoso che si era spostato di 184 \u00b1 22 mas, corrispondenti a 1,41 \u00b1 0,17 UA, in 1,7 anni. Il punto fu interpretato dal team come la prima immagine di un pianeta extrasolare mai ottenuta; il moto del punto fu interpretato come il moto di rivoluzione del pianeta intorno alla stella centrale. Il pianeta fu chiamato \"Fomalhaut b\". Le ragioni che spinsero il team a interpretare il punto come l'immagine di un pianeta furono essenzialmente due: in primo luogo esso \u00e8 troppo poco luminoso (ha una luminosit\u00e0 di 3,4 \u00d7 10\u22127 L\u2299) per essere una stella di piccola massa o una nana bruna; in secondo luogo, la presenza di un corpo delle dimensioni di una nana bruna o di una stella di piccola massa nelle vicinanze del disco avrebbe provocato il suo disgregamento.\nCaratteristiche.\nFomalhaut b dista 115 UA dalla sua stella, che equivale a circa dieci volte la distanza di Saturno dal Sole. Lo spostamento del pianeta, rilevato dal telescopio Hubble, ha permesso di stimare il suo periodo di rivoluzione, pari a circa 872 anni terrestri. La velocit\u00e0 orbitale \u00e8 3,9\u00a0km/s, mentre l'eccentricit\u00e0 dell'orbita \u00e8 0,13. La massa del pianeta dovrebbe essere non superiore a 3 volte quella del pianeta Giove e non inferiore a quella di Nettuno (che equivale a 0,054 masse gioviane); si tratterebbe dunque di un gigante gassoso. Chiang \"et al.\" (2009) hanno sviluppato un modello in cui un singolo pianeta della massa inferiore a 3 MJ \u00e8 responsabile delle caratteristiche osservabili del disco, ossia della sua eccentricit\u00e0 e del suo bordo interno molto netto. Tale modello \u00e8 compatibile con le osservazioni di Fomalhaut b compiute da Kalas e colleghi. Di per s\u00e9 il modello di Chiang \"et al.\" (2009) \u00e8 compatibile con l'esistenza di altri pianeti pi\u00f9 interni rispetto a Fomalhaut b, a patto che la massa di quest'ultimo sia di molto inferiore a 3 MJ. Tuttavia, le immagini catturate nella banda M dall'MMT Observatory escludono l'esistenza di altri giganti gassosi con una massa superiore a 2 MJ a una distanza compresa fra 10 e 40 UA dalla stella. Segue un prospetto sulle principali caratteristiche del sistema planetario.\nDubbi sull'esistenza di Fomalhaut b.\nDue caratteristiche del punto luminoso osservato nel 2008 sono apparse subito problematiche per la sua identificazione con un pianeta. La prima \u00e8 che esso non ha alcuna corrispondenza nella banda dell'infrarosso, mentre un pianeta dell'et\u00e0 di almeno 200 milioni di anni, alla distanza in cui Fomalhaut b \u00e8 stato osservato, dovrebbe essere abbastanza freddo (circa 400 K) per emettere un notevole quantitativo della sua radiazione nelle frequenze dell'infrarosso. Tuttavia, gi\u00e0 Marengo \"et al.\" (2009), sulla base di una serie di osservazioni condotte dal telescopio spaziale Spitzer, sottolineavano che, data la sensibilit\u00e0 di Spitzer, la mancata osservazione del pianeta nelle frequenze dell'infrarosso poneva severi limiti circa la possibilit\u00e0 di esistenza di un pianeta nelle regioni in cui Fomalhaut b era stato osservato. In particolare, per sostenere la tesi dell'identificazione del punto luminoso con un pianeta, era necessario rivedere il modello dell'atmosfera di Fomalhaut b, in modo da rendere conto della mancata osservazione nell'infrarosso. In attesa di tale revisione, continuavano questi studiosi, l'ipotesi pi\u00f9 probabile circa il punto luminoso osservato era che si trattasse di una regione del disco che avesse riflettuto la luce della stella.\nQuesti dubbi sono stati rilanciati con maggiore forza da Janson \"et al.\" (2012) sulla base di nuove pi\u00f9 precise osservazioni compiute da Spitzer, che pongono limiti ancora pi\u00f9 severi alla luminosit\u00e0 di Fomalhaut b nell'infrarosso. Gli autori respingono anche l'ipotesi avanzata nel 2008 da Kalas e colleghi, secondo la quale l'alta luminosit\u00e0 di Fomalhaut b nel visibile sia determinata da un disco di accrescimento intorno al pianeta: tale ipotesi viene ritenuta improbabile, dato l'imponente tasso di accrescimento che sarebbe richiesto per spiegare la luminosit\u00e0 osservata, di dimensioni simili a quello di una stella T Tauri. Janson \"et al.\" (2012) ritengono molto pi\u00f9 probabili altri due scenari rispetto a quello dell'esistenza di un gigante gassoso: il primo riconduce il punto luminoso al recente scontro di due planetesimi; il secondo a un pianeta molto pi\u00f9 piccolo di quello ipotizzato da Kalas e colleghi, della massa inferiore a 10 M\u2295, e quindi roccioso o ghiacciato, intorno al quale orbitano uno sciame di planetesimi che collidono fra loro, producendo il punto luminoso osservato.\nL'altra caratteristica del punto luminoso che suscita perplessit\u00e0 \u00e8 la sua variabilit\u00e0. Fra il 2004 e il 2006 il punto ha diminuito la sua luminosit\u00e0 di circa mezza magnitudine. La teoria che identifica il punto con un pianeta gassoso deve formulare ipotesi aggiuntive per spiegare questa variabilit\u00e0. Kalas e colleghi ne avanzano due: oltre alla gi\u00e0 citata presenza di un disco di accrescimento intorno al pianeta, essi avanzano l'ipotesi che il pianeta sia circondato da un sistema di anelli, simile a quello di Saturno: gli anelli rifletterebbero variamente la luce della stella centrale, mentre il pianeta si sposta, e questo spiegherebbe la variazione di luminosit\u00e0. Tuttavia Janson \"et al.\" (2012) respingono anche questa seconda ipotesi in ragione del fatto che appare probabile che attualmente l'origine del punto luminoso osservato si trova fra la stella e la Terra e quindi appare improbabile che un sistema di anelli possa riflettere grossi quantitativi di luce da quella posizione.\nNegli anni 2010, il punto continu\u00f2 a affievolirsi e a ingrandirsi, fino a sparire nelle immagini riprese nel 2014 dal telescopio spaziale Hubble. Con uno studio pubblicato nel 2020, Andras Gaspar e George H. Rieke hanno avallato l'ipotesi di Jansson et al. che in realt\u00e0 il presunto pianeta non fosse altro che una nube di polveri derivata da una collisione tra due asteroidi, e che il pianeta non sia mai esistito. Gaspar e Rieke ritengono che l'impatto sia avvenuto non molto tempo prima delle immagini riprese da Hubble nel 2004, e che a quel punto la nube di polveri si fosse espansa a oltre 300 milioni di chilometri, divenendo invisibile agli occhi dell'Hubble.\nLe caratteristiche del disco implicano l'esistenza di pianeti?\nAl di l\u00e0 dell'identificazione del punto luminoso osservato da Hubble con un pianeta gassoso, resta la questione se le caratteristiche del disco implichino o meno l'esistenza di un pianeta. Come si \u00e8 detto, il disco \u00e8 eccentrico e Fomalhaut \u00e8 collocato in uno dei fuochi dell'ellisse. Tale forma ellittica \u00e8 stata supposta essere generata da un pianeta avente un'orbita eccentrica che ha \"scolpito\" il disco in modo da indurre una simile eccentricit\u00e0 nel disco stesso. Il fatto che il disco sembri avere confini molto netti ha portato a simili conclusioni circa la presenza di un pianeta che ne \"scolpisca\" la forma. La necessit\u00e0 dell'esistenza di pianeti per spiegare la morfologia del disco \u00e8 stata ribadita da Boley \"et al.\" (2012), i quali ipotizzano l'esistenza di due pianeti pastori che scolpiscono rispettivamente i confini interni ed esterni del disco, che appaiono essere entrambi molto netti quando osservati mediante il radiointerferometro ALMA.\nTuttavia non tutti gli studiosi sono d'accordo con questa conclusione. Lyra e Kuchner (2012) hanno modellato l'idrodinamica dei dischi asteroidali. Il disco \u00e8 supposto contenere, oltre a polvere e planetesimi, grandi quantit\u00e0 di gas. La polvere trasferirebbe il calore ricevuto dalla stella centrale al gas, il quale si espanderebbe: la pressione del gas favorirebbe l'accumularsi della polvere in particolari regioni del disco, mentre il gas, raffreddandosi, tenderebbe a raddensarsi in regioni ripulite dalla polvere stessa. Ne seguirebbe una anti-correlazione fra la densit\u00e0 della polvere e quella del gas: ci\u00f2 avrebbe il risultato di confinare la polvere in regioni dai confini molto netti. Le onde di polvere create dal gas ad altra pressione sarebbero anche responsabili della eccentricit\u00e0 del disco. Nessun pianeta quindi sarebbe necessario per spiegare le caratteristiche fisiche del disco.\nEtimologia e significato culturale.\nIl nome \"Fomalhaut\" deriva dall'arabo classico \u0641\u0645 \u0627\u0644\u062d\u0648\u062a \"fam al-\u1e25\u016bt (al-jan\u016bb\u012b)\", che significa \"la bocca del pesce/della balena (australe)\", con evidente riferimento alla posizione della stella all'interno della costellazione del Pesce Australe. Tale nome ha una origine antica, tanto che si trova gi\u00e0 in un almanacco del 1340, con la sua traduzione latina \"Os Piscis Mer\u012bdi\u0101ni\". Altre traduzioni latine dello stesso nome arabo sono \"Os Piscis Mer\u012bdion\u0101lis\" ed \"Os Piscis Notii\". Probabilmente nessun'altra stella possiede un nome proprio con pi\u00f9 varianti ortografiche di Fomalhaut. Alcune di esse sono: \"Fumahant\", \"Fumahaut\", \"Fomahand\", \"Fontabant\", \"Phomaut\", \"Phomault\", \"Phomant\", \"Phomaant\", \"Phomhaut\", \"Fomalcuti\".\nUn altro nome della stella \u00e8 \"Difda al Auwel\", derivante dall'arabo colloquiale \u0627\u0644\u0636\u0641\u062f\u0639 \u0627\u0644\u0623\u0648\u0644 \"al-\u1e0difdi\u02bf al-awwal\", \"la prima rana\". La seconda rana \u00e8 Deneb Kaitos, ; tale nome deriva probabilmente dal fatto che Fomalhaut precede Deneb Kaitos nel suo moto apparente nel cielo.\nNel Settecento, Fomalhaut venne erroneamente identificata con la persiana \"Hastorang\" (che nell'Avest\u0101 \u00e8 l'Orsa Maggiore).\n\u00c8 considerata una delle quattro stelle regali guardiane del cielo, che sovraintendono alle altre stelle, le altre tre sono Aldebaran, Regolo e Antares. Fomalhaut sarebbe la sentinella delle stelle del sud(3\u00b052' Costellazione Pesce Australe), Aldebaran di quelle dell'est (9\u00b0 Costellazione Gemini), Regolo di quelle del nord (29\u00b0 Costellazione Leo) e Antares di quelle dell'ovest (9\u00b0 Costellazione Sagittario).\nQueste quattro stelle marcano i due solstizi e i due equinozi e quindi dividono il cielo in quattro parti. Le quattro stelle furono poi identificate con i quattro arcangeli: Fomalhaut con Gabriele, Aldebaran con Michele, Regolo con Raffaele e Antares con Uriel. Altre associazioni sono quelle con i quattro cavalieri dell'Apocalisse o con i cavalli che trainavano i carri citati nel libro di Zaccaria.\nFomalhaut \u00e8 citata nella Divina Commedia di Dante Alighieri in Purgatorio, come una delle \"tre facelle\" che illuminano l'emisfero meridionale, essendo le altre due Canopo e Achernar.\nLa stella appare pi\u00f9 volte negli scritti dello scrittore statunitense Howard Phillips Lovecraft, come nel romanzo La ricerca onirica dello sconosciuto Kadath e, nel XIV sonetto della raccolta \"Fungi from Yuggoth\", in cui descrive brevemente anche il pianeta Nithon che vi orbiterebbe intorno."}
{"id": "17192", "revid": "110157", "url": "https://it.wikipedia.org/wiki?curid=17192", "title": "Organizzazione per la cooperazione economica europea", "text": "L'Organizzazione per la Cooperazione Economica Europea (OECE) \u00e8 stata un'organizzazione internazionale attiva dal 1948 al 1961. Fu istituita il 16 aprile 1948 per controllare la distribuzione degli aiuti statunitensi del Piano Marshall per la ricostruzione dell'Europa dopo la seconda guerra mondiale e favorire la cooperazione e la collaborazione fra i Paesi membri. Fu la prima organizzazione internazionale a svilupparsi in Europa nel dopoguerra.\nNel 1961 fu riorganizzata e si trasform\u00f2 nell'Organizzazione per la Cooperazione e lo Sviluppo Economico (OECD o OCSE in Italiano).\nL'organizzazione aveva sede al \"Chateau de la Muette\" a Parigi.\nStoria.\nLa cooperazione economica tra gli aderenti fu essenzialmente sviluppata attraverso la promozione della liberalizzazione dei rispettivi scambi commerciali e dei movimenti di capitali.\nNel 1950 i paesi membri dell'OECE diedero vita all'Unione Europea dei pagamenti (UEP) che introduceva un sistema di pagamenti multilaterali, permettendo una compensazione dei crediti in una moneta europea di uno stato membro verso l'altro. Questo sistema si trasform\u00f2 nel 1959 in un regime di piena convertibilit\u00e0 delle monete, con mutamento dell'UEP nell'accordo monetario europeo.\nLa creazione della Comunit\u00e0 Economica Europea (CEE) nel 1957 e la creazione dell'Associazione europea di libero scambio (EFTA) nel 1960 resero necessaria una revisione dell'OECE. Il 14 dicembre 1960 a Parigi venne firmata una nuova convenzione, che istitu\u00ec l'Organizzazione per la Cooperazione e lo Sviluppo Economico (OCSE). L'OCSE entr\u00f2 in funzione il 30 settembre 1961 e sostitu\u00ec l'OECE.\nPaesi membri.\nDell'OECE hanno fatto parte 18 Paesi, di cui 16 fin dalla sua istituzione. Dal 1948 al 1954 vi fece parte anche il Territorio Libero di Trieste.\nPaesi fondatori:\nPaesi che hanno aderito all'OECE successivamente:"}
{"id": "17193", "revid": "2", "url": "https://it.wikipedia.org/wiki?curid=17193", "title": "Alpha Cygni", "text": ""}
{"id": "17196", "revid": "1609279", "url": "https://it.wikipedia.org/wiki?curid=17196", "title": "Betelgeuse", "text": "Betelgeuse ( ; \u03b1 Ori / \u03b1 Orionis / Alfa Orionis) \u00e8 la seconda stella pi\u00f9 luminosa della costellazione di Orione, dopo Rigel, e mediamente la decima pi\u00f9 brillante del cielo notturno vista ad occhio nudo, data la sua magnitudine apparente fissata sul valore medio di +0,58. \u00c8 uno dei vertici dell'asterismo del Triangolo invernale, assieme a Sirio e Procione.\nBetelgeuse \u00e8 una supergigante rossa di classe spettrale M1-2 Iab, ovvero una stella in una fase gi\u00e0 piuttosto avanzata della sua evoluzione, che mostra episodi di variabilit\u00e0 dovuti a pulsazioni quasi regolari dell'astro con un periodo tra i 2070 e i 2355 giorni. La sua distanza dalla Terra era tradizionalmente stimata sui 427 anni luce (a.l.), ma nuove misurazioni della parallasse compiute nel XXI secolo hanno suggerito un valore maggiore, pari a circa 600-640 a.l.; sulla base di questo nuovo calcolo \u00e8 stato necessario aggiornare buona parte dei suoi parametri stellari, in particolare il raggio. Il diametro angolare misurato dalla Terra suggerisce, da questa distanza, che Betelgeuse sia una stella di dimensioni colossali, addirittura una fra le pi\u00f9 grandi conosciute il suo raggio misurerebbe in media 4 UA, pari a circa 800 volte il raggio solare.\nData la grande superficie radiante, Betelgeuse possiede anche una forte luminosit\u00e0, oltre 135\u00a0000 volte quella della nostra stella, che la rende anche una tra le stelle pi\u00f9 luminose in assoluto. Tuttavia questa luminosit\u00e0 non \u00e8 imputabile esclusivamente alla vasta superficie; per questa ragione gli astronomi propendono a ritenere che la stella possieda una massa elevata, pari a 15-20 volte quella del Sole. Pertanto \u00e8 possibile che la stella concluder\u00e0 la sua esistenza esplodendo in una supernova.\nAlcune indagini condotte nella seconda met\u00e0 degli anni ottanta del XX secolo suggerivano l'eventualit\u00e0 che Betelgeuse fosse un sistema multiplo, costituito almeno da tre componenti, ma successive osservazioni non hanno confermato quest'ipotesi.\nIl nome \"Betelgeuse\" deriva dall'arabo \u064a\u062f \u0627\u0644\u062c\u0648\u0632\u0627\u0621 \"Yad al-Jawz\u0101\u02be\", \"la mano di \"al-Jawz\u0101\u02be\" (Gigante)\", corrotto poi, a seguito di un errore di traslitterazione in epoca medievale, in \u0628\u062f \u0627\u0644\u062c\u0648\u0632\u0627\u0621 \"Bad al-Jawz\u0101\u02be\" (pi\u00f9 propriamente \u0627\u0628\u0637 \u0627\u0644\u062c\u0648\u0632\u0627\u0621 \"Ib\u0163 al-Jawz\u0101\u02be\"), assumendo il significato riconosciuto di \"l'ascella\" o \"la spalla del Gigante\".\nOsservazione.\nBetelgeuse \u00e8 una stella dell'emisfero boreale, infatti possiede una declinazione di +7\u00b0 24', ma \u00e8 comunque abbastanza vicina all'equatore celeste da risultare osservabile da tutte le aree della Terra, ad eccezione della parte pi\u00f9 interna del continente antartico; a nord invece la stella appare circumpolare ben oltre il circolo polare artico.\nSi pu\u00f2 distinguere Betelgeuse facilmente anche dalle grandi citt\u00e0: infatti \u00e8 la decima stella pi\u00f9 brillante del cielo se vista ad occhio nudo, la nona considerando singolarmente le componenti dei sistemi multipli; inoltre fa parte dell'inconfondibile costellazione di Orione, di cui costituisce il vertice nord-orientale, e spicca rispetto alle altre per il suo colore arancione intenso che contrasta con l'azzurro tipico delle altre stelle luminose di quest'area di cielo. Costituisce inoltre il vertice nord-occidentale del grande e brillante asterismo del Triangolo invernale. Betelgeuse inizia a scorgersi bassa sull'orizzonte orientale nelle serate tardo-autunnali di inizio dicembre ed \u00e8 durante i mesi di gennaio e febbraio che l'astro domina il cielo notturno, essendo la stella di colore rosso vivo pi\u00f9 brillante dell'inverno. Il mese di maggio invece la vede tramontare definitivamente sotto l'orizzonte ovest, tra le luci del crepuscolo; torna ad essere visibile ad est, poco prima dell'alba, nel mese di agosto.\nBetelgeuse appare come la seconda stella pi\u00f9 luminosa della costellazione alla quale appartiene: la sua magnitudine media \u00e8 di +0,58; Rigel (\u03b2 Ori), la stella pi\u00f9 brillante di Orione, posta nel vertice sud-occidentale della costellazione, in posizione diametralmente opposta a Betelgeuse, \u00e8 di magnitudine +0,12. Betelgeuse, Rigel e Deneb (\u03b1 Cyg) sono le pi\u00f9 distanti fra tutte le stelle di prima magnitudine, che in totale sono circa una ventina nel cielo notturno: Betelgeuse si trova a circa 640 anni luce dalla Terra, segno questo che anche la sua reale luminosit\u00e0 \u00e8 molto elevata.\nLa sua escursione di luminosit\u00e0, apprezzabile solo nell'arco di alcuni anni, \u00e8 percepibile quando si raffronta la sua brillantezza con quella delle stelle vicine pi\u00f9 luminose: al momento della minima luminosit\u00e0, la sua magnitudine raggiunge un valore di +1,2, diventando simile in brillantezza a Polluce (\u03b2 Gem), di magnitudine +1,15, e poco pi\u00f9 luminosa della vicina Bellatrix (\u03b3 Ori), la spalla destra di Orione, di magnitudine +1,64.; nella fase di massimo invece sale fino ad una magnitudine di +0,3, paragonabile a quella della biancastra Procione (\u03b1 CMi) e molto simile a quella di Rigel.\nStoria delle osservazioni.\nLa stella \u00e8 ben conosciuta sin dall'antichit\u00e0, data la sua grande luminosit\u00e0 e il suo caratteristico colore arancione-rossastro. Nel 1982 un gruppo di archeologi scopr\u00ec in Cina una serie di relazioni astronomiche, intitolate \"Shi Chi\" e redatte da un certo Sima Qian nel I secolo, che descrivevano la stella come un astro dal tipico colore bianco-giallastro. Tuttavia gi\u00e0 Claudio Tolomeo nel suo Almagesto, risalente alla met\u00e0 del secolo successivo, la descriveva come una stella tipicamente rossa, assieme a Sirio, sul cui colore bianco-azzurro molto intenso hanno dibattuto numerosi studiosi, Antares \u2013 \u03b1 Sco \u2013, Aldebaran \u2013 \u03b1 Tau \u2013, Arturo \u2013 \u03b1 Boo \u2013 e Polluce, tutte effettivamente di un colore che va dall'arancione al rosso intenso. L'astrofisico cinese Fang Lizhi, dando credito allo scritto del I secolo, ipotizz\u00f2 che la stella potesse essersi evoluta in supergigante rossa in questo lasso di tempo; ma la teoria ebbe poco seguito in quanto sembrava contraddire i modelli sull'evoluzione stellare, secondo cui la transizione avviene in un arco temporale molto pi\u00f9 lungo. \u00c8 possibile che questo cambiamento di colore della stella, da rosso a giallo-bianco, sia dovuto all'espulsione di uno strato superficiale di polveri e gas.\nLa variabilit\u00e0 della stella \u00e8 stata scoperta nel 1836 da John Herschel che la descrisse per la prima volta in uno scritto, pubblicato nel 1849, dal titolo \"Outlines of Astronomy\", in cui tratt\u00f2 dell'aumento e della diminuzione di luminosit\u00e0 dell'astro nel periodo compreso tra il 1836 e il 1840. Figlio dell'astronomo anglo-tedesco William Herschel, egli not\u00f2 nel 1849 che il ciclo di variabilit\u00e0 era divenuto pi\u00f9 breve, caratterizzato da picchi pi\u00f9 alti di luminosit\u00e0 in cui la magnitudine apparente della stella arrivava a rivaleggiare con quella di Rigel, come avvenne nel massimo del 1852. Ed \u00e8 proprio a questo arco di tempo che si riferisce il suo commento:\nil che induce a ritenere che in quel periodo Betelgeuse dovesse superare la luminosit\u00e0 di Capella (magn. 0,08) e, presumibilmente, anche di Arturo (magn. \u22120,04).\nLe osservazioni compiute nel resto del XIX secolo e durante tutto il XX secolo hanno permesso di registrare dei massimi insolitamente alti, con un intervallo di pochi anni, cui fanno eccezione gli anni compresi tra il 1957 e il 1967 in cui si sono registrate solo piccole variazioni.\nNel 1919 Albert Michelson e Francis Pease montarono un interferometro, inventato da Michelson, sul telescopio da 2,5 metri dell'Osservatorio di Monte Wilson. Michelson comp\u00ec una serie di misurazioni del diametro angolare della stella, ottenendo una misura pari a 0,044\u00a0secondi d'arco (\"). Mettendo in relazione la misura con il valore allora noto della parallasse, 0,018\", fu possibile stimare il raggio della stella, che risultava avere un valore di 3,84 \u00d7 108 km; il valore per\u00f2 era affetto da una cospicua incertezza, soprattutto per quanto riguardava l'effettivo oscuramento al bordo, molto accentuato, ed eventuali errori durante la misurazione stessa. Osservazioni condotte pi\u00f9 recentemente alle lunghezze d'onda del visibile mostrano che in realt\u00e0 il raggio di Betelgeuse varia tra 0,0568\" e 0,0592\".\nNel 1975 l'utilizzo della tecnica dell'interferometria a macchie consent\u00ec agli astronomi di scoprire la presenza di formazioni attive, presumibilmente analoghe alle macchie solari, sulla superficie della stella; Betelgeuse divenne quindi la prima stella, oltre al Sole, sulla cui superficie sia stata accertata la presenza di macchie fotosferiche.\nNella seconda met\u00e0 degli anni ottanta \u00e8 stata ipotizzata, a seguito di alcune osservazioni interferometriche, la presenza di eventuali compagni stellari attorno a Betelgeuse, ma successivi studi non hanno confermato pienamente il tutto.\nLa stella divenne, verso la fine degli anni ottanta e l'inizio degli anni novanta, oggetto di osservazioni nel visibile e nell'infrarosso grazie alla nuova tecnica dell'interferometria con maschera d'apertura, che rivel\u00f2 sulla superficie della stella la presenza di formazioni luminose, definite in seguito \"hot spots\" (\"punti caldi\"), che si riteneva fossero dovute a moti convettivi in prossimit\u00e0 della superficie stellare; si tratta delle primissime immagini della superficie di una stella diversa dal Sole. Nel 1995 la \"Faint Object Camera\" del Telescopio spaziale Hubble fu puntata in direzione della stella per catturarne delle immagini agli ultravioletti ad alta risoluzione; venne cos\u00ec ottenuta la prima immagine ad alta risoluzione del disco di una stella esterna al sistema solare: il grado di dettaglio di quest'immagine agli ultravioletti non pu\u00f2 essere raggiunto con nessun telescopio di terra. L'immagine mostra una macchia brillante indicante una regione a temperatura pi\u00f9 alta, nella parte sudoccidentale della superficie stellare; le osservazioni visive hanno mostrato che l'asse di rotazione di Betelgeuse ha un'inclinazione di circa 20\u00b0 rispetto alla direzione della Terra e un angolo di posizione di circa 55\u00b0. Si \u00e8 dunque ipotizzato che il punto caldo osservato nell'immagine ultravioletta potesse coincidere con una delle regioni polari della stella.\nNell'ottobre del 2019, Betelgeuse inizi\u00f2 a diminuire rapidamente la sua luminosit\u00e0, probabilmente a causa di una nube di polveri espulse che la circondano; a met\u00e0 febbraio del 2020 la sua magnitudine era diminuita da 0,5 a 1,77, tuttavia proprio in quel periodo la diminuzione della luminosit\u00e0 cess\u00f2 e verso la fine di febbraio torn\u00f2 poco a poco ad aumentare di nuovo al ritmo di 0,02 magnitudini al giorno, che l'avrebbe riportata nei mesi successivi alla sua brillantezza iniziale.\nBetelgeuse nelle epoche precessionali.\nA causa del fenomeno della precessione degli equinozi, le coordinate di Betelgeuse variano sensibilmente col trascorrere del tempo. L'ascensione retta di Betelgeuse \u00e8 pari a 5h 55m, ossia estremamente prossima alle 6h, che corrisponde al punto pi\u00f9 settentrionale che l'eclittica raggiunge a nord dell'equatore celeste e dunque segna anche il punto pi\u00f9 settentrionale che un oggetto celeste, che si trova presso di essa, pu\u00f2 raggiungere. Dunque Betelgeuse si trova alla sua declinazione pi\u00f9 settentrionale, che corrisponde a circa +7\u00b0.\nNell'epoca precessionale opposta alla nostra, avvenuta circa 13\u00a0000 anni fa, Betelgeuse aveva una coordinata di ascensione retta pari a 18h, che corrisponde alla declinazione pi\u00f9 meridionale che un oggetto pu\u00f2 raggiungere; sottraendo ai +7\u00b0 attuali un valore di 47\u00b0, pari al doppio dell'angolo di inclinazione dell'asse terrestre, si ottiene la declinazione di \u221240\u00b0. Questo significa che 13\u00a0000 anni fa Betelgeuse era una stella piuttosto meridionale e poteva essere osservata solo a sud del 50\u00ba parallelo nord. Dunque, per buona parte dell'epoca precessionale completa, Betelgeuse non sarebbe osservabile da molte regioni dell'emisfero boreale. A questo movimento sarebbe poi da aggiungere il moto proprio della stella, che per\u00f2 ha effetti minimi sulla sua posizione apparente, data la grande distanza.\nBetelgeuse ha raggiunto la massima declinazione nord, assieme a quasi tutta la costellazione di Orione, che si trova ora a cavallo dell'equatore celeste. Tra circa 5\u00a0000 anni, l'intera figura di Orione, compresa Betelgeuse, si trover\u00e0 interamente nell'emisfero australe.\nAmbiente galattico e distanza.\nLa maggior parte delle stelle della costellazione di Orione appartiene ad un'associazione stellare, l'associazione Orion OB1, di cui fanno parte quasi tutte le stelle blu visibili nella costellazione, in particolar modo quelle che costituiscono la Cintura e la Spada, che si trova in stretta associazione con il vasto complesso di nubi molecolari giganti noto come complesso di Orione. L'associazione si suddivide in quattro sottoassociazioni di stelle OB di differenti et\u00e0, dalle pi\u00f9 giovani fino a quelle pi\u00f9 antiche, formatesi a partire da 10 milioni di anni fa.\nBetelgeuse si trova all'incirca a met\u00e0 strada tra questa struttura (da cui dista circa 200 pc, ~ 650 anni luce) e il sistema solare da cui dista circa 600-640 anni luce. Per lungo tempo la distanza della stella, calcolata mediante il metodo della parallasse, era stimata intorno ai 427 anni luce; tuttavia una nuova misurazione della parallasse, compiuta tramite il satellite Hipparcos e le osservazioni condotte nel visibile e nel \"continuum\" radio dal \"Very Large Array\" (VLA), colloca la stella alla distanza ritenuta pi\u00f9 plausibile; tuttavia la misura \u00e8 affetta ancora da una certa incertezza, per via delle caratteristiche intrinseche della stella che rendono difficoltosa la misurazione della parallasse, che ammette un intervallo di distanze compreso tra 595 e 790 a.l.\nIl moto proprio della stella rispetto al mezzo interstellare circostante \u00e8 pari a circa 30 km/s ed \u00e8 rivolto a NE, verso la vicina costellazione dei Gemelli, in direzione del piano galattico. Questo alto valore di moto proprio, associato a valori altrettanto elevati di velocit\u00e0 radiale, rende Betelgeuse una stella moderatamente \"run-away\"; questi valori sono simili a quelli delle stelle che costituiscono il raggruppamento di 25 Ori, situato nella sottoassociazione Orion OB1a. Le proiezioni del moto della stella a ritroso nel tempo hanno mostrato che la stella non avrebbe mai avuto alcune relazioni con l'associazione OB e che anzi si sarebbe originata in una regione di spazio al di fuori del disco galattico; tuttavia quest'ipotesi non \u00e8 stata presa in considerazione, dal momento che le regioni di formazione stellare si trovano fondamentalmente nei pressi del piano della Galassia. Gli astronomi hanno formulato una seconda ipotesi, secondo cui la stella si sia formata o in un'associazione, oggi estinta, che si trovava a SE di OB1a, oppure, considerando anche l'et\u00e0 stimata per Betelgeuse pari a circa 10 milioni di anni e coincidente con l'et\u00e0 stimata per l'associazione, che la stella si sia formata nei pressi dell'associazione, ma che abbia subito due accelerazioni gravitazionali che l'hanno portata nell'attuale posizione: una prima che l'avrebbe spostata dalla regione di formazione a circa 200\u00a0pc dal sistema solare e una seconda, avvenuta circa un milione di anni fa, responsabile dell'attuale moto proprio. Questa seconda accelerazione sarebbe stata causata dall'esplosione, nella regione compresa tra l'associazione e la vicina bolla di Eridano, di una o pi\u00f9 supernovae, le cui onde d'urto avrebbero modificato il moto di rivoluzione dell'astro attorno al centro galattico in un moto lineare.\nBetelgeuse e il complesso si trovano all'interno della Via Lattea e precisamente nel Braccio di Orione, un braccio galattico secondario posto tra il Braccio di Perseo e il Braccio del Sagittario al cui interno \u00e8 situato anche il nostro sistema solare; i due bracci sono separati da circa 6500 anni luce di distanza.\nCaratteristiche.\nBetelgeuse \u00e8 una stella di particolare interesse per gli astronomi: infatti \u00e8 la terza stella per diametro angolare apparente visto dalla Terra, dopo il Sole ed R Doradus, una gigante rossa pi\u00f9 piccola di Betelgeuse che appare pi\u00f9 grande solo in virt\u00f9 della sua minor distanza dal sistema solare. Inoltre \u00e8 una delle poche stelle che i telescopi, sia di terra sia spaziali, sono riusciti a risolvere come un disco e non solamente come un punto luminoso.\nDimensioni, luminosit\u00e0 e massa.\nBetelgeuse \u00e8 stata una delle prime stelle il cui diametro sia stato misurato tramite l'utilizzo di tecniche interferometriche, come l'interferometria a macchie e l'interferometria a maschera d'apertura, che hanno permesso di determinarne il diametro angolare apparente: 59,2 mas (milliarcosecondi) nel visibile, 54,7\u00a0\u00b1\u00a00,3\u00a0mas nell'infrarosso. La discrepanza di quasi cinque millisecondi d'arco \u00e8 dovuta al fatto che l'osservazione nell'infrarosso non prende in considerazione ogni eventuale contributo luminoso causato dai punti caldi, che appaiono meno apprezzabili a queste lunghezze d'onda, e abbatte in maniera considerevole gli effetti dell'oscuramento al bordo; ed \u00e8 proprio l'accentuato oscuramento al bordo della stella, associato al fatto che la stella stessa come tutte le supergiganti rosse non possiede un bordo ben definito, a rendere estremamente difficoltoso definire con esatta precisione le dimensioni della stella.\nLa combinazione di questo dato con la distanza dell'astro, stimata in circa 600 anni luce, consente di determinare con una certa approssimazione il raggio effettivo della stella che sarebbe compreso mediamente tra le 700 e le 1000 volte quello solare, corrispondenti a 4 unit\u00e0 astronomiche (UA). Queste dimensioni rendono Betelgeuse una delle stelle pi\u00f9 grandi conosciute: se la stella si trovasse al posto del Sole la sua superficie si addentrerebbe nella fascia principale degli asteroidi, arrivando secondo, le stime pi\u00f9 alte, ad inglobare quasi l'orbita di Giove.\nLe grandi dimensioni sono anche, in parte, all'origine dell'elevata luminosit\u00e0 della stella, che nel visibile \u00e8 circa 9400 volte la luminosit\u00e0 solare; combinando questo valore con la distanza, si ottiene una magnitudine assoluta pari a \u22125,14. Tuttavia, se si tiene in considerazione l'emissione alle altre lunghezze d'onda dello spettro elettromagnetico, in particolare nell'infrarosso, la stella raggiunge una luminosit\u00e0 nettamente superiore, oltre 135\u00a0000 volte quella del Sole; ci\u00f2 la rende una tra le stelle pi\u00f9 luminose conosciute. La ragione di questa grande emissione nell'infrarosso \u00e8 dovuta alla bassa temperatura superficiale (circa 3500 K) che, in conformit\u00e0 con la legge di Wien, fa s\u00ec che il picco dell'emissione luminosa si collochi nell'infrarosso; infatti l'astro emette solamente il 13% della sua energia radiante sotto forma di luce visibile. Se l'occhio umano fosse sensibile a tutte le lunghezze d'onda dello spettro elettromagnetico, Betelgeuse sarebbe la stella pi\u00f9 brillante del cielo ed apparirebbe con una magnitudine apparente vicina a quella del pianeta Venere (\u22124,6).\nLa grande superficie radiante non \u00e8 sufficiente a spiegare questa luminosit\u00e0; pertanto si stima che la stella possieda una massa piuttosto elevata, che gli astronomi hanno quantificato, grazie a simulazioni computerizzate, in 15-20 masse solari. Tuttavia il limite di incertezza \u00e8 ancora piuttosto elevato, tanto che alcuni astronomi non considerano remota la possibilit\u00e0 che la stella abbia una massa inferiore, intorno a 10-12 volte la massa del Sole.\nConsiderando insieme dimensioni e massa, la densit\u00e0 della stella risulta estremamente bassa: infatti, sebbene il volume dell'astro sia oltre 160 milioni di volte il volume del Sole, il rapporto massa-volume d\u00e0 una densit\u00e0 media di 2-9 \u00d7 10\u22128 volte quella della nostra stella, una densit\u00e0 addirittura inferiore al miglior vuoto spinto realizzabile sulla Terra. La bassissima densit\u00e0 \u00e8 tuttavia una caratteristica comune a tutte le supergiganti rosse.\nRiduzione delle dimensioni.\nI risultati di alcuni studi, resi noti nel corso del 214\u00ba convegno dell\"American Astronomical Society\", hanno mostrato che Betelgeuse ha subito dal 1993 al 2009 una contrazione delle sue dimensioni che sembra essere indipendente dalla sua variabilit\u00e0, pari al 15%. Infatti le indagini a lungo termine, condotte nell'infrarosso a \u03bb=11,15\u00a0\u00b5m dall\"Infrared Spatial Interferometer\" dell'osservatorio di Monte Wilson, hanno dimostrato che il raggio della stella si \u00e8 progressivamente rimpicciolito negli ultimi sedici anni, passando da 5,6 a 4,8 UA, una riduzione pari alla distanza che separa Venere dal Sole.\nLa causa di questa contrazione \u00e8 oggetto di studio. Alcuni astronomi ipotizzano che possa trattarsi di un'oscillazione dimensionale a lungo termine, dovuta a un collasso gravitazionale o a un'espulsione di materia collegata alla sua imminente esplosione in supernova. Altri invece ritengono che pi\u00f9 semplicemente la stella, in seguito alla sua rotazione, stia ora mostrando una differente porzione della sua superficie molto irregolare.\nFotosfera e campo magnetico.\nBetelgeuse \u00e8 una tra le prime stelle, eccezion fatta per il Sole, sulla cui fotosfera, ovvero la sua superficie visibile, siano state osservate da un telescopio delle strutture attive. La scoperta \u00e8 stata effettuata e puntualizzata in pi\u00f9 tappe, dapprima grazie a campagne osservative condotte a Terra mediante l'uso di interferometri a maschera d'apertura, poi dallo spazio tramite il telescopio spaziale Hubble, quindi grazie a osservazioni ad altissima risoluzione effettuate dal \"Cambridge Optical Aperture Synthesis Telescope\".\nLa fotosfera di Betelgeuse presenta un fortissimo oscuramento al bordo, associato a un aspetto piuttosto asimmetrico ed irregolare; questo aspetto \u00e8 attribuito alla presenza dei cosiddetti \"punti caldi\", ovvero delle regioni a temperatura molto maggiore, anche di oltre 2000 K, di quella delle regioni circostanti. Si ritiene che i punti caldi siano prodotti da gigantesche celle convettive distribuite in maniera disomogenea su tutta la superficie. Le osservazioni spettroscopiche mostrano delle variazioni nella velocit\u00e0 e nella temperatura delle celle, su un tempo di circa 400 giorni, che delineano il sistematico, ma caotico, moto di risalita e ricaduta del materiale fotosferico al loro interno. La spiegazione pi\u00f9 plausibile di queste variazioni risiede nelle oscillazioni di breve durata che accompagnano la formazione di nuove celle convettive giganti sulla superficie della stella.\nLa formazione delle celle giganti sarebbe da imputarsi alla presenza del campo magnetico, che si ritiene possa essere generato da una \"dinamo locale a piccola scala\" presumibilmente simile alla dinamo solare.\nAtmosfera e metallicit\u00e0.\nAl di sopra della fotosfera si estende una vasta atmosfera che si sviluppa a partire dalla superficie sino a oltre 34 unit\u00e0 astronomiche, quasi 10 volte il raggio della stella.\nL'atmosfera di Betelgeuse \u00e8 stata studiata fondamentalmente mediante le osservazioni condotte dal VLA nelle onde radio alla lunghezza di 7\u00a0mm. Le osservazioni condotte in questa banda hanno mostrato che l'atmosfera \u00e8 costituita quasi totalmente da un gas rarefatto la cui temperatura possiede un valore prossimo alla temperatura fotosferica a una distanza dalla stella pari al suo raggio e quindi tende a diminuire man mano che aumenta la distanza dalla stella. Questa tendenza \u00e8 stata confermata dalle osservazioni nell'ultravioletto del telescopio Hubble che per\u00f2 ha riscontrato che la bassa atmosfera, la cromosfera che si estende dalla superficie della stella sino ad una distanza da essa di poco inferiore al suo raggio, possiede una temperatura di gran lunga superiore, pari a 5500 \u00b1 400 K. La ragione di questa temperatura insolitamente alta \u00e8 stata imputata dagli astrofisici alla collisione tra il flusso di gas che si originerebbe dalla sommit\u00e0 delle celle convettive fotosferiche, da cui si dipartono dei vasti pennacchi, e il gas atmosferico; questo fenomeno sarebbe anche il principale responsabile della forte asimmetria morfologica riscontrata nelle osservazioni dell'atmosfera della supergigante. Inoltre la rilevazione delle linee di assorbimento dell'H\u03b1 ha suggerito agli astrofisici che la cromosfera abbia un'estensione piuttosto vasta e mostri delle espansioni e delle contrazioni a intervalli di tempo irregolari.\nI dati raccolti dallo strumento AMBER del \"Very Large Telescope\" dell\"European Southern Observatory\" (ESO) hanno permesso di individuare delle macroturbolenze e dei vigorosi spostamenti convettivi di gas in varie aree dell'atmosfera stellare a ridosso della fotosfera, macroturbolenze che generano delle bolle di gas di dimensioni paragonabili a quelle della stella stessa. Inoltre \u00e8 stato visualizzato un esteso involucro asimmetrico, denominato \"MOLsphere\" (contrazione dell'inglese \"molecular sphere\", sfera molecolare), che si estende a una distanza dalla stella pari a 1,4\u22121,5 volte il suo raggio. Al suo interno sono stare rilevate cospicue quantit\u00e0 di CO e CN, corroborando i risultati dell'indagine spettroscopica che ha rilevato la presenza di una certa abbondanza di carbonio, azoto ed ossigeno, elementi di natura endogena che sarebbero stati nucleosintetizzati in eccesso come intermedi del ciclo CNO e poi portati in superficie dai moti convettivi degli strati interni della stella. \u00c8 stata scoperta anche la presenza di un tenue inviluppo costituito da vapore acqueo, che appare piuttosto debole all'osservazione nell'infrarosso medio (\u03bb= 5-25 \u00b5m).\nI modelli fisici formulati mostrano che la stella ha una metallicit\u00e0, ovvero una quantit\u00e0 di elementi pi\u00f9 pesanti dell'elio, simile a quella del Sole.\nVento stellare e nebulosit\u00e0 circostante.\nBetelgeuse \u00e8 circondata da un'estesa nube di polveri e gas che essa stessa ha emesso. Queste polveri si generano all'interno della \"MOLsphere\", dove la temperatura \u00e8 sufficientemente bassa (~ 1500 K) da consentire l'aggregazione degli atomi in molecole e complessi sovramolecolari. La pressione di radiazione dovuta alla forte luminosit\u00e0 della stella trasporta poi questi granuli di polvere verso lo spazio circostante, dando luogo ad un vento stellare dalla velocit\u00e0 piuttosto bassa di circa 17\u00a0km/s e conseguentemente molto polveroso. Tramite il vento la stella perde massa al ritmo molto elevato di circa 10\u22127\u201310\u22126 M\u2609 l'anno.\nLe immagini ad altissima risoluzione ottenute nel visibile e nell'infrarosso vicino tramite l'ottica adattiva NACO del VLT e la tecnica del \"lucky imaging\" hanno permesso di far luce sui meccanismi alla base della perdita di massa, comune a tutte le supergiganti rosse. Infatti le immagini hanno mostrato la presenza di un vasto pennacchio di gas che si diparte dal quadrante sudoccidentale della superficie di Betelgeuse e si estende nello spazio circostante per circa sei volte il raggio della stella, pari alla distanza che separa il Sole da Nettuno. La scoperta di questo pennacchio ha evidenziato come la perdita di massa non abbia luogo omogeneamente da tutta la superficie stellare, ma da specifiche aree che coincidono con le bolle convettive giganti dell'atmosfera.\nLa materia espulsa dal vento va a costituire attorno alla supergigante una serie di nebulosit\u00e0 e anelli di polveri che presentano delle strutture piuttosto complesse e irregolari. Un primo, parziale anello di polveri si trova a una distanza dalla stella pari a tre volte il suo raggio; a circa 400 UA \u00e8 presente un altro addensamento nebulare, costituito prevalentemente da polveri di alluminio e silicati e un accumulo pi\u00f9 consistente \u00e8 stato trovato ad una distanza di 650 UA. A 12\u00a0000 UA di distanza si ha un ulteriore addensamento di polveri, mentre a una distanza tripla (36\u00a0000 UA) \u00e8 stata riscontrata anche la presenza di una grande quantit\u00e0 di gas. Infine pi\u00f9 esternamente \u00e8 stata scoperta l'esistenza di un guscio di polveri che si estende sino a una distanza di circa 3,3 anni luce (~1\u00a0pc) dalla stella.\nPoco oltre lo strato di polveri, a una distanza di circa 3,5 anni luce dall'astro, \u00e8 stato individuato, mediante osservazioni agli infrarossi condotte dal telescopio IRAS e pi\u00f9 recentemente dal telescopio spaziale AKARI, progettato e costruito dall'agenzia spaziale giapponese (JAXA), un \"bow shock\" che si origina dalla collisione tra il vento della stella e il mezzo interstellare circostante. Se osservata a \u03bb = 60\u00a0\u00b5m relativamente stretta, questa formazione appare asimmetrica e orientata lungo la direzione del moto della stella; la massa complessiva della materia confinata in questa regione sembra ammontare a 0,14 M\u2609.\nVariabilit\u00e0.\nBetelgeuse \u00e8 una variabile semiregolare, un particolare tipo di variabile pulsante caratterizzato da imprevedibili e spesso elevate fluttuazioni nella luminosit\u00e0 con una ciclicit\u00e0 di qualche mese, che nel caso di Betelgeuse \u00e8 tra 150 e 300 giorni, che si sovrappongono a periodi di variazione luminosa quasi regolari pi\u00f9 estesi, in questo caso di 2070-2355 giorni ovvero circa 5,7 anni; durante questo lasso temporale la stella oscilla senza preavviso intorno alla sua magnitudine apparente media pari a 0,5, con escursioni luminose variabili da ciclo a ciclo. I dati in possesso dell\"American Association of Variable Star Observers\" (AAVSO) mostrano che la magnitudine della stella raggiunse il minimo di 0,2, durante i massimi del 1933 e del 1942, quando arrivava a rivaleggiare con la luminosit\u00e0 di Rigel, mentre il massimo di 1,2, con i minimi del 1927 e del 1941, quando raggiungeva una brillantezza appena superiore a quella della vicina Bellatrix.\nLe osservazioni registrate in altre epoche, in particolare quelle di John Herschel, mostrarono che in altri periodi Betelgeuse arriv\u00f2 ad avere anche un intervallo di luminosit\u00e0 ben pi\u00f9 ampio di quello misurato dall'AAVSO, con punte di \u22120,1 nel massimo del 1852 quando super\u00f2 la luminosit\u00e0 di Rigel, e minimi di luminosit\u00e0 con magnitudine 1,3 e punte anche di 1,5 e 1,6.\nDunque \u00e8 una stella variabile di particolare interesse osservativo: infatti nessun'altra stella di prima grandezza mostra delle marcate variazioni di luminosit\u00e0 in intervalli di tempo cos\u00ec relativamente brevi come Betelgeuse.\nI meccanismi alla base delle variazioni luminose della stella non sono stati ancora completamente chiariti, sebbene siano stati oggetto di studi intensivi; per questo motivo \u00e8 stato necessario ricorrere allo sviluppo di modelli fisico-matematici che spiegassero il fenomeno osservato. Il modello pi\u00f9 accreditato da parte degli astronomi prevede che la stella vada incontro per alcuni anni a una lenta espansione, seguita poi da una repentina contrazione degli strati pi\u00f9 esterni, che ne provocano una variazione nella superficie radiante, nella temperatura e dunque nell'emissione luminosa.\nLe supergiganti rosse manifestano delle pulsazioni per via di instabilit\u00e0 atmosferiche: quando la stella \u00e8 pi\u00f9 contratta, l'atmosfera assorbe una maggiore quantit\u00e0 dell'energia irradiata dalla fotosfera, sicch\u00e9 si riscalda e, in conformit\u00e0 alle leggi dei gas, si espande. Durante la fase di espansione, la densit\u00e0 dell'atmosfera diminuisce; di conseguenza l'energia luminosa l'attraversa con maggiore facilit\u00e0, mentre il gas si raffredda e man mano si contrae nuovamente. Tuttavia il ciclo di pulsazioni avviene su Betelgeuse con una certa asimmetria, probabilmente dovuta al contributo dei punti caldi cromosferici.\nDurante il ciclo pulsatorio, Betelgeuse varia le proprie dimensioni di oltre il 60%, passando da circa 840 ad oltre 1400 R\u2609. Inoltre la variabilit\u00e0 della stella sembra esser correlata a periodi di grosse espulsioni di massa e maggior formazione di polveri, cos\u00ec come all'oscillazione, con un andamento secondario di 420 giorni, dei punti caldi riscontrati in superficie.\nPossibilit\u00e0 di un sistema multiplo.\nAlcune particolarit\u00e0 riscontrate nelle osservazioni interferometriche, in particolare l'interferometria a macchie, hanno indotto alcuni astronomi ad ipotizzare la presenza di eventuali compagni stellari in orbita attorno a Betelgeuse.\nNel 1985 l'astrofisica Margarita Karovska sugger\u00ec la presenza di una possibile compagna ad una distanza di 2,5 raggi stellari dalla primaria, con un periodo orbitale di 2,2 anni. Le osservazioni interferometriche da lei stessa condotte l'anno successivo avrebbero individuato la presenza di una seconda compagna, consentendo di determinare con migliore approssimazione i parametri orbitali di entrambe: la prima si troverebbe ad una distanza angolare di 0,06 secondi d'arco dalla principale, con un angolo di posizione di 273\u00b0; la seconda a 0,51 secondi d'arco (circa 40-50 UA di distanza dalla primaria), con un angolo di posizione di 278\u00b0. La Karovska calcol\u00f2 una possibile orbita per l'ipotetica compagna pi\u00f9 vicina: adottando un valore di 20 M\u2609 per la massa di Betelgeuse e 4 per la compagna, le due stelle dovrebbero orbitare attorno al comune baricentro in un periodo di 2,08 anni e disterebbero 4,7 UA l'una dall'altra. Stando alle rilevazioni, la componente minore dovrebbe essere una gigante gialla di tipo almeno G5, avente un raggio 10 volte quello del Sole; \u00e8 stato anche ipotizzato un trasferimento di massa tra le due componenti, attraverso un disco di accrescimento attorno alla pi\u00f9 piccola. La grande vicinanza di questa ipotetica stella ha indotto alcuni astronomi ad ipotizzare che essa, anche se solo per una minima parte del proprio periodo orbitale, potrebbe attraversare gli strati pi\u00f9 esterni della supergigante, non solamente la sua atmosfera; questo fenomeno sarebbe possibile per via della bassissima densit\u00e0 dei livelli esterni della supergigante rossa.\nLe successive osservazioni non hanno confermato la presenza di questi compagni attorno alla stella; pertanto, in attesa di future scoperte che facciano luce con maggior chiarezza su tale eventualit\u00e0, Betelgeuse continua ad essere considerata una stella singola.\nEvoluzione e futuro di Betelgeuse.\nBetelgeuse si trova nelle ultime fasi della propria evoluzione: la fase di supergigante rossa, altamente instabile, \u00e8 infatti il preludio all'estinzione dell'astro. Gli astronomi ritengono che Betelgeuse, per via della sua massa, durante la sua fase di sequenza principale sia stata una stella di classe B, dal tipico colore bianco-azzurro, e che sia rimasta in questa fase per almeno 8-10 milioni di anni. Conclusa questa fase di stabilit\u00e0, nell'ultimo milione di anni la stella avrebbe subito una serie di collassi che ne avrebbero innescato le successive reazioni nucleari, provocandone alla fine l'espansione allo stato attuale di supergigante rossa.\nData la sua grande massa, gli astronomi ritengono che la stella concluder\u00e0 la propria esistenza esplodendo in una brillantissima supernova di tipo II. Non si sa con esattezza quando ci\u00f2 avverr\u00e0; le opinioni sono differenti. Alcuni vedono la variabilit\u00e0 della stella come un indizio del fatto che si trovi gi\u00e0 nella fase di fusione del carbonio in ossigeno e neon e sia quindi a qualche migliaio di anni dalla fine. Altri rifiutano questa ipotesi, ritenendo che sar\u00e0 necessario ancora qualche milione di anni prima che si verifichi l'esplosione; altri ancora non ritengono improbabile che il fenomeno possa essere gi\u00e0 avvenuto, ma escludono che sar\u00e0 visibile entro un tempo relativamente breve (su scala umana), al massimo qualche secolo.\nPur non essendo noto \"quando\" Betelgeuse diverr\u00e0 una supernova, \u00e8 possibile determinare tramite modelli fisico-matematici la complessa serie di eventi che preceder\u00e0 e seguir\u00e0 l'esplosione della stella. Come modello \u00e8 stata presa l'esplosione di una tipica supernova di tipo II-P, caratterizzata da una curva di luce che mostra un appiattimento (\"plateau\") indicante un periodo in cui la luminosit\u00e0 diminuisce ad un ritmo molto lento.\nLa stella si \u00e8 mantenuta in vita grazie alle reazioni di fusione nucleare (nucleosintesi) all'interno del suo \"core\", che hanno sprigionato l'energia necessaria a contrastare la forza di gravit\u00e0 che altrimenti avrebbe fatto collassare l'astro su se stesso. Mentre le stelle meno massicce (come il Sole), nelle fasi seguenti la sequenza principale fondono l'idrogeno in uno strato superiore al nucleo di elio e, solamente qualora la massa sia sufficiente, possono arrivare a fondere l'elio in carbonio ed ossigeno, le stelle massicce, conclusa la fusione dell'elio in carbonio, raggiungono nei loro nuclei le condizioni di temperatura e pressione necessarie a far avvenire la fusione di quest'ultimo in elementi pi\u00f9 pesanti: ossigeno, neon, silicio e zolfo.\nI prodotti finali della nucleosintesi sono il nichel-56 (56Ni) e il cobalto-56 (56Co), risultato del processo di fusione del silicio. Nichel-56 e cobalto-56 decadono rapidamente in ferro-56 (56Fe), che si deposita inerte al centro della stella.\nQuando il nucleo ferroso raggiunge una massa superiore al limite di Chandrasekhar, esso diviene instabile e collassa in una stella di neutroni; la formazione della stella di neutroni provoca l'emissione di un flusso di circa 1046 joule di neutrini, che impiega circa un'ora per attraversare lo strato esterno di idrogeno della stella e fuggire nello spazio circostante. Il collasso genera una serie di onde d'urto che, dopo aver impiegato circa un giorno per raggiungere la superficie stellare, ne provocano lo smembramento, dando luogo ad un improvviso flash di radiazione ultravioletta di intensit\u00e0 pari a 100 miliardi di volte la luminosit\u00e0 solare. Nelle due settimane successive all'esplosione, la luminosit\u00e0 totale della supernova subisce inizialmente una diminuzione, per poi raggiungere la brillantezza massima, mentre il materiale espulso si espande, raffreddandosi, fino ad una distanza pari a 100 UA dalla stella. A questo punto, la supernova permane in uno stato stazionario (simboleggiato dal plateau della curva di luce) per circa 2\u20133 mesi, durante i quali la luminosit\u00e0 assoluta si attesta su un valore pari a un miliardo di volte quella del Sole, mentre la temperatura effettiva si mantiene sui 6000 K. Dalla distanza di 640 anni luce, Betelgeuse sar\u00e0 visibile dalla Terra con una magnitudine apparente di \u221212, pari a quella di un quarto di Luna. In questa fase Betelgeuse risulter\u00e0 visibile anche durante le ore diurne e tali condizioni perdureranno per diversi mesi, compatibilmente col tasso di diminuzione della luminosit\u00e0.\nGli anni immediatamente seguenti saranno segnati dal decadimento radioattivo del cobalto-56 in ferro-56. Nel millennio successivo all'esplosione gli strati esterni che costituivano la stella si espandono sino a raggiungere i 20 anni luce di estensione, diventando sempre pi\u00f9 freddi e rarefatti e poco luminosi; si forma cos\u00ec il resto di supernova, che arricchir\u00e0 il mezzo interstellare circostante degli elementi pesanti prodotti dalla stella sia durante le sue ultime fasi di vita sia nel corso dell'esplosione.\nNonostante la relativa vicinanza, si ritiene che le radiazioni emesse dall'esplosione di Betelgeuse non causeranno grossi danni alla biosfera del nostro pianeta.\nNella cultura.\nPer via della sua luminosit\u00e0 nel cielo notturno e del suo colore rosso pieno Betelgeuse ha avuto una certa influenza sulla cultura e sulla mitologia di diversi popoli antichi e moderni. Il suo intenso colore rosso le ha fruttato numerosi epiteti bellici, come \"la Stella Marziale\", e nell'astrologia \u00e8 considerata foriera di onori militari o civili.\nEtimologia ed altri nomi.\nIl nome \"Betelgeuse\" viene dall'arabo \u064a\u062f \u0627\u0644\u062c\u0648\u0632\u0627\u0621 (\"Yad al-Jawz\u0101\"), \"la mano di \"al-Jawz\u0101\", tradotto come \"il Gigante\" e \"Colui che sta al Centro\": tali epiteti, con cui ci si riferiva dapprima alla vicina costellazione dei Gemelli, sono poi passati a designare la costellazione di Orione. L'esperto di nomenclatura stellare tedesco Paul Kunitzsch not\u00f2 tuttavia come gli Arabi caratterizzassero la costellazione con attributi femminili; pertanto, la traduzione pi\u00f9 consona di \"al-Jawz\u0101\" sarebbe \"Colei che sta al Centro\". \u00c8 oggetto di dibattito quale sia effettivamente questo \"centro\" cui si fa riferimento nel nome: alcuni sono propensi a ritenere che si tratti del \"Centro del Cielo\", dato che la costellazione di Orione giace sull'equatore celeste; altri ritengono che originariamente la costellazione o una parte di essa dovesse simboleggiare una particolare razza ovina, la quale era caratterizzata da una macchia o cintura bianca nella pelliccia nella regione addominale o comunque in una porzione centrale del corpo.\nKunitzsch ritiene che il nome attuale derivi dalla corruzione, durante l'epoca medioevale, del nome originario in \u0628\u062f \u0627\u0644\u062c\u0648\u0632\u0627\u0621 \"Bad al-Jawz\u0101\", dovuta ad un errore di traslitterazione dall'arabo al latino (\"Bedalgeuze\") causato forse dalla confusione della lettera \u064a, y\u0101\u02bc, che codifica il fonema /y/, con la lettera \u0628, b\u0101\u02bc, che codifica il suono /b/; le ragioni di questo errore sarebbero da ricondurre al fatto che le due lettere, ad inizio parola, sono molto simili e differiscono solo per un segno diacritico (la y\u0101\u02bc \ufef4 possiede due punti inferiori, mentre la b\u0101\u02bc \ufe92 ne possiede uno solo). Cos\u00ec trasformata, la perifrasi venne ad assumere il significato di \"ascella di Colei che sta al Centro\", sebbene pi\u00f9 correttamente in lingua araba il termine \"ascella\" sia \u0627\u0628\u0637 \"Ib\u0163\"; sarebbe questo il motivo che port\u00f2 nel 1899 Richard Hinckley Allen ad ipotizzare, erroneamente, che fosse \u0627\u0628\u0637 \u0627\u0644\u062c\u0648\u0632\u0627\u0621 \"Ib\u0163 al-Jawz\u0101\" il nome originario della stella.\nL'errore non ricevette alcun emendamento, preservandosi e trasformandosi durante il Rinascimento in \"Bait al-Jawz\u0101\", da cui deriva la forma corrente.\nIn tedesco il nome della stella presenta un'ulteriore corruzione, dovuta all'errata interpretazione della \"l\" come una \"i\": il risultato \u00e8 \"Bete\"i\"geuze\". Nel corso del diciannovesimo e nei primi anni del XX secolo godettero di una discreta diffusione anche altre varianti del nome, come \"Betelgeuze\" o \"Betelgeux\", ma entrambe sono state rimpiazzate da \"Betelgeuse\", che si \u00e8 affermato come grafia standard.\nAltri nomi con cui la stella \u00e8 nota sono:\nNella mitologia e nelle opere di fantasia.\nNon sembrano esistere leggende specifiche su Betelgeuse, forse perch\u00e9 gran parte della mitologia si \u00e8 sviluppata pi\u00f9 sull'intera figura di Orione che non su una sua specifica stella. \u00c8 noto che l'antico nome sanscrito della stella era \u092c\u0939\u0941 \"Bahu\", che significa \"il Braccio\"; tuttavia R. H. Allen sostiene che il nome si riferisse non ad un arto umano, ma che si trattasse di una delle zampe di un'antilope predata dal vicino \"Mrigavyadha\", il cacciatore impersonato dalla stella Sirio.\nRobert Burnham, Jr. nota come lo scrittore di horror-fantasy Howard Phillips Lovecraft identifichi Betelgeuse come la patria dei \"Grandi Antichi\", creature infinitamente sagge venerate come divinit\u00e0 nel Ciclo di Cthulhu, mentre gli Elfi della Terra di Mezzo dei romanzi di J. R. R. Tolkien chiamino o Betelgeuse o Aldebaran col nome \"Borgil\", \"la Stella di Fuoco\".\nBetelgeuse \u00e8 spesso citata in racconti a carattere fantascientifico. Nella serie di romanzi \"Guida galattica per gli autostoppisti\" di Douglas Adams, Ford Prefect, uno dei personaggi, proviene da un mondo \"nelle vicinanze di Betelgeuse\", mentre nel romanzo \"Il pianeta delle scimmie\" Betelgeuse \u00e8 la stella attorno a cui orbita il pianeta Soror, sul quale \u00e8 ambientata la storia. Nella serie \"Star Trek\", la stella \u00e8 sede di un sistema planetario posto entro l'area di influenza della Federazione dei Pianeti Uniti, sul cui secondo pianeta (Betelgeuse II) vive una razza aliena piuttosto oscura, i \"Betelgeusiani\". Dal nome della stella trae spunto anche il nome di un pianeta dell'universo di \"Dune\" di Frank Herbert: si tratta di Bela Tegeuse, il \"quinto pianeta di Kuentsing\".\nBetelgeuse (pronunciato /\u02c8bi\u02d0t\u0259ld\u0292u\u02d0z/, come l'inglese \"beetle juice\", \"succo di scarafaggio\") \u00e8 anche il nome di uno spiritello mascalzone, protagonista del film \"Beetlejuice - Spiritello porcello\" di Tim Burton. Il nome dello spirito, stando ad una dichiarazione dello sceneggiatore del film, Michael McDowell, deriva proprio da quello della stella.\nLa stella \u00e8 nominata anche in numerosi manga, sia come astro principale di un sistema planetario fittizio, sia come nome dei personaggi.\nIn \"2001 Nights\" si immagina l'esistenza di un pianeta terrestre orbitante attorno alla supergigante: il suo clima \u00e8 caldo tropicale (ovviamente quando Betelgeuse non era una supergigante il corpo celeste doveva risultare ghiacciato), con scarsit\u00e0 di ossigeno nell'atmosfera ed una flora che si \u00e8 evoluta fino a sviluppare la capacit\u00e0 di proiettare nello spazio \"arche\" biologiche cariche di semi dirette verso pianeti abitabili in sistemi stabili. Alcuni personaggi ipotizzano anche l'esistenza di altri pianeti in passato, che sarebbero stati inglobati dalla stella durante la sua espansione.\nNe \"I Cavalieri dello Zodiaco\", Betelgeuse \u00e8 il cavaliere, mandato dal Grande Sacerdote, che scocca la freccia d'oro che raggiunger\u00e0 il petto di Lady Isabel (la dea Atena), mentre i protagonisti iniziano la scalata alle Dodici Case, avventurandosi verso la Prima Casa di Ariete. \nNell gioco Planetside 2 nella fazione futuristica dei vanu, la mitragliatrice leggendaria si chiama Betelgeuse.\nNell'anime \"\" Betelgeuse Romanee-Conti o Petelgeuse Romanee-Conti (\u30da\u30c6\u30eb\u30ae\u30a6\u30b9\u30fb\u30ed\u30de\u30cd\u30b3\u30f3\u30c6\u30a3 / Peterugiusu Romanekonti) \u00e8 uno degli arcivescovi del Culto della Strega, colui che rappresenta il peccato dell'accidia."}
{"id": "17197", "revid": "108291905", "url": "https://it.wikipedia.org/wiki?curid=17197", "title": "Corsia di marcia", "text": "La corsia di marcia \u00e8 una parte della carreggiata o della strada (e in particolare delle superstrade e delle autostrade) dimensionata in modo tale da consentire lo scorrimento di una fila di veicoli in viaggio.\nNei vari Paesi.\nItalia.\nL'art. 3 del codice della strada la definisce: \"corsia facente parte della carreggiata, normalmente delimitata da segnaletica orizzontale\".\n\u00c8 generalmente progettata e realizzata con dimensioni in larghezza atte a garantire il transito anche dei veicoli pesanti (ad eccezione dei trasporti eccezionali) senza interferire con il flusso di traffico delle corsie contigue.\nPer il Codice della Strada la larghezza di una corsia di marcia \u00e8, a seconda del tipo di strada, compresa tra i 3,75 m delle autostrade e i 2,50 m degli attestamenti delle intersezioni di strade locali urbane. ll decreto ministeriale 5 novembre 2001, concernente \"Norme funzionali e geometriche per la costruzione delle strade\" prevede una larghezza minima della corsia di marcia delle strade di nuova costruzione di 3,50 m.\n\u00c8 buona norma di comportamento, ed \u00e8 espressamente prescritto dal codice della strada italiano, utilizzare il senso di marcia e di conseguenza la corsia pi\u00f9 prossima al lato destro della carreggiata.\nGli automobilisti che intendono spostarsi da una corsia di marcia a un'altra, per effettuare manovre di sorpasso, devono segnalare per tempo la loro intenzione usando le apposite segnalazioni luminose (frecce). La mancata osservanza di questa elementare norma di sicurezza costituisce un grave pericolo per s\u00e9 stessi e per gli altri utenti."}
{"id": "17198", "revid": "104458", "url": "https://it.wikipedia.org/wiki?curid=17198", "title": "Canton Turgovia", "text": "Il Canton Turgovia \u00e8 un cantone della Svizzera. \u00c8 situato nella parte nord-est della Svizzera. La capitale \u00e8 Frauenfeld.\nGeografia fisica.\nA nord il cantone \u00e8 limitato dal Lago di Costanza, oltre il quale si trova la Germania (Land Baden-W\u00fcrttemberg). Il fiume Reno costituisce il confine nord-occidentale. A sud si trova il Canton San Gallo; a ovest il Canton Zurigo e il Canton Sciaffusa.\nNel territorio del Cantone \u00e8 presente una apparente exclave di Horn, divisa dal Lago di Costanza.\nL'area del cantone \u00e8 di 991\u00a0km\u00b2 e viene comunemente divisa in tre masse collinari. Una di queste si distende lungo la costa del lago di Costanza, nella parte nord. Un'altra \u00e8 posta pi\u00f9 all'interno, tra il fiume Thur e il fiume Murg. La terza forma il confine meridionale del cantone e si fonde con le montagne dell'H\u00f6rnli, nelle prealpi.\nStoria.\nIn tempi preistorici le terre del cantone erano abitate da persone della cultura Pfyn, che si erano insediate sul lago di Costanza. Durante l'epoca romana il cantone fu parte della Provincia Romana della Raetia fino al 450, e in seguito il territorio venne insediato dagli Alemanni. Fu solo nell'VIII secolo che il cantone divenne un'entit\u00e0 politica simile a quella oggi conosciuta. A quel tempo, comunque, i confini non erano cos\u00ec chiaramente definiti e variavano spesso. Complessivamente, la dimensione del Canton Turgovia era superiore, ma durante il Medioevo, il cantone si ridusse in dimensioni. I duchi di Z\u00e4hringen e i conti di Kyburg conquistarono gran parte delle terre. Quando la dinastia dei Kyburg si estinse, nel 1264, gli Asburgo si accaparrarono le terre.\nLa Confederazione Elvetica, alleata con 10 giurisdizioni dell'ex Toggenburg, conquistarono agli Asburgo le terre del Canton Turgovia nel 1460. Nel 1798 i territori divennero un cantone per la prima volta, come parte della Repubblica Elvetica. Nel 1803 il Canton Turgovia divenne un membro della Confederazione Svizzera.\nL'attuale costituzione cantonale risale al 1869.\nEconomia.\nIl Canton Turgovia \u00e8 noto per la sua buona produzione agricola. In particolare mele, pere, frutta e verdura sono rinomati. I molti meleti del cantone sono utilizzati per la produzione di sidro. Il vino viene prodotto nella valle del Thur.\nAnche l'industria \u00e8 presente nel Canton Turgovia. Le industrie principali sono quelle della stampa, del tessile e della manifattura. Le piccole e medie imprese sono importanti per l'economia cantonale. Molte di queste sono concentrate attorno alla capitale.\nSociet\u00e0.\nEvoluzione demografica.\nLa popolazione \u00e8 in prevalenza di lingua tedesca. Circa due terzi della popolazione sono protestanti, mentre gran parte dei rimanenti sono cattolici.\nGeografia antropica.\nSuddivisioni amministrative.\nDistretti.\nIl Canton Turgovia \u00e8 suddiviso in cinque distretti, ognuno dei quali prende il nome dal capoluogo:\nFino al 2010 esistevano altri tre distretti, poi soppressi: Distretto di Bischofszell (con capoluogo Bischofszell), Distretto di Diessenhofen (con capoluogo Diessenhofen) e Distretto di Steckborn (con capoluogo Steckborn).\nComuni.\nI comuni del Canton Turgovia sono 80: Aadorf, Affeltrangen, Altnau, Amlikon-Bissegg, Amriswil, Arbon, Basadingen-Schlattingen, Berg, Berlingen, Bettwiesen, Bichelsee-Balterswil, Birwinken, Bischofszell, Bottighofen, Braunau, B\u00fcrglen, Bussnang, Diessenhofen, Dozwil, Egnach, Erlen, Ermatingen, Eschenz, Eschlikon, Felben-Wellhausen, Fischingen, Frauenfeld, Gachnang, Gottlieben, G\u00fcttingen, Hauptwil-Gottshaus, Hefenhofen, Herdern, Hohentannen, Homburg, Horn, H\u00fcttlingen, H\u00fcttwilen, Kemmental, Kesswil, Kradolf-Sch\u00f6nenberg, Kreuzlingen, Langrickenbach, Lengwil, Lommis, Mammern, M\u00e4rstetten, Matzingen, M\u00fcllheim, M\u00fcnchwilen, M\u00fcnsterlingen, Neunforn, Pfyn, Raperswilen, Rickenbach, Roggwil, Romanshorn, Salenstein, Salmsach, Schlatt, Sch\u00f6nholzerswilen, Sirnach, Sommeri, Steckborn, Stettfurt, Sulgen, T\u00e4gerwilen, Thundorf, Tobel-T\u00e4gerschen, Uesslingen-Buch, Uttwil, Wagenhausen, W\u00e4ldi, W\u00e4ngi, Warth-Weiningen, Weinfelden, Wigoltingen, Wilen, Wuppenau, Zihlschlacht-Sitterdorf."}
{"id": "17200", "revid": "124849580", "url": "https://it.wikipedia.org/wiki?curid=17200", "title": "Comunit\u00e0 europea del carbone e dell'acciaio", "text": "La Comunit\u00e0 europea del carbone e dell'acciaio (CECA) fu creata col Trattato di Parigi del 18 aprile 1951 su iniziativa dei politici francesi Jean Monnet e Robert Schuman (il cosiddetto Piano Schuman o dichiarazione Schuman del 9 maggio 1950), del cancelliere tedesco Konrad Adenauer e del primo ministro italiano Alcide De Gasperi con lo scopo di mettere in comune le produzioni di queste due materie prime in un'Europa di sei paesi: Belgio, Francia, Germania Occidentale, Italia, Lussemburgo e Paesi Bassi. Era concepita come passo iniziale di un processo federale europeo.\nLa CECA fu l'istituzione che precorse la strada del Trattato di Roma, con il quale venne costituita la Comunit\u00e0 economica europea, divenuta Unione europea nel 1992.\nStoria.\nLa proposta della sua creazione, ideata da Jean Monnet e annunciata da Schuman, allora Ministro degli Esteri francese, fu rapidamente accettata da tutti i paesi che ratificarono il trattato in meno di un anno. Entr\u00f2 in vigore il 23 luglio 1952.\nLa scelta del settore carbo-siderurgico era giustificata da molti fattori: innanzitutto la posizione dei principali giacimenti delle risorse, situati in una zona di confine piuttosto ampia tra Francia e Germania (bacino della Ruhr, Alsazia e Lorena), zona tra l'altro oggetto di numerosi e sanguinosi conflitti in passato e di lunga contesa. Inoltre l'oggetto dell'accordo era una risorsa fondamentale per la produzione di armamenti e materiale bellico, che impediva un riarmo segreto quindi a entrambe le nazioni coinvolte.\nOltre a Francia e Germania, erano interessati pure gli Stati del Benelux, anch'essi produttori di carbone ed acciaio, oltre che stati confinanti delle due nazioni principali e ovviamente interessati dalla risoluzione di conflitti franco-tedeschi.\nL'interesse dell'Italia, invece, era meno ovvio. La nazione non primeggiava nella produzione di quelle materie ed \u00e8 assai distante dalla zona interessata dall'Accordo, confinando soltanto con uno degli Stati membri (la Francia) ma in una regione completamente differente. Gli uomini politici del tempo, tuttavia, e fra essi Alcide De Gasperi, ritenevano la futura CECA un ottimo sbocco per rinvigorire la disastrata economia italiana e reinserire il Paese nelle situazioni politiche ed economiche internazionali, distaccandosi totalmente da altri stati, fra tutti il Regno Unito, che rifiutavano \"in toto\" il progetto non ritenendolo conforme agli interessi e alle aspettative nazionali.\nIl trattato instaur\u00f2 un mercato comune del carbone e dell'acciaio, abolendo le barriere doganali e le restrizioni quantitative che frenavano la libera circolazione di queste merci; soppresse nello stesso modo furono tutte le misure discriminatorie, aiuti o sovvenzioni che erano accordati dai vari stati alla propria produzione nazionale. Il principio di libera concorrenza permetteva il mantenimento dei prezzi pi\u00f9 bassi possibili, pur garantendo agli stati il controllo sugli approvvigionamenti. Il mercato venne aperto il 18 febbraio 1953 per il carbone ed il 1\u00ba maggio dello stesso anno per l'acciaio. Tali scopi venivano perseguiti mediante il rinvio della politica specifica di ciascuno stato alla comunit\u00e0 nascente, con una parziale abdicazione della propria sovranit\u00e0 in questo limitato settore. Da tale specificit\u00e0 nasce la struttura della comunit\u00e0 come organismo sovranazionale, ovvero posto al di sopra dei singoli stati. Ci\u00f2 diversific\u00f2 la struttura della nuova comunit\u00e0 e di quelle che nasceranno di l\u00ec a poco nel 1957 (EURATOM e CEE): non precisamente comunit\u00e0 internazionali, ma comunit\u00e0 dotate di poteri propri e propria assemblea munita di poteri consultivi e di controllo politico, pur se nel settore particolare di ciascuna.\nDietro l'aspetto puramente economico si nascondeva quindi la volont\u00e0 di riunire i vecchi nemici ancora sconvolti dagli orrori della seconda guerra mondiale, controllando la produzione del carbone e dell'acciaio che erano le materie prime dell'industria bellica.\nIn tale occasione inoltre, tra gli stati membri, vennero firmati anche una serie di protocolli collaterali sui privilegi e le immunit\u00e0 della Comunit\u00e0 che si stava creando, sullo statuto della Corte di Giustizia e del Consiglio d'Europa, che gettarono le basi di quella che sarebbe divenuta l'attuale Unione europea.\nIstituzioni.\nLa CECA era formata da quattro istituzioni:\nDal 1\u00ba luglio 1967 - con l'entrata in vigore del Trattato di fusione - le istituzioni della CECA vennero riunite con quelle della Comunit\u00e0 Economica Europea e della Comunit\u00e0 Europea dell'Energia Atomica e vennero cos\u00ec istituiti la Commissione delle Comunit\u00e0 europee, il Consiglio delle Comunit\u00e0 europee, il Parlamento europeo e la Corte di giustizia delle Comunit\u00e0 europee.\nL'Alta autorit\u00e0 era l'organo centrale composto da 9 membri, di cui un presidente e 8 membri ordinari (due per Italia, Repubblica Federale Tedesca e Francia, uno per gli altri stati membri). I membri erano nominati e scelti per la loro competenza professionale dagli stessi Stati e avevano facolt\u00e0 e dovere di agire in piena indipendenza; un terzo dei membri veniva rinnovato ogni due anni. Il presidente veniva eletto dai membri dell'Alta autorit\u00e0; il primo presidente fu Jean Monnet. L'organo aveva vari poteri deliberativi, potendo emanare non solo pareri, ma anche decisioni e raccomandazioni, che avevano effetti vincolanti, in toto le prime, di scopo le seconde.\nIl Consiglio speciale dei ministri era composto da un rappresentante del Governo di ogni Stato e aveva una funzione consultiva rispetto all'Alta autorit\u00e0. Nel caso in cui l'Alta autorit\u00e0 doveva deliberare su parere conforme del Consiglio, il parere di quest'ultimo era per\u00f2 vincolante.\nL'Assemblea comune aveva funzioni consultive e riuniva rappresentanti parlamentari degli stati membri.\nLa Corte di giustizia esercitava controlli di legittimit\u00e0 sugli atti emanati dall'Autorit\u00e0 o sui comportamenti delle varie istituzioni.\nOltre alle quattro istituzioni menzionate, vi era un Comitato consultivo, che rappresentava la societ\u00e0 civile. Fu la prima sede internazionale di rappresentanza della societ\u00e0 civile. Il Comitato non venne toccato dalla fusione delle istituzioni delle Comunit\u00e0 europee del 1967 e rimase un organo autonomo fino alla scadenza del Trattato di Parigi nel 2002.\nLa sede delle istituzioni della CECA fu piuttosto dibattuta tra gli stati membri: come compromesso le istituzioni furono collocate a Lussemburgo, tranne l'Assemblea che venne collocata a Strasburgo.\nLista dei Presidenti della CECA.\nA seguito del Trattato sulla fusione degli esecutivi entrato in vigore il 1\u00ba luglio 1967 le Istituzioni di CEE, CECA ed EURATOM sono state incorporate nelle Istituzioni della Comunit\u00e0 Economica Europea; l'Alta autorit\u00e0 della CECA venne fusa con la Commissione della CEE e posta sotto la guida del presidente della Commissione delle Comunit\u00e0 europee."}
{"id": "17201", "revid": "58512", "url": "https://it.wikipedia.org/wiki?curid=17201", "title": "CECA", "text": ""}
{"id": "17209", "revid": "1305772", "url": "https://it.wikipedia.org/wiki?curid=17209", "title": "San Casciano", "text": "San Casciano \u00e8 il nome di alcune localit\u00e0 italiane:\nSan Cassiano \u00e8 un martire della Chiesa cattolica"}
{"id": "17212", "revid": "1698713", "url": "https://it.wikipedia.org/wiki?curid=17212", "title": "Carica elementare", "text": "Il termine carica elementare si riferisce al quanto di carica elettrica. Viene indicata con formula_1 ed espressa in valore assoluto. Secondo il sistema internazionale dal 2019 il suo valore definisce l'unit\u00e0 di misura del coulomb ed \u00e8 pari a:\nLa carica elementare corrisponde alla carica del protone (positiva) e a quella dell'elettrone (negativa). Nel sistema di unit\u00e0 di misura denominato \"unit\u00e0 atomiche\" \u00e8 l'unit\u00e0 di misura della carica elettrica.\nProtoni e neutroni risultano composti da quark, particelle subatomiche che hanno cariche pari a \u00b11/3 e \u00b12/3 della carica elementare; esistono altri esempi di carica frazionaria, dovuti all'interazione tra fononi e unit\u00e0 di flusso.\nStoria.\nIl primo esperimento volto alla misura della carica elementare fu quello svolto da Millikan tra il 1909 e il 1917. L'esperimento consisteva nel caricare delle microscopiche gocce d'olio tramite strofinio lungo un tubo per poi lasciarle cadere entro un campo elettrico noto. Tramite un microscopio venne poi misurato il tempo di caduta delle gocce, tenuto conto della spinta d'Archimede e dell'attrito viscoso dell'aria, in assenza ed in presenza del campo elettrico. Queste misure sono utili per avere un'idea iniziale del comportamento delle gocce. In seguito sempre all'interno del campo venne inserita una sorgente di raggi X, che hanno la caratteristica di essere ionizzanti, ovvero di \"strappare\" elettroni al materiale che attraversano in modo casuale. La perdita di elettroni da parte di una goccia causa una variazione di moto della stessa all'interno del campo elettrico. Dopo una lunga raccolta dati Millikan riscontr\u00f2 che le variazioni di moto avvenivano sempre in modo discreto, ovvero con \"salti\" in determinati valori, anzich\u00e9 in modo continuo. Fu cos\u00ec possibile dedurre che la carica \u00e8 discreta, ovvero quantizzata anzich\u00e9 continua. Venne poi calcolato il valore di questa carica in quella oggi conosciuta come carica elementare."}
{"id": "17215", "revid": "1427733", "url": "https://it.wikipedia.org/wiki?curid=17215", "title": "Trattato di Parigi (1951)", "text": "Il trattato costitutivo della CECA (Comunit\u00e0 europea del carbone e dell'acciaio) fu firmato a Parigi il 18 aprile 1951 ed entr\u00f2 in vigore il 23 luglio 1952. Il \"mercato comune\" previsto dal trattato viene inaugurato il 10 febbraio 1953 per il carbone e il ferro e il 1\u00ba maggio seguente per l'acciaio. Il trattato aveva una durata di 50 anni ed ha avuto termine il 23 luglio del 2002. La CECA successivamente divenne parte dell'Unione europea.\nPaesi aderenti.\nI paesi firmatari furono: Belgio, Francia, Germania Ovest, Italia, Lussemburgo e Paesi Bassi.\nContenuti.\nQuesto trattato introduce la libera circolazione dei prodotti in questione, senza diritti doganali n\u00e9 tasse, vietando pratiche discriminatorie, sovvenzioni o aiuti imposti dagli Stati.\nIl trattato si divide in quattro sezioni: 1) istituzione della Comunit\u00e0 europea del carbone e dell'acciaio, 2) istituzioni comunitarie, 3) disposizioni economiche e sociali e 4) disposizioni generali.\nEsso \u00e8 all'origine delle attuali istituzioni dell'Unione Europea, infatti delinea le istituzioni comunitarie istituendo:\nQuindi la CECA viene a delinearsi quale vero e proprio organo sovranazionale con potere di decisione e pone le basi alla nascita della Unione europea odierna.\nModifiche.\nIl trattato \u00e8 stato modificato pi\u00f9 volte, ad esempio ogni qualvolta un altro paese entrava a far parte della comunit\u00e0 (trattati di adesione), o quando sono state fatte modifiche finanziarie.\nCon un allegato al trattato di Nizza viene disposto il trasferimento delle attivit\u00e0 e passivit\u00e0 della CECA alla Comunit\u00e0 europea. L'allegato \u00e8 un protocollo relativo alle conseguenze finanziarie della scadenza del trattato CECA e al fondo di ricerca carbone e acciaio."}
{"id": "17221", "revid": "1005847", "url": "https://it.wikipedia.org/wiki?curid=17221", "title": "Bettino Ricasoli", "text": "Biografia.\nInfanzia ed educazione.\nBettino Ricasoli nacque il 9 marzo 1809 a Firenze, figlio del barone Luigi Ricasoli, discendente da una nobile famiglia fiorentina in via di decadimento economico, e di Elisabetta Peruzzi, appartenente all'omonima famiglia di banchieri toscani, la quale con la sua dote risollev\u00f2, almeno parzialmente, la precaria situazione economica della famiglia Ricasoli (che vantava tra i suoi membri anche Scipione de' Ricci, figlio di Luisa Ricasoli).\nDa bambino studi\u00f2 al Collegio Cicognini di Prato, dove mostr\u00f2 uno spiccato interesse per le scienze fisiche e naturali: dopo aver trascorso la prima infanzia con i genitori nel Castello di Brolio, presso Gaiole in Chianti in provincia di Siena, nel 1816 il padre Luigi mor\u00ec. Poi, di ritorno da un viaggio di studi in giro per l'Europa con il suo precettore, durato dal 1825 al 1827 e che lo port\u00f2 a Parigi e a Vienna, il giovane Bettino rimase orfano all'et\u00e0 di diciotto anni per la morte della madre, ereditando una propriet\u00e0 oberata dai debiti. Dichiarato maggiorenne per decreto speciale del Granduca di Toscana, che gli assegnava anche la potest\u00e0 sui fratelli pi\u00f9 giovani, il giovane barone, divenuto nel 1834 membro dell'Accademia dei Georgofili e sposatosi con l'ereditiera Anna Bonaccorsi, interruppe gli studi e si ritir\u00f2 a Brolio nel 1838, fissandovi la sua residenza. Qui, con un'attenta gestione economica, riusc\u00ec a salvare la propriet\u00e0 di famiglia, rendendola produttiva in campo enologico e provvedendo alle condizioni morali e materiali dei suoi mezzadri. Spinto da un forte spirito religioso ma non clericale, con una visione di apostolato morale ed economico di cui egli stesso dava l'esempio pi\u00f9 intransigente (per questo fu chiamato \"Barone di ferro\"), educ\u00f2 personalmente i propri contadini in materia di fede e religione, a volte recitando discorsi moraleggianti dai titoli biblici oppure istituendo premi ai pi\u00f9 operosi, dedicati al patrono dei contadini, sant'Isidoro Agricola.\nAscesa politica nel Granducato di Toscana.\nRicasoli fu un uomo d'azione, molto religioso e di spirito meditativo, anche se di temperamento brusco, riservato e spigoloso: fatto che gli guadagn\u00f2 un nuovo soprannome, \"Orso degli Appennini\". Il suo orientamento politico, almeno all'inizio, fu condizionato dai pensieri e dagli scritti di Cesare Balbo e di Massimo d'Azeglio. Oltre a questo, era amico personale dei maggiori esponenti liberali moderati toscani, come Gino Capponi e Raffaello Lambruschini, un religioso simpatizzante delle teorie del giansenismo.\nSeguendo la sua indole religiosa, Ricasoli non ader\u00ec al movimento del neoguelfismo propugnato da Vincenzo Gioberti, il pensatore patriottico pi\u00f9 ascoltato di quel momento, perch\u00e9 considerava il progetto neoguelfo (una Confederazione italiana sotto guida papale) molto irrealistico, giungendo anzi alla conclusione che il papato avrebbe dovuto riformarsi poich\u00e9, \"priva della religione, la societ\u00e0 italiana non aveva basi\". La discesa in campo politico per il nobile toscano avvenne nel febbraio del 1846, quando invi\u00f2 un coraggioso memoriale al granduca Leopoldo II per incitarlo a promulgare le riforme richieste dagli ambienti liberali, ricordando al contempo il ruolo riformatore che avrebbe dovuto investire il clero toscano, per meglio svolgere il suo ruolo di apostolato.\nNel 1847, Ricasoli fond\u00f2 il giornale \"La Patria\", il cui programma mirava a definire la \"\"costituzione della nazionalit\u00e0 italiana\". Nell'ottobre dello stesso anno fu incaricato di mediare tra Toscana e Modena in un conflitto scoppiato a causa dell'annessione del territorio di Lucca alla Toscana, recandosi alla corte del Re di Sardegna Carlo Alberto di Savoia a Torino per convincerlo a fare da mediatore tra le parti in causa. Questo fatto lo convinse che era necessario gettare le basi per una nuova politica italiana, oltre che a stimare lo Stato piemontese e il suo monarca per il ruolo che avrebbero potuto avere nel processo di unificazione nazionale. Nel 1848, dopo la concessione della Costituzione da parte del governo granducale, Ricasoli venne eletto gonfaloniere (ossia sindaco) di Firenze, dimostrandosi un fervente sostenitore dell'intervento armato a fianco dei piemontesi nella Prima Guerra d'Indipendenza. Dimessosi dopo la presa del potere in Toscana dei democratici radicali Giuseppe Montanelli e Francesco Domenico Guerrazzi, i quali avevano costretto il granduca Leopoldo II a fuggire e trovare riparo a Gaeta e avevano proclamato la Repubblica, Ricasoli fu persuaso dagli eccessi e dalla demagogia dei due politici a far parte di coloro che chiesero, dopo la conclusione della guerra e la restaurazione del predominio austriaco nel Nord Italia nel 1849, il ritorno del Granduca. Profondamente deluso dal nuovo atteggiamento anti-liberale di Leopoldo e del sostegno dell'esercito austriaco per la riconquista del trono, il barone prefer\u00ec emigrare con la famiglia in Svizzera, da dove torn\u00f2 solo nel 1851, per ritirarsi nuovamente a Brolio senza neanche passare da Firenze, per evitare di vedervi le truppe austriache acquartierate.\nDopo la morte della moglie, Ricasoli continu\u00f2 nella gestione della sua tenuta e della bonifica di una sua propriet\u00e0 in Maremma, dove fu il primo, tra i grandi proprietari terrieri, a introdurre macchine agricole per la coltivazione dei campi.\nForte nella sua missione, a dispetto dei disastri del 1849 avvenuti in Italia, Ricasoli poneva molta fiducia nel Piemonte come \"Stato\"\" capace di coagularne politicamente altri, tra cui la Toscana, in un'unica e futura nazione italiana. Rimase tuttavia fuori dal contesto politico fino al 1856, quando si avvicin\u00f2 sempre pi\u00f9 alle posizioni liberali di Cavour, primo ministro del Regno di Sardegna, simpatizzando per la creazione, quello stesso anno, della Societ\u00e0 Nazionale, che raggruppava tutti i patrioti italiani di diverse estrazioni ideologiche attorno al programma dell'unit\u00e0 nazionale italiana attorno allo stemma dei Savoia. A ci\u00f2 si aggiunse la personale stima tra i due uomini politici italiani, entrambi di indirizzo conservatore, sebbene Ricasoli detestasse le manovre occulte e la diplomazia segreta, punto cardine della politica estera piemontese di quegli anni.\nGoverni nel Regno d'Italia.\nLa stima di Cavour per il Barone toscano non tard\u00f2 ad arrivare. Il 27 aprile 1859, dopo la definitiva partenza di Leopoldo da Firenze e la nomina del Governo Provvisorio Toscano con Carlo Bon Compagni di Mombello in qualit\u00e0 di commissario regio, Ricasoli vi entr\u00f2 come ministro dell'interno, per poi assumere, dopo l'armistizio di Villafranca, il potere centrale con il rango di prodittatore. In tal veste organizz\u00f2 il plebiscito dell'11 e 12 marzo 1860 che sanciva l'unione della Toscana al Regno di Sardegna, con 366.571 voti favorevoli e 14.925 contrari, portandone personalmente i risultati al re Vittorio Emanuele II a Torino. Ricasoli fu poi nominato dal governo piemontese governatore provvisorio della Toscana, spesso scontrandosi con la politica governativa ufficiale, volta a mantenere gli equilibri internazionali per riprendere il processo unitario per via diplomatica. Infatti il governatore toscano diede ospitalit\u00e0 a Giuseppe Mazzini, su cui pendeva ancora la condanna a morte per la tentata sollevazione di Genova del 1857, invi\u00f2 armi a Viterbo e nelle Marche per fomentarvi la rivolta contro Pio IX e, dopo l'ingresso di Garibaldi a Napoli nel settembre del 1860, scrisse una lettera imperiosa a Cavour e al governo per chiedere di mobilitare l'esercito per affiancare i volontari garibaldini. Sempre nel 1859 Ricasoli ebbe un ruolo determinante nella fondazione del nuovo giornale \"La Nazione\", il quale poneva la tematica \"nazionale\" al centro del proprio interesse fin dal titolo.\nDopo essere stato eletto deputato nel gennaio 1861 e aver votato a favore della legge che proclamava, il 17 marzo 1861, la nascita del nuovo Regno d'Italia, Ricasoli successe, il 12 giugno dello stesso anno, a Cavour, morto sei giorni prima, nella carica di Presidente del Consiglio dei ministri. Dopo aver formato un governo in cui assunse, oltre la presidenza, anche i dicasteri della Guerra e degli Esteri, impront\u00f2 la sua attivit\u00e0 di governo ad una forte spinta unitaria nella gestione amministrativa dello Stato e nel tentativo di risolvere diplomaticamente la Questione romana con la Santa Sede e la Francia.\nI problemi per il neonato Stato erano infatti enormi sia in politica interna che estera: a parte l'Inghilterra, nessuna potenza europea aveva riconosciuto il nuovo Regno, Roma e il Veneto mancavano ancora all'unit\u00e0 nazionale, mentre all'interno bisognava procedere all'assimilazione economica, culturale e amministrativa delle diverse regioni attraverso l'unificazione dei sistemi amministrativi, giuridici, scolastici ed economici. Oltre a questo, nel Mezzogiorno imperversava con virulenza il brigantaggio, fomentato dal papa e dai Borbone in esilio a Roma per destabilizzare il Regno d'Italia e cercare di riprendere possesso della corona napoletana. Ricasoli affront\u00f2 tutto con estrema autorevolezza e decisione: il 15 luglio 1861 affid\u00f2 i pieni poteri al generale Enrico Cialdini per stroncare nel Mezzogiorno il brigantaggio, da lui visto come un fenomeno di delinquenza comune senza capire i reali problemi della realt\u00e0 meridionale; il 9 ottobre i decreti del suo gabinetto estesero a tutta Italia gli ordinamenti dello Stato sabaudo, tra cui la suddivisione in provincie e comuni, nell'ottica di una visione di compagine statale centralizzata che il primo ministro sosteneva a discapito del progetto regionalistico proposto da Marco Minghetti, mentre in campo finanziario venne istituito, per iniziativa del ministro delle Finanze Pietro Bastogi, il Gran Libro del Debito pubblico, che unificava tutti i debiti pubblici degli Stati preunitari, oltre all'imposizione di nuove tasse per risanare il \"deficit\" statale creatosi all'indomani dell'unificazione. Inoltre ammise gran parte dei volontari Garibaldini nell'esercito regolare e revoc\u00f2 l'esilio a Mazzini.\nIn politica estera, il Presidente del Consiglio italiano ottenne, il 15 giugno 1861, il riconoscimento diplomatico della Francia e tent\u00f2 invano la riconciliazione con la Santa Sede, riprendendo le trattative con Napoleone III gi\u00e0 iniziate da Cavour per il ritiro della guarnigione francese da Roma e la sua annessione al Regno d'Italia. Infatti il 10 settembre Ricasoli invi\u00f2 a Parigi un progetto di riconciliazione con il papa, che prevedeva l'annessione di Roma all'Italia in cambio della sovranit\u00e0 personale di Pio IX sulla capitale, una donazione annua per il Vaticano e l'autonomia papale per la nomina dei vescovi. Il governo francese per\u00f2 rifiut\u00f2 la proposta, e allora Ricasoli cerc\u00f2 di trattare direttamente con il pontefice, aggiungendovi di suo, per\u00f2, un pi\u00f9 rigido statalismo e una certa vena di riformismo, come la richiesta alle gerarchie ecclesiastiche di riconciliare la Chiesa con la societ\u00e0 civile. La mancanza di tatto e diplomazia di Ricasoli per\u00f2 diede spazio alle manovre personali del re Vittorio Emanuele II, che anteponeva le ambizioni per il Veneto a Roma e progettava sbarchi in Dalmazia con lo scopo di destabilizzare l'Impero absburgico, progetto avallato dallo stesso imperatore francese, lieto di indirizzare altrove le iniziative della politica estera italiana.\nSprezzante degli intrighi del suo rivale Rattazzi, poco malleabile alle intromissioni della corte nella politica estera e incapace di dominare una maggioranza parlamentare in cui emergevano gruppi orientati da rivalit\u00e0 regionali, Ricasoli, dopo che il 28 febbraio 1862 aveva inviato al sovrano, che lo accusava di essere troppo attendista, un'aspra lettera di congedo, si trov\u00f2 obbligato alle dimissioni il 3 marzo successivo.\nDopo un periodo di ritiro a Brolio (dove, fra l'altro, nel 1863 accolse lo stesso Vittorio Emanuele II) e la morte dell'unica figlia Bettina, Ricasoli ritorn\u00f2 al potere il 20 giugno 1866, sostituendo il generale La Marmora, che assunse il comando dell'esercito italiano durante la Terza Guerra d'Indipendenza, conservando l'incarico fino al 10 aprile 1867. Del suo secondo incarico sono da ricordare il rifiuto dell'offerta di Napoleone III di cedere Venezia all'Italia in cambio dello scioglimento dell'alleanza dell'Italia con la Prussia e il rifiuto nell'accettare la decorazione prussiana dell'Aquila nera perch\u00e9 questa non era stata anche offerta a La Marmora, autore dell'alleanza stessa.\nInoltre, mentre era al governo, nel settembre del 1866 scoppi\u00f2 a Palermo una sollevazione popolare, nota come Rivolta del sette e mezzo, durata dal 16 al 22 settembre, organizzata da forze sovversive eterogenee anti-unitarie (filoborbonici, clericali ed ex-garibaldini), che per una settimana presero il controllo del capoluogo siciliano. Ricasoli allora fece intervenire la Regia Marina, che cannoneggi\u00f2 la citt\u00e0 dal mare, e invi\u00f2 in Sicilia un corpo di spedizione di 50.000 uomini al comando del generale Raffaele Cadorna in qualit\u00e0 di regio commissario, il quale attu\u00f2 una feroce repressione che provoc\u00f2 almeno 1.000 tra morti e giustiziati. Poi, risolta la situazione interna, Ricasoli ancora la riconciliazione con lo Stato Pontificio. Infatti, alla partenza dei francesi da Roma verso la fine del 1866, propose al papa una convenzione in virt\u00f9 della quale il Regno d'Italia avrebbe restituito alla Chiesa le propriet\u00e0 degli ordini religiosi soppressi, in cambio del graduale pagamento di 24 milioni di lire. Per avvicinare la Santa Sede il capo del governo concesse l'exequatur a quarantacinque vescovi contrari al regime italiano. Il Vaticano accett\u00f2 questa proposta ma la Camera dei deputati si trov\u00f2 refrattaria e, sebbene Ricasoli la facesse sciogliere dal re in marzo, la successiva, complice anche l'avanzata della Sinistra, fu ancora pi\u00f9 ostile all'accordo.\nUltimi anni e morte.\nA questo punto, preso atto del risultato elettorale, il 10 aprile Ricasoli si dimise allontanandosi dalla vita politica, e facendo sporadici discorsi alla Camera: il suo ultimo intervento pi\u00f9 importante avvenne nel 1871, quando, all'indomani dell'annessione di Roma all'Italia, si dichiar\u00f2 a favore della Legge delle Guarentigie, che accordava speciali privilegi temporali e religiosi al pontefice per ripagarlo della perdita del potere temporale. Ricasoli comunque continu\u00f2 ad essere considerato un membro influente nella \"destra storica\" denominata dagli avversari \"consorteria\".\nL'unica carica politica che mantenne fu quella di sindaco di Gaiole in Chianti.\nMor\u00ec infine nell'amato castello di Brolio il 23 ottobre 1880, a 71 anni e qui vi fu sepolto, nella cripta della cappella di San Jacopo.\nRicasoli uomo d'affari.\nOltre che uomo politico, fu abile agricoltore. Membro dell'Accademia dei Georgofili, fu un innovatore della vitivinicoltura toscana. Come spiega Michele Taddei nel libro \"Siamo onesti! Il barone che volle l'unit\u00e0 d'Italia\" si deve a Ricasoli la formula del Chianti. Nel romanzo di Taddei si legge:\nMassoneria.\nMassone, Ricasoli partecip\u00f2 nel marzo del 1865 alla Costituente massonica che si svolse a Firenze nella sede della Loggia \"Concordia\".\nLeggenda del fantasma.\nUna leggenda locale vuole che nelle notti di luna piena, nelle campagne attorno al castello di Brolio, si aggiri ancora il fantasma del barone Ricasoli, a cavallo e avvolto in un mantello nero, con una muta di cani da caccia al seguito. Tale vicenda \u00e8 talmente nota che, nel 1964, le fu dedicata una copertina de \"La Domenica del Corriere\" da parte del pittore Walter Molino. Anni pi\u00f9 tardi, lo scrittore Alessandro Orlandini ne tratt\u00f2 ampiamente in una pubblicazione appositamente dedicata."}
{"id": "17225", "revid": "118787778", "url": "https://it.wikipedia.org/wiki?curid=17225", "title": "Uncle Scrooge", "text": "Uncle $crooge \u00e8 una pubblicazione statunitense di fumetti dedicata a Paperon de' Paperoni.\nStoria della rivista.\nIl personaggio di Paperon de' Paperoni (\"Scrooge McDuck\") esord\u00ec sul n. 178 di \"Four Color\" del dicembre 1947 nella storia \"Paperino e il Natale su Monte Orso\" di Carl Barks; il personaggio ritorn\u00f2 nel marzo del 1952, sul n. 386 della stessa rivista ritorn\u00f2 con la storia \"Zio Paperone e la disfida dei dollari;\" questo numero aveva come testata la dicitura \"Uncle Scrooge\" ed fu in il primo numero della nuova testata, che divenne indipendente solo dal n. 4. La testata, edita dalla \"Western Publishing\", era un trimestrale, per poi diventare bimestrale nel 1963 e mensile nel 1976.\nLa serie, curata sin dall'inizio da Barks, presentava non solo le avventure di lungo respiro con Paperone e i nipoti Paperino e Qui, Quo e Qua, ma anche storie brevi incentrate sul personaggio e, a partire dal numero 13 (marzo 1956), per rendere la testata \"antologica\" in modo da ridurre le spese di spedizione, una seconda serie dedicata ad Archimede Pitagorico oltre a un racconto in testo con i personaggi di Topolinia. Affinch\u00e9 la testata fosse classificata come antologica, le storie di Archimede non potevano contenere nessun personaggio gi\u00e0 comparso nella storia principale dell'albo, per cui la Western Publishing obblig\u00f2 Barks a modificare in corsa i disegni delle prime due storie di Archimede pubblicate nell'albo sostituendo Qui, Quo e Qua con Tip e Tap e Paperino con un personaggio inventato \"ex novo\" di nome Velocino. I primi settanta numeri contenevano quasi esclusivamente storie scritte e disegnate da Barks (anche se a partire dal numero 35 del settembre 1961 alcune storie secondarie erano di altri autori), mentre il n. 71 (ottobre 1967) contiene una storia sceneggiata da Barks ma disegnata da Tony Strobl.\nDal n. 72 del dicembre 1967 al n. 103 del marzo 1973 la testata continu\u00f2 a pubblicare storie inedite sia lunghe sia brevi (realizzate prevalentemente da Strobl) anche se in diversi numeri del periodo la maggior parte dell'albo era occupata da ristampe di storie di Barks. Dal n. 104 (aprile 1973) al n. 177 (giugno 1980) la testata presentava solo ristampe, prevalentemente di Barks ma anche di altri autori. A partire dal n. 178 (luglio 1980) la testata torn\u00f2 a pubblicare storie inedite, disegnate prevalentemente da Jack Manning, alternandole alle solite ristampe di materiale barksiano fino al numero 209 del 1984, con la quale la testata cess\u00f2 temporaneamente le pubblicazioni a causa della decisione della casa editrice, la \"Western Publishing\", di abbandonare il mercato dei fumetti.\nNel 1986, tuttavia, la Gladstone compr\u00f2 i diritti per pubblicare i fumetti Disney e riapr\u00ec la testata: il primo numero edito dalla Gladstone, il numero 210, usc\u00ec nel luglio 1986. Sotto la gestione della Gladstone debuttarono nella testata le storie di produzione danese e olandese, nonch\u00e9 storie autoprodotte realizzate da nuovi talenti come Don Rosa, che debutt\u00f2 con la storia \"Zio Paperone e il figlio del sole\" pubblicata sul numero 219 dell'aprile 1987. Nel 1990, sui numeri 241 e 242 (gli ultimi della gestione \"Gladstone\"), debuttarono nella testata anche le storie di produzione italiana, con la pubblicazione di \"Paperino e la fondazione De Paperoni\" e \"Zio Paperone e l'ultimo balabu\", realizzate entrambe da Romano Scarpa.\nSempre nel 1990, tuttavia, la Disney decise di revocare la licenza alla Gladstone per cominciare a pubblicarli in proprio. Il primo numero edito dalla \"Disney Comics\", il 243, fu pubblicato nel giugno 1990. Sotto la gestione della Disney Comics, protrattasi fino al numero 280 del luglio 1993, furono pubblicate sia storie autoprodotte, sia storie di produzione estera (prevalentemente della Egmont), sia le solite ristampe di storie barksiane; nei numeri 266-267 del 1992, fu pubblicata in due parti la storia italiana \"Zio Paperone e il deposito oceanico\" di Marco Rota. A causa delle vendite in declino, nell'estate 1993 la Disney restitu\u00ec i diritti di pubblicazione alla Gladstone.\nDurante il secondo periodo Gladstone la testata pubblic\u00f2 la Saga di Paperon de' Paperoni di Don Rosa (dal n. 285 del febbraio 1994 al n. 296 del dicembre 1995) e pass\u00f2 al formato \"prestige\" (64 pagine in luogo delle usuali 32) a partire dal n. 309 del gennaio 1998. Negli ultimi numeri della Gladstone in formato \"prestige\", nella testata cominciarono a essere pubblicate finanche storie di Topolino, prevalentemente rimontaggi di storie a strisce di Gottfredson. Nei numeri 315 e 316 del 1998 fu pubblicata \"Paperino e la leggenda dello scozzese volante\" di Romano Scarpa. Con il numero 318 del dicembre 1998, tuttavia, la testata cess\u00f2 le pubblicazioni per vendite insufficienti.\nNel 2003 la rivista riprese le pubblicazioni, edita da Gemstone Publishing. Il primo numero della Gemstone, il 319, usc\u00ec nel giugno 2003. La nuova casa editrice mantenne il formato \"prestige\" introdotto negli ultimi numeri della gestione \"Gladstone\". Avendo ben 64 pagine, sotto la gestione Gemstone la testata costava 7.99 $. La testata pubblicava essenzialmente ristampe di storie di Barks e molte storie Egmont, ma in qualche raro caso pubblicava anche storie italiane, per lo pi\u00f9 disegnate da Romano Scarpa. Ma alla fine del 2008, la Gemstone, per problemi economici, chiuse tutte le testate Disney, compresa questa. Nel corso del 2009, tuttavia, la \"Boom Kids\" ha acquistato i diritti per pubblicare i fumetti Disney negli USA e ha riesumato la testata che ha ripreso le pubblicazioni a partire dal settembre 2009 con il n. 384.\nDurante questa gestione, Uncle Scrooge aveva 24 pagine di fumetti, e le storie venivano successivamente ristampate in volumi che raccoglievano ciascuno quattro numeri della testata. Il primo volume (#384-387) contiene la saga Egmont della \"Caccia alla numero uno\" mentre il secondo volume (#388-391) contiene la lunga storia italiana degli anni '80 \"Zio Paperone in vacanza con 80 dollari\". Nel terzo e nel quarto volume (#393-399), la Boom ha deciso invece di pubblicare su \"Uncle Scrooge\" solo le storie tratte dal cartone animato \"DuckTales\".\nA partire dal febbraio 2011 e proprio con il #400, per celebrare il 70\u00ba anniversario di Walt Disney's Comics and Stories, le storie a fumetti \"classiche\" ritornano ad essere pubblicate sulla testata (l'iniziativa si chiama \"Classics are back at Boom\"). Ritornano dunque le storie Egmont, ed alcune storie \"classiche\" italiane. Il #400 contiene 40 pagine in luogo delle normali 24. Il nuovo corso della testata fu caratterizzato da ristampe di Barks e Don Rosa e dalla pubblicazione di storie targate \"S\" (Studio Disney) di Scarpa, ma anche dalla pubblicazione della storia italiana \"Zio Paperone e l'uomo dei Paperi\" (1995), realizzata per omaggiare il grande \"cartoonist\" Carl Barks, e di storie egmontiane realizzate da Byron Erickson e Daan Jippes. Con il numero 404, uscito nel giugno 2011, si \u00e8 conclusa la collaborazione con l'editore Boom, e la testata ha sospeso le pubblicazioni fino al 2015.\nI diritti per le pubblicazioni Disney sono stati acquisiti nel 2015 da IDW Publishing, che il 22 aprile 2015 ha riaperto la collana, che ha ora un formato di 40 pagine, ad eccezione del numero 405 che, per celebrare la riapertura della collana, ne ha 48. La testata ora ha una doppia numerazione: la numerazione principale riparte dal numero 1 perch\u00e9 conta quanti numeri la casa editrice IDW ha pubblicato, mentre la numerazione \"legacy\" (\"eredit\u00e0\") tiene conto anche dei numeri pubblicati dagli editori precedenti; cos\u00ec, ad esempio, il numero 405 ha una doppia numerazione #1/405. Usciranno anche dei volumi TPB (\"trade paperback\") che raccoglieranno ognuno tre numeri della testata: per esempio il volume 1 TPB di \"Uncle Scrooge\" ha ristampato i contenuti dei primi tre numeri della testata sotto la gestione IDW. Nei primi otto numeri della gestione IDW, quattro contengono storie italiane, realizzate da Romano Scarpa e Marco Rota, mentre gli altri quattro contengono storie olandesi, dello Studio Disney e tedesche. Le grandi assenti per quanto riguarda i primi sette numeri sono le storie della Egmont, che sotto le gestioni Gladstone, Disney e Gemstone, erano le pi\u00f9 esportate.\nSuccessivamente, a partire dal numero otto, tornano ad essere pubblicate anche le storie Egmont, prevalentemente come brevi, mentre, a partire dal numero nove, le storie italiane occupano sempre maggior spazio nella testata, relegando le storie di altra provenienza al rango di brevi a chiusura del numero. A parte la storia di produzione italo-danese sul n. 12 sceneggiata dai McGreal e disegnata da Cavazzano, dal n. 9 fino al n. 16, la storia principale del numero \u00e8 sempre una storia italiana. Nei numeri dal 13 al 16 viene pubblicata la storia italiana in quattro puntate \"Zio Paperone e l'ultima avventura\", che successivamente viene ristampata in un unico volume TPB (per ristamparla intera, eccezionalmente quel volume raccoglieva ben quattro numeri della testata invece dei soliti tre). A partire dal n. 17 si ha di nuovo un'alternanza tra numeri occupati per la maggior parte da una storia lunga italiana e numeri dedicati a storie di provenienza diversa dall'Italia, come quelle di produzione danese e olandese. A partire dal numero 24, uscito nel marzo 2017, il numero di pagine viene ridotto a 32 pagine a causa dell'aumento del costo della carta. Cominciano ad essere pubblicate regolarmente le storie di OK Quack realizzate da Chendi e da Cavazzano.\nNel corso del 2018 si sono avuti alcuni ritardi che hanno fatto slittare di diversi mesi l'uscita di molti numeri delle testate Disney della IDW. Per esempio i numeri di gennaio e di febbraio 2018 uscirono soltanto ad aprile, mentre l'uscita del numero di marzo \u00e8 slittata a luglio. Anche per questi enormi ritardi la IDW decise di non annunciare nessun numero della testata per l'agosto 2018. A partire dal settembre 2018 la testata viene sostituita per quattro mesi da una miniserie in quattro albi contenente i primi quattro capitoli della saga italiana \"Tutti i milioni di Paperone\". Dopo il numero 41, pubblicato nel gennaio 2019, la testata cambia linea editoriale: le traduzioni vengono affidate a Erin Brady e diventano letterali (mentre le precedenti traduzioni erano libere), e inoltre la testata comincia a pubblicare solo storie italiane molto recenti. Negli ultimi numeri la testata ha cominciato a pubblicare solo lunghe storie a puntate di produzione italiana: dal numero 47 al 50 \u00e8 stata pubblicata \"Zio Paperone e il deposito sotto assedio\", dal numero 51 al 54 i capitoli dal quinto all'ottavo di \"Tutti i milioni di Paperone\", mentre nel numero 55 \u00e8 cominciata la pubblicazione de \"La nuova storia e gloria della dinastia dei Paperi\". Non escono nuovi numeri della testata dal giugno 2020, data di pubblicazione del numero 56 (460 secondo la numerazione \"legacy\")."}
{"id": "17231", "revid": "125451378", "url": "https://it.wikipedia.org/wiki?curid=17231", "title": "Cucina giapponese", "text": "La cucina giapponese \u00e8 l'espressione dell'arte culinaria sviluppata in Giappone. La cucina tradizionale viene chiamata in lingua giapponese o per identificare la cucina precedente al periodo Meiji, in contrapposizione alla cucina diffusasi nel Paese nipponico in seguito all'abolizione del periodo di \"sakoku\" (Paese chiuso) conseguente alla Restaurazione Meiji. Durante quest'ultimo periodo, numerose pietanze di origine occidentale furono importate e adattate ai gusti locali.\nUno degli ingredienti principali \u00e8 il riso, ma sono diffusi anche pasta, pesce, verdure e legumi, conditi solitamente con le varie spezie locali. La carne \u00e8 generalmente assente dalla cucina tradizionale, ma presente in alcuni piatti di origine straniera come ad esempio il \"tonkatsu\". I piatti pi\u00f9 conosciuti sono il \"sushi\", il \"sashimi\", ma anche \"ramen\", \"udon\" e \"soba\", oltre a piatti a base di \"tofu\" e \"natt\u014d\". Tra le bevande sono diffuse il \"sak\u00e8\" e il t\u00e8 verde ed esiste una buona variet\u00e0 di dolci (\"wagashi\").\nNon esiste il concetto di primo piatto, secondo, contorno, frutta e di solito in tavola vengono portati contemporaneamente tutti i cibi, che vengono consumati senza ordine prestabilito. Molti piatti sono conviviali, nelle abitazioni vengono cotti con un fornello portatile direttamente in tavola e i commensali si servono dalla pentola. Si fa un largo uso di pietanze fritte in diversi modi, la cui pesantezza viene bilanciata da una grande quantit\u00e0 di verdure.\n\u00c8 nota per essere una delle cucine pi\u00f9 bilanciate e salutari del mondo, parte importante della caratteristica longevit\u00e0 dei giapponesi. Dal dicembre 2013 \u00e8 inserita fra i Patrimoni orali e immateriali dell'umanit\u00e0 dell'UNESCO.\nStoria.\nA causa della natura dell'arcipelago giapponese, composto da molte isole le quali si estendono per oltre 3.500 chilometri, la cucina giapponese differisce sensibilmente da nord a sud, dando origine a numerose variet\u00e0 e stili di cucina, ciascuno tipico della propria zona di appartenenza. Tuttavia queste cucine sono state gradualmente segnate da cambiamenti comuni nei metodi di consumo nel Paese e dalle innovazioni straniere (nuovi ingredienti, nuove tecniche di cottura), i quali sono stati rapidamente accettati, diffusi e assimilati dalla cucina giapponese.\nNel periodo preistorico (periodo J\u014dmon), i primi insediamenti neolitici giapponesi basavano la loro alimentazione sul riso e sui frutti di mare, fin dai primi tempi. Sul periodo Kofun (III-VII secolo) regna l'incertezza; alcune fonti suggeriscono un quadro di abitudini alimentari ben definito solo a partire dal momento della formazione della dinastia Yamato, mentre con la diffusione del buddismo, venne introdotto il divieto di consumo della carne, che rester\u00e0 in vigore fino alla Restaurazione Meiji. Durante il periodo Heian (794-1182), i documenti sull'alimentazione dei giapponesi divennero pi\u00f9 numerosi, permettendo di fare un elenco degli ingredienti utilizzati e dei metodi di preparazione. Una volta che il Giappone entr\u00f2 nel periodo Edo (1603-1868), vennero introdotte una ricca variet\u00e0 di cibi e specialit\u00e0 culinarie, che andranno a comporre la cucina tradizionale giapponese. Nel periodo Meiji (1868-1912), con la riapertura del Paese, diverse specialit\u00e0 straniere andranno a complementare la gi\u00e0 ricca lista di piatti giapponesi.\nDopo la seconda guerra mondiale e l'occupazione alleata il paese \u00e8 diventato sede di una vasta diffusione della cultura del fast food. Nel corso degli anni '50, il ristorante di Tokyo \"Yoshinoya\" si \u00e8 diffuso su scala nazionale in una catena di tipo \"franchise\", di derivazione americana, ma continuando a servire pietanze tradizionali giapponesi. Sono quindi apparse le grandi catene americane della ristorazione rapida come \"McDonald's\" e \"Burger King\", su imitazione delle quali sono nate in seguito catene giapponesi come \"MOS Burger\" e \"Freshness Burger\", che offrono ai clienti varie combinazioni di prodotti tipici e cibo americano.\nPasti principali.\nIn Giappone, il consumo di cibo \u00e8 organizzato intorno a tre pasti principali:\nIl tradizionale spuntino pomeridiano \u00e8 chiamato \"oyatsu\" ed \u00e8 composto da una bevanda e da stuzzichini detti . Tale usanza risale almeno al periodo Edo; la bevanda pu\u00f2 essere calda o fredda (ma non alcolica) mentre l\"o-kashi\" pu\u00f2 essere dolce o salato, industriale o artigianale, come ad esempio i cioccolatini.\nColazione.\nLa colazione giapponese \u00e8 generalmente di due tipi: tradizionale e occidentale. La pu\u00f2 essere paragonata, per via del suo valore nutritivo, a un pranzo. Oltre al riso pu\u00f2 comprendere zuppa di miso, \"tofu\", sottaceti quali ravanelli (\"takuan\") o prugne (\"umeboshi\") e pesce, sia crudo che affumicato. Spesso viene sbattuto un uovo sopra il riso con l'aggiunta di salsa di soia per dargli un caratteristico colore oro (\"tamago kake gohan\"), mentre l'alga \"nori\" \u00e8 utilizzata per avvolgere il riso e mangiarlo.\nLa colazione occidentale consiste nel mangiare fiocchi di mais e bere latte, cioccolata calda o succo di frutta. Gli adulti (soprattutto quelli pi\u00f9 giovani) mangiano solitamente delle fette di pane tostato con burro e marmellata, uova o verdure tritate, accompagnate da caff\u00e8 e succo d'arancia. Nelle famiglie composte da giovani coppie, la colazione occidentale \u00e8 preferita a quella tradizionale in quanto necessita di meno tempo per essere preparata.\nGli alberghi tradizionali giapponesi (i \"ryokan\" per esempio) servono esclusivamente la colazione tradizionale; gli hotel in stile occidentale e i ristoranti offrono invece ai clienti la scelta tra i due tipi di colazioni.\nPranzo.\nIl pranzo in Giappone \u00e8 pi\u00f9 leggero rispetto alla cena e cambia radicalmente da persona a persona a seconda degli impegni (come il lavoro o la scuola). Per chi resta a casa, \u00e8 generalmente composto da un piatto di pasta, mentre chi lavora di solito ricorre a piatti preconfezionati (come ad esempio \"bento\" o \"onigiri\") oppure si reca in ristoranti presso il luogo di lavoro. Un ristorante giapponese a mezzogiorno offre di solito alcuni men\u00f9 a prezzo fisso chiamati , dall'inglese \"lunch-set\".\nIl \u00e8 un pasto da asporto diffuso specialmente tra gli adolescenti, composto da riso bianco, pesce o carne e verdure in salamoia o cotte. Viene preparato in casa o si acquista nelle bancarelle in strada, nei ristoranti, nei supermercati o nei \"convenience store\". Quello comprato nelle stazioni ferroviarie prende il nome di \"ekiben\". Come da tradizione giapponese, i cibi che compongono il \"bento\" vengono disposti in modo da creare un insieme esteticamente gradevole. I giapponesi lo chiamano spesso \"obento\", con l'aggiunta del prefisso onorifico \"o\" (\u304a).\nLe origini del \"bento\" vengono fatte risalire al periodo Heian (794-1182), quando vennero preparati i primi \"onigiri\" e l\"hoshii\", riso cotto ed essiccato per essere consumato in un secondo momento. Tra le varie pietanze che compongono il \"bento\" molte sono a base di riso, come il \"riso Hayashi\", il \"chazuke\", il \"takikomi gohan\", il \"kamameshi\", il \"sekihan\", lo \"zosui\" e l\"omurice\". Particolari sono il \"tamago kake gohan\" e l\"okayu\".\nCena.\nPer i giapponesi il pasto principale \u00e8 la cena, nonch\u00e9 il pi\u00f9 rispettoso della tradizione, durante il quale tutti membri della famiglia mangiano assieme. Il menu tipico segue la filosofia dell', in cui la portata principale \u00e8 composta da riso o da una zuppa, pi\u00f9 tre piatti di contorno. Questi ultimi sono chiamati e sono generalmente serviti in piccole quantit\u00e0; la cucina giapponese presta particolare attenzione alla variet\u00e0 dei gusti, dei colori e delle forme di preparazione, scegliendo i contorni pi\u00f9 adatti tra le seguenti categorie:\nCucina tradizionale.\nOltre ai menu quotidiani utilizzati dalle famiglie giapponesi moderne, vi sono diversi tipi di cucina tradizionale raffinata, ereditati dalle tradizioni culinarie di daimy\u014d e samurai. Queste cucine fanno parte dell'alta cucina giapponese, di seguito elencate in ordine cronologico:\nLa maggior parte di queste cucine seguivano il principio dell\"ichij\u016b sansai\" (una zuppa e tre altre pietanze) fino al periodo Edo, ma oggigiorno sono composte da pi\u00f9 di una dozzina di piatti. Vi \u00e8 anche una cucina vegetariana buddhista zen originariamente nota come , introdotta dalla Cina nel XIII secolo, in seguito all'imposizione del vegetarianismo buddhista.\n\u00c8 presente anche una moltitudine di cucine locali, delle quali la pi\u00f9 famosa \u00e8 la cucina di Okinawa; inoltre, esistono molte specialit\u00e0 locali: se ne possono trovare vari esempi tra le \"chinmi\", cucine locali dal gusto delicato, che includono tra i propri piatti pietanze a base di pesce e frutti di mare pescati sul posto e preparate secondo le ricette autoctone.\nMolti piatti, dolci e bevande sono prettamente legati alle feste giapponesi: lo , una zuppa di riso con i \"mochi\" (impasti di riso glutinoso pestato e acqua) tradizionale del periodo di Capodanno, i piatti della , anch'essi legati alle tradizioni culinarie dei festeggiamenti per l'anno nuovo giapponese, serviti su un particolare contenitore laccato (simile al contenitore per i \"bento\") chiamato , e l'usanza di consumare del pollo durante il periodo di Natale.\nDurante la che si svolge nel giorno di , \u00e8 consuetudine mangiare una zuppa di riso condita alle sette erbe chiamata ; durante il \"Setsubun\" si mangia l', un involtino a base di riso che dev'essere inghiottito in un solo morso, e ancora, durante il \"Kagami Biraki\" \u00e8 usanza consumare il .\nL\" e l\" vengono bevuti rispettivamente durante l\"Hinamatsuri\" e l\"Hana matsuri\". I dolci e sono tipici della , mentre la \u00e8 un dolce che viene degustato durante \"Shichi-Go-San\".\nTecniche culinarie tradizionali.\nI piatti della cucina giapponese vengono generalmente classificati in base al modo in cui gli ingredienti sono cucinati. Questa classificazione \u00e8 importante quando un pasto fa parte di un particolare tipo di cibo (le suddette cucine \"kaiseki\", \"honzen\" o \"shojin\" per esempio). In questi pasti, ogni piatto possiede una posizione specifica secondo un ordine preimpostato, e questa peculiarit\u00e0 viene rispettata fino a quando i pasti vengono serviti in tavola. La scelta degli ingredienti \u00e8 spesso a discrezione dello chef (le cui scelte sono prevalentemente dettate dalla stagione), ma il tipo di tecnica di cottura da utilizzare per la preparazione \u00e8 imposto dal tipo di tradizione che si intende seguire. I nomi dei piatti contengono spesso il nome della tecnica utilizzata (ad esempio \"yakitori\", ove il prefisso \"yaki\" indica qualcosa di grigliato); ai piatti di contorno viene invece aggiunto il suffisso \"mono\" (come ad esempio \"yakimono\"). In altri casi, il suffisso \"yaki\" indica la cottura alla piastra.\nIl sapore del glutammato detto , identificato come uno dei cinque gusti fondamentali nel 1908 dal chimico Kikunae Ikeda, \u00e8 onnipresente nella cucina giapponese. Si trova negli , zuppe e spesso accompagnati da un brodo su salsa di soia, oltre a essere utilizzato per la cottura di altri piatti principali quali pesce, crostacei, funghi e cavolo cinese.\nNella cucina giapponese, il taglio e lo sminuzzamento del cibo riveste un ruolo fondamentale, e va fatto in modo che il boccone sia facilmente afferrabile con le bacchette. Attorno all'\u201carte del taglio\u201d, vi \u00e8 una lunga tradizione di coltelleria giapponese. Esistono numerose , tra cui , , , , , , e ancora quest'ultima riservata ai legumi, a cui viene data una forma rettangolare o squadrata. Vi sono diverse utilizzate per rendere gli ingredienti simili, per esempio, a dei e vengono adoperate soprattutto dalle madri giapponesi per la decorazione dei \"bent\u014d\" dei propri figli, componendo dei personaggi con il cibo, i quali vengono chiamati dalle parole \"character\" (personaggio) e \"bento\".\nUn'altra tradizione correlata \u00e8 detta , arte tradizionale giapponese di intaglio della frutta. Consiste nel ricavare da frutta o verdura quale ravanello giapponese, carote e melanzane, figure tradizionali della cultura giapponese quali ventagli o fiori.\nBevande.\nTra le bevande alcoliche tradizionali giapponesi pi\u00f9 diffuse vi sono il \"sak\u00e8\", lo \"sh\u014dch\u016b\", il \"chuhai\", il \"mirin\" e l\"umeshu\". Particolarmente apprezzata nel Paese \u00e8 la birra, prodotta in qualit\u00e0 eccellenti; data l'alta tassazione a cui \u00e8 sottoposta, ha prezzi alti e sono in commercio surrogati pi\u00f9 economici come l\"hoppy\" (a basso contenuto alcolico) e l\"happoshu\" (a basso contenuto di malto). I cibi accompagnati con bibite alcoliche prendono il nome di \"sakana\". La bevanda nazionale per eccellenza \u00e8 il t\u00e8, di cui esistono svariati tipi. \u00c8 tenuta in grande considerazione la tradizionale cerimonia del t\u00e8, chiamata \"Cha no yu\"."}
{"id": "17239", "revid": "110157", "url": "https://it.wikipedia.org/wiki?curid=17239", "title": "JXTA", "text": "Nei computer che gestiscono le reti, JXTA (\"Juxtapose\") \u00e8 un sistema open source basato su una infrastruttura peer-to-peer. Nel sito ufficiale si legge:"}
{"id": "17240", "revid": "713714", "url": "https://it.wikipedia.org/wiki?curid=17240", "title": "Parco nazionale d'Abruzzo, Lazio e Molise", "text": "Il parco nazionale d'Abruzzo, Lazio e Molise PNALM, originariamente \"Parco nazionale d'Abruzzo\" divenuto tale con legge n. 93 del 23 marzo 2001 senza modificazioni amministrative \u00e8 uno dei parchi nazionali pi\u00f9 antichi d'Italia, istituito ufficialmente l'11 gennaio 1923 con Regio decreto-legge (subito dopo il parco nazionale del Gran Paradiso) compreso per la maggior parte in provincia dell'Aquila (Abruzzo) e per la restante in quella di Frosinone (Lazio) ed in quella di Isernia \nDescrizione.\nGi\u00e0 costituito il 25 novembre 1921 con direttorio provvisorio, inaugurato il 9 settembre 1922 a Pescasseroli, sede amministrativa, \u00e8 uno dei tre parchi nazionali presenti in Abruzzo, uno dei tre parchi nazionali del Lazio e l'unico parco nazionale esistente in Molise, noto a livello internazionale per il ruolo avuto nella conservazione di alcune tra le specie faunistiche italiane pi\u00f9 importanti, quali il lupo, il camoscio d'Abruzzo e l'orso bruno marsicano, nonch\u00e9 per le prime e numerose iniziative per la modernizzazione e la diffusione localizzata dell'ambientalismo.\nOrografia.\nSi estende prevalentemente nel territorio montano e pastorale del bacino dell'Alto Sangro, ai confini meridionali della Marsica, circondato dai monti Marsicani, uno dei sottogruppi montuosi principali dell'Appennino abruzzese, ricoperti da boschi di faggio per circa due terzi della superficie e dove non \u00e8 praticabile per la quota la coltura della vite e dell'olivo, sconfinando nel piano delle colture nella valle del Giovenco e in quella di Comino. A nord-est \u00e8 diviso dalla Maiella e dal relativo parco dall'area degli altipiani maggiori d'Abruzzo e dalle valli del Gizio e del Tasso-Sagittario. Dal punto di vista orografico l'area pu\u00f2 essere raggruppata in quattro sottogruppi montuosi fondamentali dei Monti Marsicani.\nGeologia.\nTettonica.\nLa storia geologica del territorio ricadente nel parco \u00e8 la stessa di tutto l'appennino centrale. Le giogaie dei monti sono grossi sistemi calcarei generatisi tra il Giurassico inferiore ed il Cretacico a seguito dell'emersione nel Paleocene dei grossi giacimenti lagunari della piattaforma carbonatica (estesa ipoteticamente a est di Pescasseroli) e della scogliera corallina (zona del monte Marsicano e Montagna Grande di Scanno). A seguito dell'emersione nel Miocene la laguna ed il mare aperto sono sostituite dai bassifondi che con la definitiva orogenesi del Quaternario formeranno gli strati di argilla ed arenaria che oggi si alternano alle montagne calcaree e ai depositi continentali.\nDove emergono gli strati argillosi passa anche la grossa faglia di sovrascorrimento, debolmente attiva: da Pizzone si dirama verso Alfedena e Barrea per poi proseguire diretta verso Villetta Barrea e Scanno lungo la valle del torrente Profluo. Faglie dirette minori sono presenti attorno a Pescasseroli e sui monti di Pescosolido e Campoli Appennino.\nLa mobilit\u00e0 tettonica \u00e8 causa dei terremoti che in passato hanno colpito l'area. Fra i pi\u00f9 distruttivi del centro Italia figura quello che il 13 gennaio 1915 distrusse la citt\u00e0 di Avezzano e gran parte del suo circondario.\nGlaciazioni.\nLe cime pi\u00f9 alte presentano tracce evidenti dell'ultima glaciazione del Quaternario con circhi e rispettive tracce di morene ancora superstiti. I pi\u00f9 evidenti sono quelli dei monti della Meta, Serra delle Gravare, del monte Petroso e del monte Palombo con la morena al Coppo della Polinella.\nIdrografia.\nUn territorio cos\u00ec spiccatamente calcareo sente fortemente dell'azione del modellamento idrico. Vasti campi di doline si distribuiscono sulla Serra Traversa di San Donato Val di Comino, sui monti di Settefrati e Pescasseroli. Disseminate per il territorio inoltre numerose grotte di piccole e medie dimensioni, nonch\u00e9 abbondanza di sorgenti carsiche. Se infatti le sorgenti in quota sono limitate e a portata piuttosto discreta, alle falde dei principali complessi montuosi attorno ai 1100\u20131000 m circa s.l.m. sgorgano abbondanti le acque delle sorgenti Tornareccia e Grotta delle Fate in val Fondillo nel comune di Opi, Aia Santilli, Iannanghera e Sorgente delle Donne di Civitella Alfedena, Rio Torto di Alfedena e valle di Canneto a Settefrati (sorgente del Melfa), e la polla cristallina lungo il fiume Sangro di Fonte della Regina a Villetta Barrea con la portata media di 2000 litri d'acqua al secondo.\nTra i fiumi il Sangro nasce nei pressi della localit\u00e0 passo del Diavolo (Gioia dei Marsi) e scorre nel cuore del parco fino ad uscire dai suoi confini ad Alfedena occupando la valle principale in cui si sviluppa la riserva. Riceve la maggiore quantit\u00e0 di acque dai torrenti Scerto e Fondillo, la vera e propria linfa vitale del fiume. A Barrea una diga genera con le sue acque il lago di Barrea.\nIl settore laziale del parco ricade nello spartiacque del Liri ed entro i margini della riserva ricadono i fiumi Melfa a Settefrati e Mollarino che sorge presso San Biagio Saracinisco. Il Giovenco, la cui omonima valle \u00e8 quasi completamente inserita nel parco, \u00e8 uno degli immissari del bacino del Fucino. Nel Molise le acque cadono entro lo spartiacque del Volturno che sorge nel comune di Rocchetta a Volturno, nel cui percorso si immettono il Rio Jemmare di Pizzone e il Rio San Pietro di Scapoli.\nNel comprensorio del parco esistono alcuni interessanti laghi naturali come il lago Vivo, stagionale, il lago Pantaniello, la cui riserva statale importante per l'elevata altitudine e per le presenze ittiche ricade fra le cime del monte Godi, e il lago di Scanno, sorto a seguito di una frana nella valle del fiume Sagittario, presso Villalago e ai piedi dell'abitato di Frattura nel territorio comunale di Scanno. Il suo immissario principale \u00e8 il torrente Tasso, alimentato da un sistema di sorgenti minori attorno a Scanno quasi tutte captate per il fabbisogno civico di risorse idriche di qualit\u00e0.\nAlcuni laghi artificiali sono stati realizzati nel secondo dopoguerra nella zona di protezione esterna: il lago di Cardito a Vallerotonda, il lago di Grotta Campanaro a Picinisco e il lago della Montagna Spaccata nel territorio di Alfedena, tutti attrezzati per la ricezione del turismo ecosostenibile.\nZonazione, centri visita e progetti di ampliamento.\nPer una migliore amministrazione il territorio del parco \u00e8 stato suddiviso nella sua gestione nel 1987 in quattro differenti settori di protezione.\nIl parco divide il suo territorio in diversi settori turistici per le relazioni con i visitatori e le promozioni editoriali: il settore Valle di Comino in provincia di Frosinone, il settore Mainarde in provincia di Isernia e il settore Marsica fucense che comprende i comuni del parco ricadenti nello spartiacque dell'alveo del Fucino.\nNella maggior parte dei comuni sono allestiti centri di visita tematici o uffici di zona in cui \u00e8 possibile disporre di materiale divulgativo sul parco e organizzare i percorsi turistici ed escursionistici:\nNel corso degli anni sono stati avanzati alcuni progetti di ampliamento che hanno interessato parte del comune di Alfedena nella zona di Capitelli e del lago della Montagna Spaccata a sud-est, nel cosiddetto \"cuneo della morte\", luogo noto per la dispersione faunistica e anche per il bracconaggio selvaggio. Ad ovest invece da parte dell'ente gestore del parco \u00e8 stato proposto alle locali amministrazioni un ampliamento della gestione oltre i monti della Serra Lunga da Collelongo e Villavallelonga, escluse le aree di fondovalle della Vallelonga, fino ai comuni di Balsorano, San Vincenzo Valle Roveto (AQ) e Pescosolido (FR).\nAccessibilit\u00e0.\nIl parco \u00e8 raggiungibile dalla Marsica orientale (uscita di Pescina dell'autostrada A25) e dall'alto Sangro attraverso la strada statale 83 Marsicana che lo attraversa da nord a sud-est toccando i centri turistici di Pescasseroli, Opi, Villetta Barrea, Civitella Alfedena, Barrea ed Alfedena. Accessi secondari provengono dal casello autostradale di Cocullo (A25) attraverso la strada statale 479 Sannite passando per la valle del Sagittario e Scanno-Passo Godi, e dal territorio laziale attraverso il valico di Forca d'Acero e l'omonima strada statale 509.\nL'area del parco dista circa 30 chilometri da Isernia (accesso di Castelnuovo al Volturno), 60 chilometri da Frosinone (accesso di Opi), 74 e 133 chilometri rispettivamente dall'Aquila e da Roma (accesso di Ortona dei Marsi).\nStoria.\nIl parco nazionale d'Abruzzo fu inaugurato su iniziativa privata il 9 settembre 1922 e riconosciuto ufficialmente l'11 gennaio 1923. I confini dell'area protetta nel corso dei decenni sono stati gradualmente ampliati includendo alcuni settori delle regioni limitrofe di Lazio e Molise ma anche della Marsica. La gestione \u00e8 dell'ente Pnalm (acronimo del parco nazionale d'Abruzzo, Lazio e Molise, denominazione in vigore dal 2002) che ha sede legale a Pescasseroli. Interessa 25 comuni distribuiti nelle province di Frosinone, Isernia e L'Aquila. Nel 1980 ha avuto inizio il processo di zonizzazione del parco, cio\u00e8 la sua suddivisione in zone a diversa protezione ambientale per poter conciliare le esigenze apparentemente opposte della protezione della natura e dello sviluppo urbanistico delle comunit\u00e0 locali.\nLe origini.\nIl forte isolamento in cui il territorio dell'alto Sangro giaceva da secoli aveva permesso la tutela di una rilevante quantit\u00e0 di specie animali e vegetali degni di conservazione, non tutto infatti era stato trasformato in pascolo. Alle timide iniziative locali di istituire una riserva di caccia sul modello di quelle del Piemonte venne incontro l'importante famiglia Sipari di Pescasseroli e di Alvito imparentata e vicina alle posizioni del noto filosofo e politico Benedetto Croce.\nSi adoperarono per la realizzazione nel territorio dei comuni di Opi, Pescasseroli, Villavallelonga, Collelongo, Lecce nei Marsi, Gioia dei Marsi, Balsorano e Castellafiume della Riserva reale Alta Val di Sangro, ufficialmente istituita nel 1873 da Vittorio Emanuele II di Savoia. Tale forma di tutela prosegu\u00ec sino al 1878, data della sua abolizione. Nuovamente istituita nel 1900 rest\u00f2 in vigore sino a tutto il 1912; contemporaneamente Erminio Sipari inizi\u00f2 a dar voce alla prima iniziativa in Italia di istituzione di un parco nazionale sul modello dello statunitense parco nazionale di Yellowstone.\nLe prime iniziative.\nInsieme ad Erminio Sipari, i primi a proporre la realizzazione di un parco nazionale in Italia furono il botanico Pietro Romualdo Pirotta, lo zoologo Alessandro Ghigi, lo scrittore Luigi Parpagliolo e l'associazione naturalistica federata \"Pro Montibus et Sylvis\". Gli studiosi e gli ambientalisti dell'associazione notavano la concentrazione di specie appenniniche e la variet\u00e0 di habitat di interesse nazionale nella Marsica: avanzarono il primo piano di tutela ambientale nel 1914, nel quale era previsto un grande parco, esteso dall'ex alveo del Fucino e la conca Peligna fino a Castel di Sangro, e dal fiume Liri e dalla valle di Comino alle pendici della Maiella. I costi eccessivi della realizzazione e del mantenimento fecero fallire l'iniziativa, alla quale per\u00f2 segu\u00ec un secondo pi\u00f9 concreto coinvolgimento di associazioni ed intellettuali.\nIl 25 novembre del 1921, un anno prima dell'istituzione del parco nazionale del Gran Paradiso, Erminio Sipari e la \"Federazione Pro Montibus\" avviarono la gestione protetta di un piccolo fazzoletto di terra tra le localit\u00e0 della val Fondillo e della Camosciara di circa 100 ettari, presa in affitto dal comune di Opi.\nIstituzione legislativa e ampliamenti.\nNel 1923 l'amministrazione del parco \u00e8 ufficialmente istituita, i confini si estendono anche ad altri comuni che solo in un secondo momento concessero il loro territorio alla protezione dell'ente autonomo costituendo cos\u00ec le vere fondamenta del parco contemporaneo;\nIl dopoguerra e l'amministrazione Saltarelli.\nNel 1951 il governo democristiano dell'epoca ricostitu\u00ec l'ente di gestione autonoma. La nuova direzione recuper\u00f2 gli obiettivi dell'ente originario, e oltre alle numerose assunzioni di personale di sorveglianza, alla promozione di ricerche scientifiche e all'estensione dei divieti di caccia, favor\u00ec la costruzione delle prime infrastrutture per la ricezione del turismo. In particolare alla fine degli anni cinquanta sulla politica edilizia si innescarono aspre critiche in seguito alle speculazioni alberghiere e agli interventi per la realizzazione di piste da sci e impianti di risalita in diversi comuni del parco.\nL'amministrazione di Francesco Saltarelli, iniziata nel 1952, tent\u00f2 di opporsi all'ondata di abusivismo edilizio ma venne liquidata; seguirono cos\u00ec gli anni dell'espansione urbanistica di Pescasseroli e dell'aggressione indiscriminata del cemento, secondo un disegno speculativo che voleva la realizzazione di un grande comprensorio turistico-alberghiero da Roccaraso ai comuni della Valle di Comino. Nel 1967 il parco ottenne la prestigiosa certificazione del diploma europeo delle aree protette per la conservazione della natura; un lungo periodo di commissariamento e di difficili battaglie ambientali termin\u00f2 nel 1969 quando Franco Tassi venne nominato nuovo direttore dell'ente parco.\nL'amministrazione Tassi.\nNel 1969 Franco Tassi venne nominato direttore dell'ente parco nazionale d'Abruzzo. L'amministrazione inizi\u00f2 il suo mandato mostrandosi sin da subito decisamente contraria all'ondata di lottizzazioni che si ripresentava nei comuni pi\u00f9 importanti. Nel 1970 venne istituita la \"zona di protezione esterna\", che ricalca in buona parte i confini del primo grande parco proposto da Sipari e dalla \"Pro Montibus et Sylvis\".\nNel 1976 il terzo grande ampliamento del parco al massiccio del monte Marsicano scongiur\u00f2 la realizzazione di un grande sistema di piste da sci tra Pescasseroli e Bisegna sul modello della vicina Roccaraso. Sono gli anni del grande successo del parco, il ripensamento dei precedenti disegni di sviluppo si concretizz\u00f2 nell'accoglienza selettiva del turismo ecologista e ambientalista, in contrasto con gli afflussi di massa. Per la prima volta in Italia fu lanciato quel nuovo modello economico ambientale che trova il suo riferimento nello sviluppo economico di Civitella Alfedena.\nIl 10 gennaio 1990 con il decreto del presidente della Repubblica Francesco Cossiga i comuni di Pizzone, Castel San Vincenzo, Rocchetta a Volturno, Filignano e Scapoli concedono parte del proprio territorio comunale ai vincoli della riserva per un totale di \nha: nasce il \u00ab\"settore Mainarde\"\u00bb, con il quarto grande ampliamento. L'entusiasmo per una serie di grandi successi aumenta la popolarit\u00e0 nazionale ed internazionale della riserva, fino a diventare un riferimento per l'ambientalismo italiano e il focolaio attorno al quale sorgono i nuovi grandi progetti protezionistici che interessano non solo l'Abruzzo e le regioni limitrofe, ma tramite il WWF tutto il territorio nazionale. Tra il 1990 e il 1999 l'ente parco collabora all'istituzione del parco nazionale del Gran Sasso e Monti della Laga e del parco nazionale della Maiella, nonch\u00e9 alla realizzazione di un capillare sistema di riserve regionali di minore estensione che fanno dell'Abruzzo una delle regioni europee con la pi\u00f9 alta percentuale di territorio protetto.\nAttorno all'amministrazione e al personale dell'ente parco si riuniscono una serie di associazioni ambientaliste tanto che in Abruzzo vengono avviate le prime importanti ricerche scientifiche in grado di mettere in luce l'importanza del sistema ecologico regionale e della protezione di flora e fauna. Risale al 1999 l'ultimo grande ampliamento del parco, ettari nei comuni di Ortona dei Marsi e Bisegna nella valle del Giovenco.\nLa crisi finanziaria e la fine dell'amministrazione Tassi.\nI grandi risultati ottenuti per\u00f2 non tengono conto dell'amministrazione economica. La crescita esponenziale del sistema organizzativo e il coinvolgimento di elementi estranei alla tradizione ambientalista e alla gestione finanziaria, come vincoli burocratici nazionali e regionali o il crescente interesse dei politici locali a partecipare alle decisioni amministrative dell'ente parco, condizionarono fortemente l'operato del personale della riserva. Questa tendenza prosegue fino al 2002, quando una serie di vicende politiche e giudiziarie hanno messo fine all'amministrazione Tassi.\nL'ex direttore, successivamente dimostratosi innocente, \u00e8 stato inizialmente denunciato e quindi dimesso dalla sua carica dal comitato direttivo dell'ente parco perch\u00e9 coinvolto in un contenzioso legale col comitato stesso che lo accusava di ordinare intercettazioni abusive durante le riunioni. Il grande debito contratto durante la sua amministrazione e un presunto falso in bilancio portarono alla sua definitiva liquidazione da parte del presidente dell'ente gestore Fulco Pratesi (in quegli anni presidente del WWF Italia), proprio allorch\u00e9 l'orientamento delle politiche ambientali nazionali e regionali stava cambiando. L'originario disegno che prevedeva il coordinamento delle riserve protette istituende che ruotavano attorno alla promozione del parco nazionale fu messo da parte.\nNon si tenne conto dell'impiego di risorse economiche e umane del parco d'Abruzzo che port\u00f2 alla concretizzazione del progetto e, piuttosto che intervenire in collaborazione con la riserva ormai indebitata, venne finanziata una sequenza di parchi speculari autonomi, per anni amministrativamente frammentati ed economicamente dispersivi. A ci\u00f2 si aggiunse la sfiducia delle popolazioni coinvolte e degli ambientalisti di fronte alle polemiche che sorsero in quegli anni.\nIl commissariamento.\nUn periodo di incertezza \u00e8 seguito alla caduta di Tassi, fino alla mozione di sfiducia della Comunit\u00e0 del Parco (organo consultivo istituito il 6 dicembre 1991 con la legge n. 394, titolo II, art. 10 verso Fulco Pratesi licenziato nel 2005 dalla carica di presidente dell'ente gestore dal Ministero dell'ambiente. Dal 2002 al 2008 Aldo Di Benedetto, gi\u00e0 vicepresidente dell'associazione ambientalista Pro Natura, erede dell'associazione federata \"Pro Montibus et Sylvis\" \u00e8 stato il direttore facente funzioni e dall'8 agosto 2007, data in cui il ministro dell'Ambiente ha firmato il decreto di ricostituzione del consiglio direttivo, Giuseppe Rossi \u00e8 stato nominato nuovo presidente dell'ente parco, ponendo termine ad un lungo commissariamento.\nNuove gestioni.\nDal 22 gennaio 2008 al febbraio 2011 il direttore generale dell'ente gestore \u00e8 stato Vittorio Ducoli, gi\u00e0 direttore del parco regionale dell'Adamello, sostituito prima come facente funzioni, poi dall'8 novembre successivo dal pescarese Dario Febbo, gi\u00e0 direttore del parco nazionale del Gran Sasso e Monti della Laga. \nIl 18 marzo 2014 \u00e8 stato nominato presidente dell'ente parco Antonio Carrara.\nCon un decreto dell'8 ottobre 2019, dopo un periodo di prorogatio, il ministro dell'ambiente Sergio Costa ha nominato Giovanni Cannata quale nuovo presidente dell'ente gestore.\nDal 13 agosto 2019 il Direttore Generale dell'ente \u00e8 Luciano Sammarone, gi\u00e0 comandante del reparto Carabinieri biodiversit\u00e0 di Castel di Sangro.\nLe ultime gestioni appaiono sempre pi\u00f9 orientate verso la tutela ambientale e il recupero del rapporto con le comunit\u00e0 e le istituzioni locali.\nFlora.\nLa sua posizione grossomodo centrale nella penisola italiana e i diversi ampliamenti effettuati nel corso degli anni in territori paesaggisticamente vari hanno fatto del parco un prezioso serbatoio di specie floristiche rare ed endemiche, luogo di protezione degli ambienti pi\u00f9 tipici e meglio conservati di tutto l'appennino.\nSpettro biologico.\nLo spettro biologico della flora del parco nazionale d'Abruzzo, Lazio e Molise presenta notevoli affinit\u00e0 con gli studi analoghi risultanti dalle flore dei monti Simbruini, dei monti Alburni e dei monti Picentini. Le flore di dette localit\u00e0 sono molto simili per la presenza cospicua di emicriptofite e di terofite, contrariamente a quanto risulta dalle indagini attuate nell'Abruzzo montano, dove le prime risultano pi\u00f9 consistenti per numero di specie, mentre si riducono notevolmente le seconde.\nSpettro corologico.\nLa vasta area occupata dal parco nazionale comprende ambienti naturali diversi, caratterizzati da una variet\u00e0 di specie che oscilla da elementi mediterranei extrazonali a piante tipiche del piano alpino. Le Eurasiatiche sono il gruppo di specie pi\u00f9 consistente, con una rilevante compenetrazione di entit\u00e0 pontiche ed illiriche (esteuropee).\nVegetazione sinantropica e riparia.\nLa lontananza del mare fa s\u00ec che le associazioni vegetali siano prevalentemente quelle tipiche dell'area continentale, seppur si ricordano nella zona di protezione esterna leccete relitte sulle colline che digradano verso l'altopiano dell'ex lago del Fucino, in particolare a Casali d'Aschi, frazione di Gioia dei Marsi. Altri elementi mediterranei extrazonali lambiscono il territorio del parco per brevi tratti in valle di Comino e a Rocchetta a Volturno.\nDai 600 agli 800-1000 il piano occupato dalle antiche colture, riutilizzate a maggese o a pascolo, era quello del bosco di roverella, diffuso nei fondovalle del parco ricadente negli spartiacque del Giovenco e del Liri e nella pianura un tempo coltivata, a substrato argilloso, poi occupata dall'invaso artificiale del lago di Barrea. I boschi di querce sono ancora abbondanti nel versante delle Mainarde con le interessanti cerrete attorno al bacino artificiale del lago di Cardito dove si segnala la presenza molto meridionale e rarissima per il Lazio della \"Lomelosia crenata (Cyr. - Greuter &amp; Burdet)\", sottospecie della \"Lomelosia crenata\", rara in Abruzzo e Molise. Ornielli, aceri, meli selvatici e ciliegio abbondano nella zona di transizione con il piano montano, fortemente degradata a causa dell'esposizione intensa al pascolo.\nLe zone umide in cui la vegetazione \u00e8 pi\u00f9 abbondante e caratteristica sono le rive del fiume Sangro a valle di Pescasseroli. Il corso d'acqua attraversa la piana di Opi dove la maggior parte delle piante spontanee sono relegate nelle golene a \"Salix appennina\" Skvortsov, \"Salix purpurea\" L. e \"Populus alba\" L. Pi\u00f9 a valle dove il Sangro raccoglie le acque del torrente Scerto e del Rio Fondillo la vegetazione ha riconquistato antichi coltivi. Le specie arbustive dominanti sono il \"Corylus avellana\" L. e la frequente, ma localizzata, \"Tilia platyphyllos\" Scop. Frequente nel substrato acido del sottobosco \"Dactylorhiza maculata fuchsii\" (Druce) So\u00f2. Le rive artificiali del lago di Barrea, soggette ai frequenti mutamenti del livello delle acque, non permettono una diversificazione floristica degna di nota. Importanti i pantani delle sorgenti in quota, che ospitano la rara \"Dactylorhiza incarnata\" (L.) So\u00f2 e il trifoglio fibrino (\"Menyanthes trifoliata\" L.).\nPiano montano e submontano.\nDagli 800-1000 ai 1800 l'area montana \u00e8 nella maggior parte del territorio ormai completamente ricoperta da un denso soprassuolo forestale, per lo pi\u00f9 caratterizzato dal faggio, soggetto ad usi civici; le sole secolari faggete tra Pescasseroli e Villavallelonga scampano al periodico taglio del bosco e possono cos\u00ec ospitare una variet\u00e0 vegetale ed animale altrimenti assente nel cosiddetto bosco coetaneo. Alle stesse altitudini per\u00f2 vi sono i boschi della Camosciara e di Cacciagrande in val Fondillo, nei comuni di Villetta Barrea ed Opi, la cui variet\u00e0 floristica \u00e8 la pi\u00f9 importante e studiata del parco. Accanto ai faggi, aceri di monte, aceri di Lobelius, sorbi montani, e maggiociondoli, specie molto diffuse anche nel resto dell'area protetta, vive il pi\u00f9 celebre endemismo della zona, il pino nero di Villetta Barrea.\nLa stazione \u00e8 un relitto dell'epoca glaciale; la specie \u00e8 anche diffusa sporadicamente attorno al monte Greco, al monte Godi e sulle Mainarde, a testimonianza delle antiche pinete oggi soppiantate dagli ampi pascoli e praterie. Questo lembo di territorio \u00e8 preziosissimo anche per altre presenze tipicamente alpine quali la Scarpetta di Venere (\"Cypripedium calceolus\" L.) e la \"Corallorhyza trifida\" Cathel., nonch\u00e9 per le numerose specie delle rupi calcaree aride o stillicidiose come le carnivore \"Pinguicola\" e \"Drosera\" o l'endemica \"Aquilegia magellensis\" Huter, Porta &amp; Rigo. \"Polygala chamaebuxus\" L. a San Biagio Saracinisco raggiunge il limite meridionale del suo areale italiano.\nPoco diffusa la presenza di \"Taxus baccata\" L. che si concentra nelle zone pi\u00f9 alte e selvagge della faggeta sui monti della Meta e sui monti tra Pescasseroli e Villavallelonga.\nAltro importante relitto sono i popolamenti di \"Betula pendula\" Roth, presente in due sole stazioni in quota sui monti della Meta. Nel parco sono stati studiati e scoperti il Giaggiolo marsicano (\"Iris marsica\" Ricci &amp; Colasante), il pi\u00f9 bello e vistoso endemismo dell'appennino centrale e la Festuca del Vallese (\"Festuca valesiaca\" Schleich. ex Gaudin).\nVegetazione in quota e pascoli.\nOltre i 1800 il piano alpino e subalpino \u00e8 altrettanto interessante. Ospita il pino mugo, raro altrove nell'Italia centromeridionale. A causa dell'isolamento geografico numerose specie alpine relitte in Abruzzo si sono evolute in una serie di interessantissimi endemismi, altre sono ai limiti del loro areale intero o relativo (italiano).\nMolto rari e per lo pi\u00f9 frutto di rimboschimenti sono i boschi nel versante peligno del parco, quello ricadente nel comune di Scanno in cui dall'area abitata alle cime montuose continua ininterrottamente la superficie destinata al pascolo e all'allevamento del bestiame. Nonostante le condizioni ambientali sfavorevoli, anche questa zona conserva preziose nicchie di biodiversit\u00e0: \u00e8 in queste valli infatti che troviamo l'unica stazione del parco di \"Paeonia officinalis\" L. e un'ampia concentrazione di piante aromatiche ed officinali: \"Hyssopus officinalis\" L., \"Gentiana lutea\" L., \"Tanacetum parthenium\" L., \"Chenopodium bonus-henricus\" L.\nFauna.\nGrandi mammiferi.\nI grandi mammiferi sono stati il motivo principale dell'istituzione della riserva. Un tempo tutti gli animali protetti nel territorio del parco erano molto diffusi lungo l'intero appennino centromeridionale, costituendo popolazioni geneticamente autonome rispetto alle specie europee, spesso dei veri e propri endemismi, molto importanti da un punto di vista della zoologia tuttavia ancora non del tutto studiati nella loro identit\u00e0 genetica.\nMammiferi minori.\nSfuggevole l'incontro con il gatto selvatico, la martora, la faina, il tasso e la puzzola, specie diffuse su tutto il territorio nazionale. Nel 2018, dopo oltre quarant'anni dall'ultima segnalazione, \u00e8 stata accertata la presenza della lontra, nelle acque chiare e non inquinate del Sangro, all'affluenza dei torrenti pescosi che scendono dalle valli vicine, e alla foce di Barrea.\n\u00c8 stata altres\u00ec confermata la presenza sui versanti abruzzesi e molisani della lepre italica.\nMolto pi\u00f9 comuni sono la lepre europea, la volpe, la talpa, il riccio e la donnola; abbastanza frequenti il ghiro e lo scoiattolo meridionale. Anche qui i cinghiali sono un problema sentito, e non solo dalla popolazione per i danni alle persone e alle colture, ma anche per il dissesto che apportano al manto erboso delle radure minacciando spesso le presenze floristiche rare.\nTredici sono le specie diverse di pipistrelli.\nUccelli.\nTra gli uccelli (circa 230 specie diverse) si ricorda l'importante presenza del picchio di Lilford nei boschi di monte Tranquillo a Pescasseroli e sui monti della Meta; si \u00e8 ipotizzata la reintroduzione del picchio nero. Segnalata la presenza senza nidificazione della cicogna bianca, e rari avvistamenti di gipeto \"(Gypaetus barbatus)\". Saltuaria la presenza dell'avvoltoio grifone \"(Gyps fulvus)\".\nI rapaci sono ben diffusi come in tutto il territorio appenninico, in particolare il falco pellegrino, l'astore, la poiana, l'aquila reale, il gufo reale e l'allocco. Nei pressi dei corsi d'acqua incontaminati non mancano il merlo acquaiolo, oltre alle pi\u00f9 comuni ballerine gialle.\nL'aquila reale ha trovato nell'area protetta molti luoghi ideali per la nidificazione, e con le restanti aree protette confinanti, pu\u00f2 sfruttare il Parco Nazionale d'Abruzzo come corridoio naturalistico per la riconquista delle zone prossime in cui si era estinta. \nRettili e anfibi.\nTra i rettili ma solo sui luoghi pi\u00f9 aspri ed in quota troviamo la rarissima vipera dell'Orsini oltre la vipera comune, abbastanza frequente il biacco, come l'orbettino e la biscia dal collare (\"Natrix natrix\" sottosp. \"lanzai\").\nLa presenza di alcune valli ricche di acque sorgive, impaludamenti e torbiere ha favorito la conservazione di piccoli anfibi rari e schivi quali la salamandrina dagli occhiali, il tritone italiano e la salamandra pezzata.\nIttiofauna.\nNei corsi d'acqua pi\u00f9 freddi troviamo le specie di trota autoctone \"Salmo cettii\" e \"Salmo trutta\". Introdotta nei bacini artificiali la trota iridea (\"Oncorhynchus mykiss\"). Segnalata la presenza del gambero di fiume \"Austropotamobius pallipesitalicus\" e l'anfipode lacustre \"Gammarus lacustris\".\nInvertebrati.\nSi contano fino a 2000 diversi coleotteri fra le circa 3800 specie diverse di insetti, molti di questi rari e autoctoni, fra cui \"Parnassus apollo\", \"Carabus cavernosus violatus\", \"Triaxomera marsica\" e il Capricorno del Faggio (\"Rosalia alpina\").\nGeografia antropica e archeologia.\nLe popolazioni dell'Alto Sangro hanno dovuto adattare i loro usi a un paesaggio ostico: per secoli isolato e carente di infrastrutture e vie di comunicazione. Alcuni villaggi del parco sperimentarono la prima vera e propria forma di urbanizzazione solo a seguito del terremoto di Avezzano del 1915; considerati i danni subiti dai nuclei urbani storici, furono ricostruite abitazioni provvisorie su cui poi si svilupparono gli edifici moderni e nuovi servizi. Prima del 1915 l'economia strettamente pastorale della zona modell\u00f2 non solo le montagne e il paesaggio rurale, ma anche l'assetto e le forme dei centri urbani: essi non si svilupparono attorno ai castelli medievali, su speroni rocciosi difensivi o su ruderi di epoca romana come nei circondari vicini; la marginalit\u00e0 del posto favor\u00ec la lontananza di invasori e conquistatori.\nCos\u00ec i villaggi crebbero senza forma; si svilupparono attorno ai palazzi signorili rococ\u00f2 dei grandi proprietari terrieri e di bestiame, vertici politico-economici delle locali comunit\u00e0 pastorali, sorte sul modello economico della \"masseria montana\", un ordinamento sociale che succedette il sistema dei municipia e dei santuari etnici legati alla pastorizia transumante. Il \"massaro\" presto riusc\u00ec a diventare il principale proprietario degli armenti curati, fino a poter essere il solo detentore del capitale sufficiente per proseguire l'attivit\u00e0 dell'allevamento e del commercio di bestiame, con modalit\u00e0 e in circostanze che in parte hanno ricalcato lo sviluppo del capitalismo moderno nell'Europa settentrionale.\nI primi insediamenti e l'et\u00e0 romana.\nIndagini archeologiche hanno portato alla luce le prime tracce di insediamenti stabili umani risalenti all'Et\u00e0 del ferro (X - VII secolo a.C.) testimoniati dai resti di rudimentali fortificazioni in opera poligonale, sotto il contemporaneo centro storico di Opi e attorno al lago di Barrea (Valle Japagana). Praticata stabilmente la pastorizia la societ\u00e0 si organizz\u00f2 in gruppi parentali: le diverse necropoli della val Fondillo, di Barrea ed Alfedena testimoniano infatti le prime tracce di organizzazione sociale del territorio.\nCon la diversificazione delle varie trib\u00f9 safine, nel V secolo a.C., che si stanziarono nell'Italia centrale, le montagne del parco si trovarono a determinare il limite tra i territori dei Marsi, dei Volsci e dei Sanniti-Pentri. I confini sembrerebbero essere approssimativamente quelli stabiliti dall'amministrazione romana, che spart\u00ec il territorio tra i municipi di:\nResti della presenza Italica e romana sono sparsi lungo la valle del Sangro; santuari, ville, lapidi.\nCristianesimo e Medioevo.\nCon la caduta dell'Impero romano d'Occidente e l'inizio del medioevo andarono perdute le poche strutture sociali e amministrative presenti in alto Sangro. L'arrivo dei longobardi segn\u00f2 il primo passo verso la ricostruzione politica che segu\u00ec la fine dei municipia romani e il territorio del parco nazionale d'Abruzzo venne a trovarsi al confine del ducato di Spoleto e del ducato di Benevento. Per ritrovare per\u00f2 un'organizzazione territoriale ben strutturata si dovette aspettare la nascita delle grandi abbazie di Montecassino e San Vincenzo al Volturno, che per secoli si contesero le propriet\u00e0 su eremi, chiese e pascoli nell'appennino tra Balsorano, le Mainarde e la valle di Comino, a cavallo del confini longobardi. Anche l'abbazia di Farfa per breve tempo attorno all'XI secolo ebbe un feudo a Pescasseroli.\nI volturnensi incrementarono alcuni primitivi incastellamenti (Pescasseroli, \"Rocca Intramonti\", di cui restano i ruderi in localit\u00e0 Camosciara a Civitella Alfedena, Barrea), mentre la valle di Comino fu munita di importanti strutture militari (Alvito, Vicalvi, Picinisco) a difesa di quella che fu nominata la terra di San Benedetto. Dal 1017 anche la \"Vallis Regia\" (Barrea) e il monastero di Sant'Angelo in Barreggio (Villetta Barrea) appartennero a Montecassino. Nel XII secolo i Borrello, cui seguirono i D'Aquino di Alvito e i D'Avalos, divennero signori di Pescasseroli, e con il decadimento del monastero volturnense, nel 1349, a causa di un sisma, i signori laici acquisirono sempre maggiore prestigio. Nel 1273 il territorio del parco cadeva interamente nel Regno di Napoli, diviso nelle province d'Abruzzo Citra, Terra di Lavoro (Valle di Comino) e Contado di Molise (Barrea, Pizzone).\nL'era moderna e l'unit\u00e0 d'Italia.\nNel 1669 Montecassino acquis\u00ec definitivamente tutti gli ultimi possedimenti volturnensi. Il sistema feudale che caratterizz\u00f2 le aree pi\u00f9 interne dell'Abruzzo non ebbe grande autorit\u00e0 e i cardini politici ed economici dell'alto Sangro divennero presto, gi\u00e0 dal XV secolo, i \"massari\" e i proprietari di bestiame, una sorta di imprenditori pre-moderni.\nIl consolidamento amministrativo ed economico della pratica della transumanza, attestato in tutta Italia gi\u00e0 dal primo medioevo, fu favorito in Abruzzo dall'unit\u00e0 politica del Regno di Napoli: gli Aragonesi contrastarono ampiamente i privilegi feudali che impedivano la migrazione degli armenti su larga scala, dall'alto Sangro alla Puglia, il brigantaggio, e realizzarono un vasto sistema di tratturi. Una lenta modernizzazione pass\u00f2 poi attraverso lo sviluppo dell'industria della lana nel circondario di Sora, e quindi, dopo l'Unit\u00e0 d'Italia, si consolid\u00f2 con la realizzazione delle cartiere lungo il Melfa a Picinisco e lungo il Volturno a Pizzone. Fu tentata anche l'attivit\u00e0 estrattiva della bauxite ma con scarsi risultati.\nSociet\u00e0.\nI comuni.\nFanno parte del parco 25 comuni, distribuiti in 3 province:\nMonumenti e luoghi d'interesse.\nBorghi medievali e castelli.\nTra i borghi medievali vi sono innanzitutto Civitella Alfedena, incluso tra i borghi pi\u00f9 belli d'Italia. Vicino alla Camosciara \u00e8 composto da case murate, con la chiesa di San Nicola e i resti del castello con torretta, inglobati in vari palazzi gentilizi del XVI secolo. Il borgo viene spesso visitato dall'orso marsicano e dal camoscio abruzzese. Il borgo di Alfedena \u00e8 sovrastato dalla rocca dotata di una torre ottagonale. La fortificazione \u00e8 circondata da una pineta, dove si sono conservate parti delle mura della citt\u00e0 romana di Aufidena. Tra i borghi pi\u00f9 Belli d'Italia della regione Abruzzo figurano anche quello fortificato di Barrea, in cui si trova il castello medievale dell'XI secolo con torre di avvistamento e il borgo marsicano di Opi. Non distante sorge la cittadina di Pescasseroli il cui centro storico ha un aspetto ottocentesco, edificato in gran parte con le rovine del castel Mancino. Oltre ad essere la cittadina principale del parco in cui \u00e8 ospitata la sede legale dell'ente gestore e sede di una frequentata stazione sciistica, a livello architettonico si caratterizza per la chiesa dei Santi Pietro e Paolo Apostoli e per il palazzo Sipari, in cui \u00e8 allestito l'omonimo museo. In questo edificio nacque il filosofo, critico e scrittore Benedetto Croce. \nNella Marsica figura anche il borgo abbandonato di Sperone, nel comune di Gioia dei Marsi. Il borgo originario fu compromesso dal grave terremoto di Avezzano, di esso rimase in piedi quasi integralmente solo la torre cilindrica di avvistamento. Il centro ricostruito pi\u00f9 in basso fu abitato fino agli anni Sessanta. Nei dintorni ci sono il borgo medievale di Ortona dei Marsi, dominato dai resti del castello e i borghi di Bisegna e San Sebastiano dei Marsi, caratteristici per l'integrit\u00e0 dei centri storici, nonostante il sisma del 1915.\nNel Molise e nel Lazio, i centri di interesse storico sono Alvito, Castel San Vincenzo, Settefrati e Vicalvi. Il primo si trova nei pressi dell'abbazia di San Vincenzo al Volturno, ben raccolto nella sua forma di centro fortificato sopra uno sperone, con porta urbiche e palazzi medievali. Alvito invece \u00e8 sovrastato dal castello Cantelmo, eretto nell'XI secolo per scopi difensivi. Il borgo alterna uno stile architettonico tra il medievale e il barocco seicentesco. Vicalvi \u00e8 un borgo caratterizzato dal castello medievale risalente all'XI secolo e situato su uno sperone roccioso a circa 600 caratterizzato da due cinte murarie poligonali.\nFra i borghi abbandonati nell'area molisana del parco, figura Rocchetta Alta di Rocchetta al Volturno, contenente ancora le case murate di epoca medievale, il castello e la chiesa madre. Il paese antico venne parzialmente abbandonato in seguito alla costruzione del nuovo centro avvenuta dopo i gravi danni causati dai bombardamenti del 1944.\nCultura.\nPatrimonio dell'umanit\u00e0 UNESCO.\nNel 2017 i cinque nuclei di faggete vetuste ricadenti in una superficie di oltre 1000 ettari inclusa tra i comuni di Lecce nei Marsi (Selva Moricento), Opi (Cacciagrande e Valle Jancino in Val Fondillo), Pescasseroli (Coppo del Principe e Coppo del Morto) e Villavallelonga (Val Cervara), in parte databili intorno ai 560 anni, sono stati riconosciuti patrimonio mondiale dell'umanit\u00e0 unitamente alle foreste primordiali dei faggi dei Carpazi e di altre regioni d'Europa. Si tratta del primo riconoscimento UNESCO per l'intera regione abruzzese.\nGastronomia e artigianato.\nPer la lontananza dalle principali direttrici del commercio e l'indisponibilit\u00e0 di olii vegetali e vite (zona a clima montano), i prodotti tradizionali sono quelli tipici dell'appennino centrosettentrionale. Salumi e insaccati, primi piatti poveri a base di legumi e paste molli (da ortaggi coltivabili anche in quota come il fagiolo di Scanno o la cicerchia). Nella valle di Comino sono tutelati alcuni prodotti mediante l'istituzione di presidi Slow Food e con il sostegno di appositi decreti ministeriali: il formaggio pecorino di Picinisco, il tartufo di Campoli Appennino e, come in altri comuni del parco, il miele biologico. Dolciumi e prodotti di liquoreria sono rivalutati e promossi da piccole aziende locali specialmente ad Alvito (\"torroni di pasta reale\"), Scanno (\"mostaccioli di Scanno\", \"pan dell'orso\") e Pescasseroli (vino rosso \"fragolino\" e liquori \"Ratafi\u00e0\" e \"Centerba\").\nProduzione di merletti al tombolo come il merletto di Scanno, centro che vanta anche una ricca tradizione orafa. Lavorazione manuale della pietra e del legno sporadicamente in tutto il territorio. A Scapoli si producono zampogne artigianali.\nIn alcuni comuni del parco si realizzano i costumi tipici utilizzati durante le manifestazioni tradizionali come Ju Catenacce di Scanno.\nEconomia.\nTurismo.\nNell'area del parco nazionale d'Abruzzo, Lazio e Molise \u00e8 possibile praticare sport e attivit\u00e0 varie come l'escursionismo, il trekking guidato, il trekking equestre, il cicloturismo, la canoa, il birdwatching, lo sci di fondo e lo sci alpino negli impianti sciistici di Opi, Pescasseroli e Scanno. Sul piano turistico rivestono un ruolo importante anche il camping e le attivit\u00e0 balneari nei laghi di Barrea, Scanno e Villalago.\nBandiere arancioni.\nAi borghi di Civitella Alfedena, Opi, San Donato Val di Comino e Scapoli il Touring Club Italiano ha conferito la bandiera arancione, un marchio di qualit\u00e0 turistico-ambientale per i piccoli comuni dell'entroterra italiano."}
{"id": "17241", "revid": "125840143", "url": "https://it.wikipedia.org/wiki?curid=17241", "title": "73 (numero)", "text": "Settantatr\u00e9 (cf. latino \"septuaginta tres\", greco \"\u03c4\u03c1\u03b5\u1fd6\u03c2 \u03ba\u03b1\u1f76 \u1f11\u03b2\u03b4\u03bf\u03bc\u03ae\u03ba\u03bf\u03bd\u03c4\u03b1\") \u00e8 il numero naturale dopo il 72 e prima del 74."}
{"id": "17242", "revid": "399", "url": "https://it.wikipedia.org/wiki?curid=17242", "title": "71 (numero)", "text": "Settantuno (cf. latino \"septuaginta unus\", greco \"\u03b5\u1f37\u03c2 \u03ba\u03b1\u1f76 \u1f11\u03b2\u03b4\u03bf\u03bc\u03ae\u03ba\u03bf\u03bd\u03c4\u03b1\") \u00e8 il numero naturale dopo il 70 e prima del 72."}
{"id": "17243", "revid": "228587", "url": "https://it.wikipedia.org/wiki?curid=17243", "title": "79 (numero)", "text": "Settantanove (cf. latino \"undeoctoginta\", greco ) \u00e8 il numero naturale dopo il 78 e prima dell'80."}
{"id": "17244", "revid": "2124014", "url": "https://it.wikipedia.org/wiki?curid=17244", "title": "Corsia di emergenza", "text": "La corsia di emergenza o di soccorso \u00e8 una corsia delle strade a pi\u00f9 corsie (ed in particolare delle superstrade e delle autostrade) destinata alla fermata dei veicoli in avaria o in difficolt\u00e0, ed alla circolazione dei veicoli di controllo, assistenza e soccorso. L'art. 3 del codice della strada la definisce: \"corsia, adiacente alla carreggiata, destinata alle soste di emergenza, al transito dei veicoli di soccorso ed, eccezionalmente, al movimento dei pedoni, nei casi in cui sia ammessa la circolazione degli stessi.\"\nDescrizione.\nIn Italia \u00e8 delimitata da una striscia continua bianca al margine destro della carreggiata, gialla fino al 1992 (come tutte le \"strisce di margine\" dell'epoca) .\n\u00c8 generalmente progettata e realizzata con dimensioni in larghezza atte a consentire la sosta momentanea di veicoli senza interferire con il normale flusso di traffico.\n\u00c8 buona norma di comportamento utilizzare la corsia di emergenza esclusivamente per lo scopo a cui \u00e8 destinata e, comunque, non oltre le tre ore. \u00c8 espressamente vietato dal codice della strada il transito di veicoli che non siano preposti al controllo ed al soccorso. In caso di sosta forzata, secondo le nuove normative, \u00e8 vietato scendere dal veicolo senza aver prima indossato i prescritti giubbini segnaletici omologati con marchio CE.\nGli automobilisti che utilizzano la corsia di emergenza e soccorso, per superare ingorghi o code, commettono azione irresponsabile e criminale, poich\u00e9 rallentano l'intervento di ambulanze e mezzi di soccorso vario in caso di incidente stradale o disastro.\nIn caso di ingorghi autostradali, \u00e8 possibile utilizzare la corsia di emergenza esclusivamente con lo scopo di raggiungere la pi\u00f9 vicina uscita autostradale \"se e solo se\" questa dista meno di 500 metri, mantenendo comunque l'obbligo di non intralciare il transito dei veicoli di soccorso.\nSituazione all'estero.\nIn alcuni paesi europei (Germania, Austria, Repubblica Ceca, Svizzera) la corsia di emergenza serve solamente per la sosta di veicoli in avaria, non per il transito di mezzi di soccorso. Infatti le corsie di emergenza sono relativamente strette, possono essere bloccate da veicoli in panne o anche da cartelli stradali di cantiere, inoltre sulla corsia di marcia adiacente si trovano molti mezzi pesanti, ingombranti e difficile da spostare in caso di passaggio difficoltoso.\nIl transito dei mezzi di soccorso avviene tramite la \"Rettungsgasse\", un \"varco di emergenza\" che viene lasciato libero tra le corsie di marcia dalle auto in sosta. Ogni volta che si forma una coda, e non solo quando ci sono dei mezzi di emergenza in arrivo, tra la corsia pi\u00f9 a sinistra e quella adiacente bisogna lasciare libero un passaggio. Per questo le vetture sulla corsia di sinistra devono accostarsi il pi\u00f9 possibile al guardrail, quelle sulla corsia di destra devono spostarsi a destra, impegnando se necessario anche la corsia di emergenza.\nQuesta soluzione consente il passaggio pi\u00f9 sicuro e veloce dei mezzi di soccorso che non il transito sulla corsia di emergenza."}
{"id": "17245", "revid": "1658", "url": "https://it.wikipedia.org/wiki?curid=17245", "title": "Corsia di soccorso", "text": ""}
{"id": "17247", "revid": "121358072", "url": "https://it.wikipedia.org/wiki?curid=17247", "title": "Marinismo", "text": "Il marinismo fu uno stile usato in poesia e nel dramma in versi, che si caratterizzava per una tendenza all'arguzia e all'ornato. Deve il suo nome al poeta Giovan Battista Marino (1569-1625), che ebbe imitatori in tutta Europa.\nCaratteristiche comuni del marinismo.\nNon costituiscono una \"scuola\" o una \"corrente\", ma un gruppo reso abbastanza omogeneo da certe costanti:\nFigure retoriche.\nL'impegno dei marinisti \u00e8 essenzialmente retorico.\nAltre caratteristiche.\nDue importanti tratti distintivi dei marinisti non risalgono direttamente al Marino ma ad altre individualit\u00e0, appartenenti alla sua cerchia; essi sono:\nAltre costanti sono per esempio il tema dell'orologio, cantato dai marinisti in tutti i modi (campione di questo sottogenere \u00e8 Giovan Leone Sempronio, che dedic\u00f2 all'argomento ben 25 componimenti del suo canzoniere), ecc.\nLa tecnica e le strutture metriche predilette.\nLa poesia dei Marinisti, come quella del loro caposcuola, conserva della ricerca poetica tradizionale la sola armonia del verso; per il resto sono pi\u00f9 impegnati ad ampliare in tutte le direzioni possibili l'universo del poetabile. Le strutture metriche maggiormente impiegate furono desunte sempre dalla tradizione, principalmente il sonetto (che in prevalenza utilizza le rime alternate anche nelle due quartine, secondo lo schema ABAB ABAB); l'ode pindarica, secondo le pi\u00f9 svariate strutture, \u00e8 tipica di tutta la poesia barocca, ed \u00e8 comune anche ai seguaci di Gabriello Chiabrera e ai poeti \"comici\", o morali, come Fulvio Testi e altri; l'idillio ha una struttura libera, o \"a selva\" (salvo che, come notato, nel Marino, dov'\u00e8 polimetrica). Se l'interpretazione marinistica del sonetto \u00e8 \"epigrammatica\", a maggior ragione i marinisti hanno frequentato intensamente la struttura metrica pi\u00f9 adattabile al concetto, cio\u00e8 il madrigale, nel quale eccelse, oltre al caposcuola, Scipione Errico.\nEstetica marinista.\nQuello che distingue la lirica marinista dalla rimeria cinquecentesca \u00e8 il superamento del petrarchismo sia nella ricerca di una lingua poetica (che nello sforzo di farsi \"sublime\" e ricca di giochi analogici sia verbali che concettuali riesce spessissimo artificiosa e bislacca) sia nella scelta dei pi\u00f9 disparati argomenti: la lirica non \u00e8 pi\u00f9, quindi, solo amorosa. Ma la stessa lirica amorosa non \u00e8 pi\u00f9 espressione profonda di un sentimento, o adesione al canone sentimentale e formale dei poeti trecenteschi, quanto anch'essa gioco attento all'esteriorit\u00e0, con una ricerca della bizzarria e della stravaganza che conduce alla creazione di uno dei pi\u00f9 tipici filoni della lirica marinista, quello legato alla \"predicazione multipla della donna\", che contempla un amore che pu\u00f2 essere riferito anche a una donna deforme (la bella zoppa, la bella balba, la bella guercia...), o vecchia, o male in arnese, ecc.\nLa lirica dei Marinisti rappresenta la vita e le cose di tutti i giorni col gusto del raro, del difficile, dell'intentato, quasi con stupore fiabesco. A tratti affiorano il senso di precariet\u00e0 e l'inquietudine, che spingono l'uomo a cercare conforto nei sensi, come unico mezzo per affermare la consistenza delle cose. Da tale insicurezza esistenziale hanno origine le liriche meditative pervase dal senso della morte e dalla malinconia, tipiche soprattutto dell'ultima fase del marinismo, definito \"barocco del barocco\" (Croce) o \"barocchismo\".\nStoria.\nIl fenomeno del marinismo \u00e8 essenzialmente legato alla lirica, bench\u00e9 la sua novit\u00e0 investa sostanzialmente anche l'epica, la prosa, il teatro. Il nome collettivo \"marinisti\" \u00e8 conio di Tommaso Stigliani, il quale, nel 1627, quando diede alle stampe il suo \"Occhiale\" antimariniano, si ritrov\u00f2 a fronteggiare una nutrita schiera di partigiani del caposcuola appena scomparso, i quali nel difendere la memoria del maestro appena morto dovettero apparire in effetti uno schieramento compatto. \u00c8 tuttavia possibile operare un certo numero di distinguo; per esempio, accanto ad Andrea Barbazza, un berbero che apparteneva ad una colonia di schiavi ed artigiani berberi di Viale Barberia a Bologna, che fu anche poeta e giurista e Giovan Francesco Busenello quasi acritici, si segnalano Girolamo Aleandri, istruito dall'Achillini, che sostiene pi\u00f9 il nuovo concetto di poesia propugnato dal Marino che non gli esiti in s\u00e9, come sostanzialmente far\u00e0 (in ben cinque trattati, scritti nel corso di pi\u00f9 decenni) anche Angelico Aprosio; Scipione Errico non manca di rilevare le manchevolezze del Marino come poeta 'eroico'; Nicola Villani si concentra soprattutto sull'arricchimento dato al vocabolario poetico, pur condannando gli eccessi artificiosi, ecc. Ciononostante, le diverse posizioni tendono ad armonizzare tra loro nella difesa di alte e impegnate concezioni letterarie e, parallelamente, nel rifiuto di assumere atteggiamenti di sudditanza ideologica nei confronti dei classici. In questo senso, la funzione di rottura, liberatoria, dell'opera mariniana sembra essere nei fatti, e il prestigio goduto dalla sua poesia a pochi anni dalla morte, per quanto abbondantemente oscurato dall'oblio e dal disprezzo di secoli di sfortuna critica, segna senz'altro un punto di non ritorno.\nAncora nella prima met\u00e0 del XVIII secolo Nicola Capasso faceva icastico riferimento, nel contesto di una trasfigurata e divertita descrizione di apprendistato poetico, a \"li mariniste / co' sciuocche e nocche e zagarelle a liste...\", espressioni piuttosto eloquenti della maggior vistosit\u00e0, a fronte dell'impegno ribadito dai coevi del Marino, dell'effetto di gioco, di vuota pirotecnia, insomma di disimpegno, che i lettori di un secolo dopo traevano dalla sua lezione; ma ancora pi\u00f9 notevole \u00e8 il fatto che della schiera de \"li mariniste\" nello stesso componimento sia chiamato capo un poeta molto remoto cronologicamente dal Marino, come il \"terribile\" Lubrano; un segno come altri di una continuit\u00e0 riconosciuta e riconoscibile. Dunque l'abitudine a convogliare quasi tutta l'esperienza lirica barocca in Italia nel \u00abrancido pastone\u00bb (Pieri) del marinismo non \u00e8 senza ragioni: in effetti il Marino fu, per scelta deliberata delle varie personalit\u00e0 che nel corso del tempo hanno fatto in misura maggiore o minore riferimento a lui, l'autore-guida di almeno tre generazioni di poeti.\nSi pu\u00f2 per\u00f2 segnalare come \"data di nascita\" del movimento il 1602, quando il Marino pubblica la prima redazione delle sue rime (\"Le Rime\", in tre parti). La ricezione dell'opera fu vivissima, non solo in Italia, ma in tutta Europa: Luis de G\u00f3ngora e Lope de Vega (per primi) in Spagna, John Lyly in Inghilterra, i cosiddetti libertini, o liberi pensatori, e i preziosisti in Francia, e altre figure pi\u00f9 o meno rilevanti della coeva letteratura europea meditarono con attenzione questo testo capitale, che pu\u00f2 essere visto come la pietra angolare dell'ampio edificio della lirica moderna.\nIl Marino stesso muoveva anche dall'esperienza lirica del Tasso, ma soprattutto dall'opera di alcuni manieristi post-tassiani come i liguri Angelo Grillo e Giovanni Vincenzo Imperiali, il veneto Guido Casoni, il lombardo Annibale Guasco, e altri che, nati prima del Marino, saranno poi riassorbiti nella corrente marinista, come l'emiliano Gabriele Zinani (attivo presso Giovanni Battista Manso, protettore del Tasso e del Marino a Napoli) e il bolognese Cesare Rinaldi. Ma pi\u00f9 ancora di tutti questi rappresentanti della lirica settentrionale, specialmente quella dell'area emiliano-romagnola, il cui in fondo curioso 'premarinismo' si spiega col fatto che vi era ancora sensibile l'influenza del meridionale Serafino Aquilano, attraverso i suoi seguaci premanieristi Antonio Tebaldeo, Panfilo Sasso ecc., sulla poetica mariniana agivano gli esempi poeticamente pi\u00f9 solidi e notevoli dei conterranei Ascanio Pignatelli, Ludovico Paterno e del grande Luigi Tansillo, oltrech\u00e9 le concezioni di Camillo Pellegrino, ponte di congiunzione teorico tra il Tasso e il Marino stesso.\nTuttavia \u00e8 bene distinguere tra marinisti propriamente intesi, cio\u00e8 tutti quei personaggi che poeticamente discendono in maniera diretta dal Marino, e tutti gli altri barocchi o barocchisti che si richiamano a lui meno direttamente o consapevolmente.\nI marinisti propriamente intesi sono da considerare quei poeti che conobbero personalmente il Marino, si ispirarono a lui e/o lo sostennero nelle infinite polemiche che punteggiarono ogni fase cruciale della sua tormentata ma irresistibile ascesa (soprattutto la disputa sull'errore mitologico della \"fera di Lerna\", 1614). Tra i quali il friulano Giuseppe Salomoni, diretto \"rivale\" del Marino, i bolognesi Claudio Achillini, Cesare Rinaldi (ricordato tra i precursori, ma riconosciutosi poi come marinista), Ridolfo Campeggi, Andrea Barbazza; i piemontesi Emanuele Tesauro (importantissimo teorico) e Lorenzo Scoto (autore degli argomenti ai canti de L'Adone); i veneziani Giovan Francesco Loredan (autore anche di una biografia del poeta) e Giovan Francesco Busenello, in una citt\u00e0 consacrata al culto del poeta; il pesarese Pier Francesco Paoli; ma anche gli abruzzesi Giovanni Argoli (che fu stretto emulo del Marino con il suo Endimione) e Gasparo De Simeonibus, significativo anche perch\u00e9 zio di quel Pietro Casaburi Urries che sar\u00e0 una delle figure pi\u00f9 significative del barocchismo meridionale; i pugliesi Antonio Bruni, Ferdinando Donno e Giovan Francesco Maia Materdona (questi due ultimi tra i pi\u00f9 dotati poeti di questa corrente); il calabrese Francesco Della Valle. In Toscana, dove il marinismo fu sentito, ma in maniera pi\u00f9 mediata e condizionata dal classicismo, si devono ricordare Nicola Villani e Giulio Strozzi (quest'ultimo tuttavia attivo soprattutto a Venezia). Forse la pi\u00f9 grande figura di marinista 'propriamente inteso' \u00e8 tuttavia il siciliano Scipione Errico.\nMolto importanti i riverberi del marinismo in sede critica per opera di taluni teorici, che non furono poeti o scrissero versi solo occasionalmente: oltre al ricordato Tesauro, i due teorici pi\u00f9 importanti del marinismo sono stati probabilmente Ludovico Aprosio (con i suoi citati cinque libelli di sostegno al Marino contro Tommaso Stigliani, tutti sotto vari pseudonimi: \"Il vaglio critico di Masoto Galistoni\", 1637; \"Il buratto\", 1641; \"L'occhiale stritolato di Scipio Glareano\", 1641; \"La sferza poetica di Sapricio Saprici\", 1643; \"Il veratro\", in 2 parti, di cui la II pubblicata per prima, nel 1645, e la I a seguire, nel 1647) e Paganino Gaudenzi (a cui si deve peraltro un trattatello critico interamente dedicato alla \"Galeria\" del caposcuola, e una biografia, in versi, a lui dedicata). Le due fondamentali polemiche scatenatesi intorno al Marino (quella scatenata da Ferrante Carli intorno ad un errore mitologico nel sonetto \"Obelischi pomposi all'Ossa alzaro\", 1614, e quella sull\"'Adone\") costituiscono altri due importanti capitoli dell'inquadramento critico-storico ed estetico sia del Marino che del marinismo.\nPer quanto riguarda il marinismo meridionale due personaggi sono stati importanti, per il nuovo impulso conferitogli, l'attivit\u00e0 culturale di Juan Caramuel y Lobkowitz subentrato a Gasparo De Simeonibus come vescovo di Campagna, e Giuseppe Battista con la sua cospicua produzione lirica: tra gli esponenti di questo \"secondo marinismo\" devono essere ricordati almeno i fratelli Pietro e Lorenzo Casaburi Urries, e Bartolomeo Dotti, che pur agendo in area geografica completamente diversa dipende strettamente dal modello battistiano.\nNel 1669 \u00e8 pubblicata la gran parte delle ultime raccolte significative per la storia del movimento (\"Le quattro stagioni\" di Lorenzo Casaburi Urries, le \"Poesie\" di Federico Meninni, le \"Poesie\" di Antonio Muscettola, le \"Poesie liriche\", Parte prima, di Baldassarre Pisani, i componimenti postumi di Vincenzo Zito), seguite dai primi tre \"Concerti\" de \"Le Sirene\" di Pietro Casaburi Urries, (1676), dalla \"Enciclopedia poetica\" di Giuseppe Artale (1679), dai \"Concerti\" secondo, terzo e quarto de \"Le Sirene\", da \"Le saette di Cupido\" dello stesso autore, dalla II Parte delle \"Poesie liriche\" di Baldassarre Pisani, tutte stampe del 1685.\nDa quel momento in poi la maniera sopravvive come mera esercitazione (come nei \"Capricci serii delle muse\" di Giovanni Battista Vidali, 1677, o nel \"Mondo creato\" di Giuseppe Girolamo Semenzi, 1686), per dare il frutto pi\u00f9 significativo con le \"Scintille poetiche\" di Giacomo Lubrano (1690), che della poesia barocca, dopo il Marino, \u00e8 sicuramente l'esponente maggiore."}
{"id": "17248", "revid": "344646", "url": "https://it.wikipedia.org/wiki?curid=17248", "title": "Patologia vegetale", "text": "La patologia vegetale, o fitopatologia, \u00e8 la branca della botanica che studia le malattie provocate alle piante da organismi nocivi e le alterazioni delle piante dovute ad agenti di inquinamento e a fisiopatie causate da fattori climatici (clima) e/o meteorologici (meteorologia) e/o pedologici (pedologia) e/o nutrizionali.\nLe avversit\u00e0 responsabili delle malattie delle piante appartengono a categorie diverse, potendo essere dei fattori naturali (abiotici) (temperatura, luce, umidit\u00e0) non ottimali oppure da fattori biotici (competizione di organismi).\nConvenzionalmente gli organismi nocivi alle piante vengono suddivisi nei seguenti gruppi:\nLe avversit\u00e0 ambientali vengono invece suddivise nei seguenti gruppi:\nLa patologia vegetale propriamente detta studia le malattie delle piante provocate dalle avversit\u00e0 ambientali, dagli organismi patogeni (funghi, batteri, virus, viroidi e fitoplasmi) e dalle fanerogame parassite, mentre le alterazioni provocate dagli ectoparassiti animali sono studiate dall'entomologia agraria, dalla nematologia e dalla parassitologia vegetale.\nDifesa dalle avversit\u00e0.\nLe patologie dei vegetali possono essere prevenute o limitate negli effetti dannosi, con interventi agronomici (arature profonde, potature, rotazioni colturali, concimazioni, ecc.) e di difesa dal freddo che si affiancano ai sistemi di lotta meccanici, fisici, biologici e chimici; i sistemi meccanici consistono nell'asportazione delle parti del vegetale colpite dalla malattia, nell'eliminazione diretta dei fitofagi con vari espedienti e nell'energica spazzolatura delle superfici interessate da attacchi superficiali di insetti o crittogame; i sistemi fisici comprendono l'uso del fuoco per distruggere residui di potatura contaminati da organismi nocivi, del calore per disinfestare semi e bulbi e l'uso di trappole adesive colorate, che sfruttano l'attrazione esercitata sugli insetti da alcuni colori; i sistemi biologici consistono nell'adoperare contro gli organismi nocivi altri organismi viventi che ne sono i nemici naturali; gli interventi chimici invece consistono nel somministrare fitofarmaci appropriati, in funzione dell'agente patogeno da combattere e di scelte tecnico-economiche. Avremo anticrittogamici per i funghi, insetticidi per la lotta agli insetti, acaricidi contro gli acari, nematocidi contro i nematodi, molluschicidi contro i molluschi, erbicidi per le piante parassite o infestanti, rodenticidi per i roditori. La lotta integrata consiste nella combinazione di tutti i mezzi di lotta (fisici, chimici, biologici ecc) disponibili per la protezione delle piante contro gli organismi nocivi.\nAspetti agronomici.\nLa Patologia vegetale, o Fitopatologia, in quanto disciplina che studia le altrazioni della morfologia e della fisiologia delle piante, quando \u00e8 applicata alle piante agrarie si occupa soprattutto dei fattori che causano riduzione della produttivit\u00e0.\nSecondo le cause di ciascuna alterazione essa si connette alla Fisiologia vegetale, per le alterazioni dovute a carenze dei fattori abiotici (luce, acqua, elementi chimici del suolo), alla Virologia, per le alterazioni prodotte da virus, alla Batteriologia, per quelle prodotte da batteri, alla Micologia, per quelle provocate da funghi microscopici (le crittogame), tre branche della Microbiologia, e inoltre all'Entomologia, per le alterazioni provocate da insetti e alla Nematologia, per le alterazioni provocate da nematodi. Si connette, quindi, alla Fitoiatria, che individua i mezzi di cura, fisici o chimici, e alla Fitofarmacia, che suggerisce le sostanze chimiche in grado di eliminare gli effetti di un fenomeno patologico.\nLa storia.\nDai secoli pi\u00f9 remoti gli agricoltori hanno cercato di ricorrere, contro i danni ai raccolti prodotti dalle alterazioni delle piante coltivate, a pratiche magiche o superstiziose. Lo studio scientifico della materia cominci\u00f2 nel Settecento quando il fondatore della fitopatologia moderna, il fiorentino Giovanni Targioni Tozzetti, nella propria opera fondamentale, l\"'Alimurgia\", propose un colorito elenco di pratiche in uso al suo tempo, tra le quali quella di bruciare scorpioni vivi, annotando, icastico, che \"farebbero il medesimo effetto anche morti\", e quella di ardere un corno sinistro di bove, che uno scrittore di magia ha suggerito dietro consiglio, precisa, dell'arcidiavolo Berizio, che il naturalista fiorentino commenta rilevando che \"avrebbe uguale virt\u00f9 anche il destro\". Sembrano due commenti ovvi, non lo sono per lo storico della scienza, che misura l'immensit\u00e0 del distacco intellettuale che occorre, nel 1767, per irridere le pratiche magiche, dopo la soglia del Duemila ancora praticate, con piena credulit\u00e0, da nuovi adepti della magia rurale.\nGiovanni Targioni Tozzetti crea la disciplina decifrando la causa della terribile carestia che infierisce, nell'Italia centrale, tra il 1765 ed il 1767, che individua nell'agente della \"ruggine\" del frumento, la Puccinia graminis. Individuato il parassita del grano estende, nell'Orto botanico fiorentino, le ricerche ad altre piante, e individua una decina di parassiti crittogamici diversi. Mentre il phisicus fiorentino esegue le proprie osservazioni all'Orto fiorentino un altro dotto del Granducato di Toscana, il trentino Felice Fontana scopre la medesima crittogama nel proprio studio all'Universit\u00e0 di Pisa \nLa scoperta, confermata da due grandi naturalisti in uno stato dalle vivaci relazioni colturali, parrebbe dover accendere la competizione di nuove ricerche tra i naturalisti d'Europa. Invece, al di l\u00e0 della parallela scoperta, in Francia dell'agente della \"carie\" del frumento, la Tilletia tritici, da parte dell'ingegnere minerario Mathieu Tillet , e nonostante che l'opera di Fontana sia divulgata, a Londra, da sir Joseph Banks, il grande mecenate di studi botanici, trascorrer\u00e0 quasi un secolo perch\u00e9 lo studio delle crittogame entri tra le discipline praticate nelle universit\u00e0 europee. Nel lungo intervallo dotti onorati del titolo di scienziati affrontano lo studio delle malattie delle piante ricalcando i trattati di patologia umana, cercando di inquadrare le anomalie dello sviluppo delle piante, cio\u00e8, mediante concetti tipici della classificazione delle malattie degli organismi superiori, quali l'\"indigestione\", l'\"astenia\", l'\"esaurimento\", la \"congestione\" e l'\"anemia\". Si impegnano, nella prima met\u00e0 dell'Ottocento, a classificare decine di \"malattie\" delle piante secondo la sintomatologia semeiotica due agronomi italiani che qualche storico della letteratura classifica grandi naturalisti, Filippo Re e Carlo Berti Pichat, entrambi, singolarmente, docenti a Bologna \nA met\u00e0 dell'Ottocento sono due calamit\u00e0 di gravit\u00e0 senza precedenti a imporre alla nuova scienza biologica di affrontare lo studio delle crittogame, l'infezione della patata, in Irlanda, da parte di un parassita americano, la peronospora, che nei tre anni seguenti il 1843 determina oltre un milioni di morti, e l'oidio della vite, che manifestatosi per la prima volta, in una serra inglese, nel 1842, si allarga rapidamente a tutti i vigneti europei minacciandone la distruzione. Campione delle scoperte che condurranno all'identificazione dei parassiti, quindi all'individuazione di sostanze chimiche anticrittogamiche \u00e8, dopo i precorrimenti dell'italiano Agostino Bassi, il tedesco Anton de Bary, che apre una strada che in pochi anni percorrono a gara, identificando parassiti diversi, gli studiosi Julius K\u00fchn, Miles Joseph Berkeley, Paul Karl Moritz Sorauer e Louis Ren\u00e9 Tulasne. I primi mezzi di lotta possiamo ricordare, sono lo zolfo colloidale, i sali di rame e la calce. \u00c8 grazie a quei primi rimedi che l'Europa pot\u00e9 continuare a coltivare frumento e patate, e a bere vino \nMeccanismi di attacco dei patogeni.\n1\u00aa fase inoculazione.\nL'inoculo \u00e8 l'insieme dei propaguli (elementi infettivi di un patogeno). I propaguli sono diversi a seconda del tipo di patogeno. Si parler\u00e0 di micelio, spore e conidi nei funghi; di cellule batteriche; particelle virali nei virus.\nI propaguli degli apparati di supporto saranno liberati (immessi nell'ambiente) in modo passivo attraverso: vento, pioggia, grandine e di altri fattori ambientali tra cui gli animali o in modo attivo attraverso la liberazione ad opera del patogeno stesso.\nQuando i patogeni si trovano nell ambiente e vengono trasportati da vettori come vento, acqua, animale, e, si trovano a contatto con la pianta ospite, pu\u00f2 avere inizio la fase di penetrazione. Attiva se il patogeno vi penetra attivamente; Passiva se il patogeno si serve di altri organismi viventi (funghi inferiori, fanerogame parassite).\n2\u00aa fase penetrazione.\nLa penetrazione pu\u00f2 avvenire (sempre in modo attivo) attraverso gli stomi, attraverso ferite provocate da vettori o cause accidentali o attraverso perforazione delle strutture protettive superficiali (penetrazione meccanico enzimatica).\n3\u00aa fase colonizzazione.\nIn questa fase il patogeno si moltiplica e si diffonde all'interno dell'ospite. I sintomi della malattia compaiono dopo un periodo detto incubazione."}
{"id": "17250", "revid": "1610933", "url": "https://it.wikipedia.org/wiki?curid=17250", "title": "\u00c1peiron", "text": "L'\u00e1peiron (dal greco antico \u1f04\u03c0\u03b5\u03b9\u03c1\u03bf\u03c2 o \u1f00\u03c0\u03b5\u03af\u03c1\u03c9\u03bd, \"\u00e1peiron\", composto da \u1f00-, \"a-\", \u00abnon\u00bb, e \u03c0\u03b5\u1fd6\u03c1\u03b1\u03c1, \"peirar\", \u00ablimite\u00bb o \u00abfine\u00bb, forma ionica di \u03c0\u03ad\u03c1\u03b1\u03c2, \"peras\"), il cui significato letterale \u00e8 \u00abillimitato\u00bb, \u00abinfinito\u00bb o \u00abindefinito\u00bb, rappresenta, secondo la filosofia di Anassimandro, l'\"arch\u00e8\" (\u1f00\u03c1\u03c7\u03ae), cio\u00e8 l'origine e il principio costituente dell'universo. Esso \u00e8 una realt\u00e0 infinita, indeterminata, eterna, indistruttibile e in continuo movimento.\nL'\u00e1peiron secondo Anassimandro.\nIl concetto di \"\u00e1peiron\" fu ideato da Anassimandro, filosofo della scuola di Mileto, il quale concepiva l'\"\u00e1peiron\" non come una miscela di elementi, ma piuttosto un'unica materia nella quale i vari elementi non sono ancora distinti. Secondo Anassimandro, quindi, l'\"\u00e1peiron\" \u00e8 una materia indeterminata, oltre che infinita.\nQuesto principio abbraccia e governa tutto ci\u00f2 che \u00e8, regolando di conseguenza la nascita e il dissolvimento di ogni realt\u00e0 secondo una legge cosmica.\nLa separazione dei contrari.\nAnassimandro riteneva che in origine tutte le cose fossero armoniosamente unite nell'\u00e1peiron, ma per una colpa originaria, non meglio specificata, e proprio mediante il movimento rotatorio dell'\u00e1peiron stesso, le cose presero a separarsi a coppie di contrari, dando origine al cosmo: cos\u00ec dall'\u00e1peiron uscirono luce e tenebre, notte e giorno, vita e morte.\nQuesta colpa \u00e8 probabilmente dovuta alla costituzione stessa e quindi alla nascita degli esseri, essersi distaccati dall'\u00e1peiron assumendo un'esistenza individuale, dato che nessuno di essi pu\u00f2 evitarla e sottrarsi alla pena. \u00c8 rompere l'armonia originaria dell'\u00e0peiron la colpa del mondo e degli uomini. Infatti con la rottura dell'unit\u00e0 abbiamo la divisione del mondo in contrari. Gli uomini, invece, scontano la colpa originaria vivendo (la vita \u00e8 intesa come punizione), finch\u00e9 i contrari potranno di nuovo fondersi e tornare indistinti nell'\u00e1peiron.\nOrigini.\nNella \"Teogonia\" di Esiodo (VIII-VII secolo a.C.) l'origine (\"arch\u00e8\") dell'universo \u00e8 Chaos, la vacuit\u00e0 considerata come condizione divina primordiale. Viene descritto come una grande voragine nella quale sono presenti le sorgenti e le estremit\u00e0 di terra, cielo e Tartaro. Il suo nome pu\u00f2 anche significare \u00ababisso\u00bb, dal momento che non ha fondo. Ferecide di Siro (VI secolo a.C.) identific\u00f2 Chaos con l'acqua, che non venne tuttavia posta all'origine di ci\u00f2 che esiste.\nNelle storie della creazione del Vicino Oriente, il mondo primordiale \u00e8 descritto come una realt\u00e0 informe e vuota. L'unica cosa esistente prima della creazione era un abisso d'acqua. L'opera babilonese \"En\u016bma eli\u0161\" descrive la prima fase dell'universo come un caos acquatico; qualcosa di simile viene narrato nella \"Genesi\". Nella cosmogonia induista, che \u00e8 simile a quella vedica (Hira\u1e47yagarbha), la condizione iniziale dell'universo si caratterizzava come oscurit\u00e0 assoluta. Lo studioso e filologo inglese Martin Litchfield West rileva un'affinit\u00e0 tra il cosmo di Anassimandro che nasce dall'Infinito e poi svanisce dentro di esso (\"decreto del Tempo\") e la cosmogonia iranica in cui il mondo viene creato dal dio delle Luci senza Inizio da quella parte della propria essenza che \u00e8 luce. Il mondo viene creato con la benedizione del Tempo senza limiti, \"perch\u00e9 \u00e8 insenescente ed immortale\", e parallelamente dal Tempo senza limiti \u00e8 creato il \"Tempo a lungo autonomo\". La sua durata \u00e8 dodicimila anni, dopo i quali ha termine questo mondo di cambiamento e tutto diventa perfetto ed inalterabile. Anche nella filosofia indiana troviamo l'idea che i mondi provengono dall'infinito e dentro di esso nuovamente periscono. Nella \"Vish\u1e47u Pur\u0101na\" (500 a. C. circa) si trova perfino una dottrina dei mondi infiniti, che si formano e si dissolvono periodicamente in un \"continuum\" illimitato privo di forma e di colore. Essi derivano da Vishnu, considerato come Tempo, e alla fine egli li inghiotte nuovamente.\nEsiodo realizz\u00f2 un'astrazione in quanto il suo Chaos originale \u00e8 un vuoto, qualcosa di completamente indefinito. Secondo la sua narrazione, l'origine dovrebbe essere indefinita e indeterminata. Nelle sue prime formulazioni, l'indefinitezza attiene al piano spaziale, come in Omero (mare indefinito). Un frammento di Senofane (VI secolo a.C.) mostra la transizione dal caos all'\u00e0peiron: \nLa filosofia greca introdusse un pi\u00f9 alto livello di astrazione rendendo l'\u00e0peiron il principio di tutte le cose, tanto che alcuni studiosi colsero la differenza tra il pensiero mitico gi\u00e0 esistente e il nuovo \"modus\" razionale. Si nota, tuttavia, che non sussiste in realt\u00e0 una rottura brusca con il modo di pensare precedente. Gli elementi naturali di base (acqua, aria, fuoco e terra), che i primi filosofi greci identificavano come i componenti primi del mondo, rappresentano infatti le forze mitiche primordiali. La collisione di queste forze produsse l'armonia cosmica secondo la cosmogonia greca (Esiodo). Anassimandro rilev\u00f2 le reciproche modificazioni tra questi elementi, di conseguenza scelse qualcosa di diverso (l'indefinito in natura) che avrebbe generato il resto senza sperimentare alcun decadimento.\nSecondo il filologo italiano Giovanni Semerano, tuttavia, la traduzione di \"\u00e0peiron\" come \u00abinfinito o indefinito\u00bb sarebbe frutto di un equivoco millenario, poich\u00e9 esso deriverebbe in realt\u00e0 dalla parola accadica \"eperu\", che vuol dire \u00abpolvere, terra\u00bb, derivante a sua volta dal lemma biblico \"afar\": con questa considerazione il filologo sostiene come l'\u00abinfinito\u00bb, a cui fa riferimento Anassimandro, abbia una stretta analogia con il concetto cristiano-ebraico del ciclo vitale dell'uomo, definito nella Genesi con il detto \u00abpolvere eri e polvere ritornerai\u00bb."}
{"id": "17251", "revid": "1957733", "url": "https://it.wikipedia.org/wiki?curid=17251", "title": "Master of Ceremonies", "text": "Master of Ceremonies, noto anche con la sigla MC \u00e8 un'espressione di lingua inglese che significa, letteralmente, \"maestro di cerimonie\". L'\"MC'ing\" \u00e8 una delle quattro discipline che compongono l'hip hop.\nSpesso il termine \"MC\" ed il termine \"rapper\" vengono usati come se fossero sinonimi. In realt\u00e0 un \"MC\" \u00e8 un rapper, ma il \"rapper\" non \u00e8 sempre un MC. La caratteristica comune ai due personaggi \u00e8 la capacit\u00e0 di comporre testi che abbiano un senso, che parlino di un qualcosa dall'inizio alla fine della composizione. Ma un rapper per essere veramente un bravo \"maestro di cerimonia\", come dice chiaramente il suo nome, deve anche:\nAnche se si pu\u00f2 fare rap (\"rappare\") a cappella, solitamente un MC \u00e8 accompagnato da qualcuno che possa fornirlo di una base, che pu\u00f2 essere il dj o il beat-boxer. In sostanza l'MC \u00e8 il pi\u00f9 alto grado di esperienza attribuibile a un rapper."}
{"id": "17253", "revid": "1598370", "url": "https://it.wikipedia.org/wiki?curid=17253", "title": "Arch\u00e8", "text": "Larch\u00e8 (in greco \u1f00\u03c1\u03c7\u03ae, che significa \u00abprincipio\u00bb, \u00aborigine\u00bb), rappresenta per gli antichi greci la forza primigenia che domina il mondo, da cui tutto proviene e a cui tutto torner\u00e0. Si tratta di un concetto molto ampio che viene utilizzato dai primi filosofi sotto tre diverse prospettive, o tre significati, anche se strettamente collegati tra loro.\nElemento fondamentale.\nL'elemento materiale presente come fondamento e/o componente elementare delle cose (\u03c3\u03c4\u03bf\u03b9\u03c7\u03b5\u1fd6\u03bf\u03bd), ad esempio l'acqua di Talete, l'aria di Anassimene, il Logos di Eraclito rappresentato dal fuoco, l'atomo di Democrito e Leucippo.\nPrincipio generatore.\nPrincipio che \u00e8 apparso cronologicamente/ontologicamente per primo e quindi generatore (ci\u00f2 che ha prodotto il mondo, ovvero l'elemento alla base di ogni altro ente) e principio conservatore (ci\u00f2 che mantiene in vita il mondo, senza di esso nulla potrebbe esistere). In questo primo significato alcuni autori vedono un \"ciclo\": l'arch\u00e9 costituisce l'origine delle cose, ci\u00f2 da cui tutto proviene, e la loro destinazione, ci\u00f2 a cui tutte ritornano. Tipico \u00e8 il fuoco di Eraclito (generatore e distruttore, inizio e termine del cosmo) o l'\u00e0peiron di Anassimandro, da cui si separano le coppie di opposte qualit\u00e0 ed a cui tutto ritorna nel momento della sua distruzione. Solo molto tardi, con Plotino ed il neoplatonismo, la cosmologia parla esplicitamente di \u03ba\u03c5\u03ba\u03bb\u03cc\u03bd, di circolo, soprattutto per indicare all'uomo qual \u00e8 la vera destinazione della sua anima; ma il modello circolare \u00e8 presente in moltissimi autori, come Anassimandro, i Pitagorici, Empedocle, Anassagora, Platone, e successivamente gli Stoici, Cusano, Spinoza, l'idealismo per citare i principali.\nLegge cosmica.\nLa legge cosmica che regola la nascita e la morte di tutte le cose, come l'armon\u00eca nei pitagorici o la dialettica amore/odio in Empedocle.\nNon in tutti gli autori questi tre significati sono sempre presenti, ed in certi casi non \u00e8 facile distinguerli tra loro.\nIn alcuni autori i tre aspetti del principio unico sono tematizzati in modo distinto: tra tutti Eraclito, per il quale il fuoco \u00e8 sia origine/destinazione delle cose, sia elemento materiale primordiale da cui derivano gli altri tre elementi (acqua, aria, terra), sia legge eterna della natura. In questo terzo significato il fuoco eracliteo viene ulteriormente approfondito come \u03bb\u03cc\u03b3\u03bf\u03c2, legge universale che tutto governa, l'unit\u00e0 degli opposti.\nLa problematica dell'arch\u00e8 a fondamento della nascita del pensiero filosofico.\nMolti filosofi antichi hanno cercato di stabilire quale sia l'arch\u00e9 del mondo. Tra loro i pi\u00f9 noti sono i pensatori della scuola di Mileto: Talete, per il quale l'arch\u00e9 corrisponde all'acqua o meglio a un elemento fluido, Anassimandro, che per primo individua l'arch\u00e9 in un principio astratto, l\"\u00e1peiron\" (ovvero l'\"indefinito, illimitato\"), Anassimene, che riconosce l'arch\u00e8 nell'aria, ed Eraclito, che nel fuoco e nel movimento per il quale nulla \u00e8 permanente (panta rei, in greco \u03c0\u03ac\u03bd\u03c4\u03b1 \u1fe5\u03b5\u1fd6, ovvero \"tutto scorre\") vede l'origine di tutto.\nL'arch\u00e8 \u00e8 nella filosofia greca, soprattutto negli Ionici presocratici, il principio o elemento fondamentale da cui tutto ha origine, ci\u00f2 che precede per tempo o per importanza, o ci\u00f2 da cui si formano tutte le cose.\nIl termine arch\u00e8 fu poi sostituito prevalentemente da quello di sostanza come ci riferisce Aristotele:\nLo stesso Aristotele conserva il termine arch\u00e9, seguendo l'uso platonico, per fare una distinzione tra arch\u00e8 inteso come nell'antichit\u00e0 come principio primo, o, come lui preferisce \"causa prima\" (\"ratio essendi\") di ogni essere, e arch\u00e8 come principio del conoscere (\"ratio cognoscendi\") e con quest'ultimo significato le \"archai\" (i principi) sono le premesse delle dimostrazioni logiche. (Aristotele, \"Metafisica\", V, 1)\nTipologicamente, le varie definizioni di arch\u00e9 che i filosofi hanno formulato nel corso del tempo si possono distinguere in quattro categorie:\nGiovanni evangelista: la problematica dell'arch\u00e9 nel pensiero cristiano.\nNoto \u00e8 il prologo con cui Giovanni apostolo, il pi\u00f9 giovane degli apostoli divenuto il pi\u00f9 anziano e che a detta di molti e dello stesso rabbi Jeshua ha-Nosri era soprannominato \"l'immortale\".\nIn esso, a chiare lettere, \"l'aquila spirituale\", cio\u00e8 Giovanni, enuncia la rivelazione secondo la quale, a differenza dei filosofi suoi predecessori della stessa Asia Minore di cinque secoli prima, l'arch\u00e8 quale origine e sostanza dell'essere tutto \u00e8 il logos.\nChe l'arch\u00e9 coincidesse con il logos per Giovanni non era, tuttavia, una conclusione di tipo razionale, basata sull'osservazione della realt\u00e0, come nel pensiero laico dei filosofi presocratici, ma una certezza indubitabile, motivata e convalidata dalla fede nella verit\u00e0 rivelata nelle Sacre Scritture comprovata dalla sua esperienza diretta:\nNel tipico stile giovanneo - nitido, chiaro ed essenziale - queste sue parole comprovano la coincidenza in Giovanni di spirito, vita e logos quale arch\u00e9, origine e vera sostanza dell'essere tutto."}
{"id": "17255", "revid": "466539", "url": "https://it.wikipedia.org/wiki?curid=17255", "title": "Erika Mann", "text": "\u00c8 stata autrice di libri per l'infanzia, ma non solo: cur\u00f2 infatti anche la pubblicazione dell'epistolario intercorso fra lei e il celebre genitore nel libro \"Mein Vater, der Zauberer\" (\"Mio padre, il mago\"). In esso sono raccolti - oltre alle numerose lettere - pensieri scritti su pagine di diario tesi a delineare l'intenso rapporto affettivo, ma anche di collaborazione artistica, che univa padre e figlia. Non a caso il \"mago\" del titolo (scelto, secondo l'autrice, di concerto con i fratelli) richiama quell'atmosfera di magia cara a Thomas Mann e ricorrente in molte sue opere.\nBiografia.\nIl 24 luglio 1926, spos\u00f2 il famoso attore Gustaf Gr\u00fcndgens, ma i due divorziarono nel 1929. Nel 1927, insieme al fratello Klaus, aveva fatto un viaggio intorno al mondo che fu documentato dal loro libro, \"Rundherum; Das Abenteuer einer Weltreis\". L'anno seguente, cominci\u00f2 la sua carriera giornalistica e politica. Fu coinvolta come attrice nel film \"Ragazze in uniforme\", ma lasci\u00f2 la produzione prima che il film fosse completato.\nNel 1932, pubblic\u00f2 il primo dei suoi libri per l'infanzia. In quel periodo ebbe diverse storie amorose lesbiche. La prima di cui si ha notizia, fu quella con l'attrice Pamela Wedekind, che conobbe a Berlino e che era fidanzata con suo fratello Klaus. Pi\u00f9 tardi, ebbe una relazione con la regista Therese Giehse e con le giornaliste Betty Cox e Annemarie Schwarzenbach. Come venne scritto pi\u00f9 tardi, entrambe le relazioni furono sessualmente appassionate e molto stimolanti dal punto di vista intellettuale.\nLesbica, attrice di cabaret con ambizioni letterarie (far\u00e0 la giornalista per la BBC), nel 1933 fond\u00f2 assieme all'amante Therese Giehse la compagnia di cabaret \"Pfefferm\u00fchle\" (il Macinapepe), i cui lavori sono contraddistinti da un contenuto fortemente politico in chiave anti-nazista. Con l'avvento del nuovo regime, per\u00f2, la Mann prefer\u00ec (1935) scegliere la strada dell'esilio, dapprima a Parigi, assieme al fratello Klaus, e poi in Inghilterra; infine, approd\u00f2 negli USA assieme al suo gruppo teatrale. Fu durante il soggiorno in Inghilterra che spos\u00f2, in un matrimonio di pura convenienza, lo scrittore omosessuale inglese Wystan Hugh Auden, nozze che le consentirono di acquisire un passaporto britannico.\nQuando nel 1938 il padre Thomas lasci\u00f2 l'Europa per riparare anch'egli negli Stati Uniti, Erika lo aiut\u00f2 ad ambientarsi in un mondo nuovo e per lui del tutto estraneo: particolarmente commoventi risultano, in questo senso, le lettere e gli appunti che raccontano il disagio, anche economico, avvertito dalla famiglia Mann ma tuttavia mai lasciato trapelare all'esterno. Dal 1936 in avanti Erika Mann visse in prevalenza negli Stati Uniti, dove svolse attivit\u00e0 di corrispondente per la BBC. Pot\u00e9 fare ritorno in Europa soltanto a conflitto mondiale terminato, nel 1952. Mor\u00ec a Zurigo, in Svizzera, nel 1969."}
{"id": "17256", "revid": "1543377", "url": "https://it.wikipedia.org/wiki?curid=17256", "title": "Naturalismo (filosofia)", "text": "Il naturalismo \u00e8 un indirizzo filosofico secondo il quale la natura \u00e8, direttamente o indirettamente, l'oggetto primario dell'indagine filosofica.\nTale impostazione pu\u00f2 essere contrapposta ad altre che, pur appartenendo al comune filone della filosofia della natura, non si limitano alla speculazione intorno alla sfera del naturale-materiale, ma lasciano spazio anche ad altri orizzonti, per esempio di tipo esistenzialistico.\nDefinizioni ed usi del termine in filosofia.\nSecondo il \"naturalismo\", la realt\u00e0 pu\u00f2 essere compresa esclusivamente o primariamente attraverso le leggi naturali, senza ricorrere a principi di ordine trascendente o spirituale. Il naturalismo pu\u00f2 essere inteso pertanto come sinonimo di materialismo, in opposizione a spiritualismo e idealismo, o anche al finalismo teleologico.\nSi pu\u00f2 parlare tuttavia di \"naturalismo\" in ambito religioso per riferirsi a quelle correnti filosofiche ascrivibili a concezioni immanentistiche che identificano il divino con la Natura, spesso inteso come Anima del mondo (o insieme di anime) che si autogenera e vive all'interno di essa: in questo caso il termine diventa sinonimo di panteismo, e pu\u00f2 avere correlazioni con l'animismo o con quelle forme di spiritualit\u00e0 riconducibili entro la cornice della cosiddetta Vecchia Religione.\nIn sede storiografica il termine identifica il pensiero di quei filosofi che si occupavano, in particolare prima della nascita della scienza moderna, di tematiche relative alla natura e alla realt\u00e0 sensibile, privilegiando lo studio del cosmo o dell'essere rispetto alle questioni incentrate piuttosto sull'uomo e sull'etica.\nIl naturalismo antico (periodo cosmologico).\nNel filone del naturalismo figurano i pi\u00f9 antichi filosofi greci di Mileto (VII-VI secolo a.C.), dediti alla ricerca di un principio originario e unitario, denominato \"arch\u00e8\", a cui ricondurre la molteplicit\u00e0 del mondo e nel quale trovare la causa dell'incessante prodursi dei fenomeni naturali. Il primo di essi fu Talete, il quale poneva all'origine di tutto l'acqua; il secondo Anassimandro, che invece postulava un indefinito-infinito (l\"'\u00e1peiron\") come spiegazione del finito; il terzo Anassimene, che identificava il princ\u00ecpio primo nell'aria (\"pn\u00e9uma\"). Tale elemento originario, per tutti loro, era la fonte di ogni altro aspetto del cosmo stesso, da ci\u00f2 l'espressione \"naturalismo cosmologico\". Un'altra loro caratteristica peculiare era l'ilozoismo, concezione per cui la natura \u00e8 un tutto animato e vivente, proprio come un organismo.\nMentre i primi filosofi presocratici ponevano dunque un principio unitario all'origine di tutto, seguiti in questa loro impostazione soprattutto da Pitagora, Parmenide ed Eraclito, sar\u00e0 invece con Empedocle e Anassagora che la ricerca dell'\"arch\u00e8\" comincia a volgersi in una direzione pluralistica. Empedocle di Agrigento parla di quattro elementi che sono riuniti per\u00f2 originariamente nello Sfero grazie alla forza attrattiva dell'Amore. Anassagora di Clazomene, nella Ionia, individua in maniera pi\u00f9 radicale una pluralit\u00e0 infinita di semi, altrimenti detti omeomerie, contenuti in ogni oggetto della natura e capaci di tramutarsi in qualsiasi altro elemento, per cui tutto risulta potenzialmente presente in tutto. Al di sopra dell'omeomerie vi \u00e8 comunque un principio spirituale, o \"N\u00f9s\", un puro Pensiero autocosciente che determina il volgersi in un modo piuttosto che in un altro di quei semi.\nSempre nella Ionia, l'attuale Asia Minore, nasce Leucippo, a Mileto, per trasferirsi poi ad Abdera. Come Anassagora egli fonda una scuola naturalistica che riprende i presupposti dei vecchi milesii sopra citati, ma in una direzione pi\u00f9 decisamente materialistica. Con Leucippo, ci\u00f2 che era un monismo naturalistico (l\"'arch\u00e9\" unica) diventa un pluralismo ontologico, dove gli atomi sono gli elementi primi della natura.\nIl pensiero di Leucippo viene ripreso dal suo allievo Democrito, che concepisce gli atomi in forma meccanica, non sottoposti cio\u00e8 ad alcun princ\u00ecpio spirituale, ma soggetti unicamente a leggi deterministe di causa-effetto; verr\u00e0 quindi rilanciato da Epicuro nel IV secolo a.C., assumendo quella forma di \"atomismo\" che il poeta Lucrezio Caro a met\u00e0 del I secolo a.C. avrebbe rielaborato, coniando anche il termine di \"clinamen\" (traduzione del greco \"parenklisis\"), rinverdito poi dai Libertini e da Pierre Gassendi nel XVII secolo.\nIl naturalismo intanto era per\u00f2 entrato in crisi a seguito non solo della sofistica, ma soprattutto della riflessione di Socrate, incentrata principalmente sull'uomo e su problematiche etico-esistenziali.\nPlatone concilier\u00e0 tuttavia la riflessione morale con quella naturalistica, introducendo dei princ\u00ecpi primi in grado di guidare il perenne fluire dei fenomeni, escludendo i quali la teoria atomistica non aveva saputo spiegare perch\u00e9 la materia si aggreghi sempre in un certo modo, per formare ad esempio ora un cavallo, ora un elefante, strutturandosi secondo criteri precostituiti come fosse dotata di intelligenza.\nAnche Aristotele obietter\u00e0 a Democrito che l'evoluzione di un essere vivente, ad esempio da un uovo a una gallina, non pu\u00f2 essere il risultato di semplici combinazioni fortuite di atomi: esso possiede leggi proprie che agiscono interiormente e ne connotano la \"sostanza\", diverse dai meccanismi di causa-effetto che agiscono dall'esterno, i quali sono solo \"accidentali\". Ogni organismo \u00e8 quindi concepito da Aristotele in forma unitaria, come \"entelechia\", cio\u00e8 come entit\u00e0 che abbia in se stessa il criterio che la fa evolvere. Ne risulta che la Natura \u00e8\nIl naturalismo rinascimentale.\nSe il primo Rinascimento si fa promotore di una visione umanistica che esalta la libert\u00e0 e la dignit\u00e0 dell'uomo, si ha comunque una ripresa anche del naturalismo come riflessione autonoma sulla natura, anticipata ad esempio da Lorenzo Valla, dal Poliziano, o dalla concezione amorosa del Boccaccio. Sviluppatosi a partire soprattutto dal 1500, esso vede l'indagine naturale come uno strumento indispensabile per la realizzazione dei fini umani nel mondo. In altre parole rappresenta la rinascita dell'uomo come essere inserito nella natura.\nQuesto movimento filosofico considera l'uomo l'artefice della natura (\"homo faber\") e, di conseguenza, punta ad un approfondimento della conoscenza del mondo. In questo filone si inserisce ad esempio l'aristotelico Pietro Pomponazzi.\nMa anche il neoplatonismo \u00e8 dedito allo studio della natura, dando origine alla \"filosofia naturale\", attraverso la pratica della magia: questa andava in cerca di formule o procedimenti intelligibili da utilizzare come chiave per decifrare i vari misteri naturali, concedendo cos\u00ec all'uomo un potere illimitato sulla natura.\nCome nei primi filosofi greci, il mondo viene interpretato in un'ottica monistica, senza pi\u00f9 contrapposizione tra spirito e materia: la natura \u00e8 di nuovo assimilata a un unico organismo vivente, nel quale il soffio vivificatore o Anima del mondo non opera assemblando parti pi\u00f9 piccole fino ad arrivare agli organismi pi\u00f9 evoluti e intelligenti (\"atomismo\"), ma il contrario: l'evoluzione della natura \u00e8 resa possibile dal principio intelligente che gi\u00e0 preesiste alla materia.\nBernardino Telesio, che pure polemizza contro Aristotele e i sistemi metafisici trascendenti, afferma l'esigenza di studiare la natura secondo \"i suoi propri princ\u00ecpi\", cio\u00e8 secondo la visione tipicamente aristotelica di una ragione immanente agli organismi.\nSecondo Giordano Bruno nella natura opera Dio stesso, il quale si rivela nell'uomo come Ragione, attraverso una progressiva esaltazione dei sensi e della memoria nota come \"eroico furore\".\nTommaso Campanella si fa portatore di un sensismo cosmico, concezione per cui tutta la natura \u00e8 senziente, ovvero percepisce, in quanto animata da un'idea la rende viva.\nIl naturalismo contemporaneo.\nIl naturalismo contemporaneo include delle forme estreme secondo le quali la scienza dovrebbe sostituire la filosofia.\nUn esponente significativo \u00e8 Willard Van Orman Quine, ritenuto uno dei maggiori filosofi fisicalisti del ventesimo secolo, secondo il quale \u00abla realt\u00e0 va identificata e descritta all'interno della scienza e non nel dominio di qualche filosofia\u00bb.\nIn realt\u00e0 Quine parla di scienza intendendo le scienze naturali, ma anche le scienze esatte e le scienze umane: \u00abnella scienza voglio includere certamente i pi\u00f9 estremi voli della fisica e della cosmologia, e anche la psicologia sperimentale, la storia e le scienze sociali. E anche la matematica, almeno per la sua parte applicata, dato che \u00e8 indispensabile alle scienze naturali\u00bb.\nNegli Stati Uniti il naturalismo contemporaneo \u00e8 un orizzonte filosofico costituitosi a partire dall'inizio del Novecento, sistematizzato dagli anni '40 in poi soprattutto grazie al lavoro di Yervant Krikorian, curatore ed editore di \"Naturalism and the Human Spirit\", una raccolta di saggi sul naturalismo come temperie culturale e sulla sua relazione con le \"humanities,\" scritti da alcuni dei maggiori esponenti della corrente, tra cui John Dewey, Sterling P. Lamprecht, Sidney Hook, Abraham Edel, Eliseo Vivas, Herbert W. Schneider, George Boas, Edward W. Strong, Thelma Z. Lavine, Ernest Nagel, William R. Dennes, Harri Todd Costello, Harold A. Larrabee, John Herman Randall."}
{"id": "17257", "revid": "1529788", "url": "https://it.wikipedia.org/wiki?curid=17257", "title": "Essere", "text": "Quello dellessere \u00e8 un tema che attraversa tutta la storia della filosofia fin dai suoi esordi. Per quanto gi\u00e0 posto dalla filosofia indiana sin dal IX secolo a.C., \u00e8 all'eleate Parmenide che si deve l'aver dato inizio in Occidente a questo lungo dibattito che percorre i secoli e le diverse culture fino ai nostri giorni. L'Essere, nel senso ontologico cio\u00e8 suo proprio, \u00e8 quindi uno dei concetti fondamentali tra quelli elaborati dalla tradizione del pensiero filosofico occidentale.\nPremessa.\nIl verbo \"essere\" viene usato principalmente in tre modi:\n1. Esistenza: per esprimere il fatto che una certa cosa esiste; ad esempio, \u00abl'erba \u00e8\u00bb (= c'\u00e8, esiste), ma anche \u00abl'unicorno \u00e8\u00bb (nell'immaginazione di chi lo pensa).\n2. Identit\u00e0: ad esempio \u00abgli Italiani sono gli abitanti dell'Italia\u00bb, \u00abUmberto Eco \u00e8 l'autore de \"Il nome della rosa\"\u00bb.\n3. Predicazione: per esprimere una propriet\u00e0 di un certo oggetto; ad esempio \u00abla mela \u00e8 rossa\u00bb.\nQuanto sopra riportato \u00e8 una generalizzazione che, se consente di comprendere i principali usi del vocabolo, non rende conto della variet\u00e0 dei significati e delle implicazioni che il concetto di \"Essere\" ha avuto nel corso della storia della filosofia. \u00c8 necessario pertanto prendere in esame il concetto di \"Essere\" cos\u00ec come \u00e8 stato analizzato dai vari filosofi nel corso della storia. \nSi pu\u00f2 premettere che, da una parte, in filosofia l\"Essere\" \u00e8 stato considerato non solo un verbo ma anche un sostantivo (l'Essere come \"tutto ci\u00f2 che \u00e8\" o come \"il \"fatto\" che X esista\", ecc.); dall'altra, \"identit\u00e0\" e \"predicazione\" sono oggetto di studio anche di un'altra disciplina, la logica, per cui le generiche definizioni sopra riportate sarebbero imprecise.\nOccorre anche tener presente che i termini \"essere\" ed \"esistenza\" sono stati spesso utilizzati con significati diversi, mentre nel linguaggio comune si tende a considerarli sinonimi.\nParmenide e la filosofia dell'Essere.\nIl filosofo che per primo mette a tema esplicitamente il concetto di \"essere\" \u00e8 Parmenide di Elea (VI-V secolo a.C.); l'esordio della riflessione filosofica sull'essere si esprime mediante una lapidaria formula, la pi\u00f9 antica testimonianza in materia:\nParmenide nota come l'essere sia unico e non possano esserci due esseri perch\u00e9 se uno \u00e8 l'essere, e l'altro non \u00e8 il primo, allora \u00e8 non-essere.\nSe infatti A \u00e8 l'essere, e B non \u00e8 A, allora B \u00e8 non-essere, ossia non \u00e8. Questo ragionamento impediva di parlare di enti e portava alla negazione del divenire, che gli antichi non riuscivano a spiegare.\nIl problema pi\u00f9 rilevante non era tanto la molteplicit\u00e0 degli enti che abbiamo sotto gli occhi, quanto il senso greco del divenire per cui tutto muta, che si scontra con una ragione, altra dimensione fondamentale della grecit\u00e0, che \u00e8 portata a negarlo. Parmenide vive drammaticamente il conflitto, vede che il mondo \u00e8 molteplice, ma la ragione e il compito del filosofo gli impediscono di crederci: egli non si fida dei sensi ma solo della ragione, e afferma perci\u00f2 che il divenire, il mondo, e la vita, sono tutte illusioni. C'\u00e8 un solo essere, statico, uno, eterno, indivisibile, ossia uguale a s\u00e9 stesso nello spazio e nel tempo perch\u00e9 diversamente, differenziandosi, sarebbe il non-essere.\nTale essere \u00e8 una sfera perfetta e finita; la sfera infatti \u00e8 l'unico solido geometrico che non ha differenze al suo interno, ed \u00e8 uguale dovunque la si guardi. L'ipotesi collima suggestivamente con la teoria della relativit\u00e0 di Albert Einstein che nel 1900 dir\u00e0: \u00abse prendessimo un binocolo e lo puntassimo nello spazio, vedremmo una linea curva chiusa all'infinito\u00bb in tutte le direzioni dello spazio, ovvero complessivamente una sfera. Per lo scienziato infatti l'universo \u00e8 sferico sebbene finito, fatto di uno spazio ripiegato su s\u00e9 stesso; una sfera non chiusa, perch\u00e9 fuori dell'essere e dello spazio infinito non pu\u00f2 esservi nulla, ma tendente a chiudersi all'infinito.\nDa notare come in Parmenide l'Essere sia una dimensione assoluta, che permea di s\u00e9 anche il pensiero filosofico stesso (\"\u00e8 la medesima cosa l'essere e il pensare\"). Poich\u00e9 l'essere coincide col pensiero, quest'ultimo non \u00e8 in grado di oggettivarlo, perch\u00e9 per farlo dovrebbe uscirne fuori: ma ci\u00f2 \u00e8 impossibile, perch\u00e9 al di fuori dell'Essere non c'\u00e8 nulla. Per cui Parmenide non dice cosa \u00e8 l'Essere; egli ce lo consegna senza un predicato: l\"Essere \u00e8\", e basta.\nEraclito e la filosofia del divenire.\nEraclito di Efeso (Asia Minore, VI-V secolo a.C.) sostiene il punto di vista opposto a quello degli Eleati: tutto cambia e si trasforma (\"panta rei\", cio\u00e8 \"tutto scorre\"). La realt\u00e0 \u00e8 mutevole: non ci si pu\u00f2 immergere due volte nella stessa acqua di un torrente e una salita pu\u00f2 essere vista come una discesa pur rimanendo la stessa cosa. Noi stessi siamo sempre uguali a noi stessi e nel contempo in costante evoluzione: lo stesso uomo \u00e8 prima bambino e poi adulto.\nI filosofi pluralisti: la mediazione tra essere e divenire.\nEmpedocle e Anassagora, due filosofi del V secolo a.C., per conciliare le differenze venutesi a creare tra Parmenide ed Eraclito, suppongono che la realt\u00e0 sia costituita di particelle eterne ed immutabili (come l'essere parmenideo), che per\u00f2 interagendo tra loro danno origine alla realt\u00e0 dinamica (ossia il divenire eracliteo). \nSecondo Empedocle esistono quattro elementi (terra, acqua, fuoco ed aria) che si uniscono e si disgregano spinti dalle forze opposte di amore e odio. \nAnassagora invece ritiene che gli elementi primigeni siano simili in struttura ma diversi per qualit\u00e0 e li chiama \"semi\" o \"omeomerie\"; la forza responsabile dei loro mutamenti \u00e8 il \u039d\u03bf\u1fe6\u03c2 (\"N\u00fbs\"), un Intelletto cosmico ordinatore.\nDemocrito e l'atomismo.\nDemocrito (V-IV secolo a.C.) ritiene, con una visione meccanicistica, che l'Essere, cio\u00e8 tutte le cose, compresa l'anima, sia costituito da oggetti indivisibili, gli atomi. Questi si muovono nel vuoto, il quale \u00e8 il non-Essere, di cui \u00e8 ammessa quindi l'esistenza, a differenza di Parmenide.\nEpicuro (Grecia, IV-III secolo a.C.) recupera l'atomismo di Democrito allo scopo di dimostrare l'impossibilit\u00e0 di compromettere la felicit\u00e0 dell'uomo, in quanto il mondo \u00e8 retto dal solo movimento di atomi. L'atomismo sar\u00e0 poi sostanzialmente abbandonato fino all'Ottocento.\nPlatone.\nPlatone si considerava filosoficamente erede di Parmenide, anche se nei suoi confronti, in merito alla questione dell'Essere, compir\u00e0 una sorta di \"parricidio\", secondo un termine da lui adoperato enfaticamente nel \"Sofista\". Egli infatti concepisce l'Essere non pi\u00f9 staticamente contrapposto al non-essere, ma ipotizza una loro parziale convivenza. L'Essere, secondo Platone, \u00e8 strutturato in forma gerarchica: a un massimo di Essere corrisponde un massimo di valore morale, rappresentato dall'idea del Bene. A mano a mano che ci si allontana dal Bene, per\u00f2, si giunge a contatto col non-essere.\nL'uomo, secondo Platone, si trova a met\u00e0 strada tra Essere e non-essere. Per spiegare la situazione paradossale in cui si trova l'uomo, egli introduce una differenza tra \"essere\" ed \"esistere\". Mentre l'Essere \u00e8 qualcosa di assoluto che \"\u00e8\" in s\u00e9 e per s\u00e9, l'esistenza non ha l'essere in proprio: l'essere le viene \"donato\". Cos\u00ec l'uomo non sussiste autonomamente, ma \"esiste\" in quanto ha ricevuto l'essere da qualcos'altro. Utilizzando una metafora, Platone concepisce l'esistenza come un ponte sospeso tra essere e non-essere.\nPer Platone, dunque, le caratteristiche dell'Essere parmenideo permangono intatte finch\u00e9 si resta all'interno del mondo iperuranio delle idee: esse sono eterne, immutabili, e incorruttibili. Anche il non-essere per\u00f2 in un certo senso esiste, sebbene la sua natura consista unicamente in una privazione, in una mancanza di essere, una corruzione che diventa sempre pi\u00f9 accentuata man mano che l'uomo precipita lontano delle idee, cadendo nella temporalit\u00e0, nella contingenza, e nel divenire. Questa concezione sar\u00e0 fatta propria anche dai successivi filosofi neoplatonici e cristiani: l'Essere \u00e8 la luce di Dio, che si disperde a poco a poco nell'oscurit\u00e0 in cui risiede la possibilit\u00e0 del male. Platone si vide costretto a supporre questa gerarchia per conciliare le divergenze tra la staticit\u00e0 dell'essere parmenideo, e il divenire di Eraclito.\nDa sottolineare comunque che in Platone (come gi\u00e0 in Parmenide) l'Essere non \u00e8 qualcosa che si ricava dai sensi, n\u00e9 \u00e8 dimostrabile tramite un ragionamento: esso si trova al di sopra del percorso logico-dialettico, ed \u00e8 accessibile unicamente per via di intuizione.\nAristotele.\nMentre Platone aveva trattato il problema dell'essere da un punto di vista mitologico e ideale, Aristotele fu il primo filosofo a trattarlo in maniera sistematica e razionale, andando alla ricerca di una cogenza logica tale da conferire all'essere una propriet\u00e0 definitiva.\nIl problema di conciliare l'essere parmenideo col divenire di Eraclito viene da lui risolto in una maniera che tuttavia risente fortemente dell'impostazione platonica. Anche Aristotele infatti concepisce l'essere in forma gerarchica: come evoluzione dalla potenza all'atto. Cos\u00ec da un lato vi \u00e8 l'Essere eterno e immutabile, identificato con la vera realt\u00e0, che basta a s\u00e9 stesso in quanto perfettamente realizzato; dall'altro per\u00f2 vi \u00e8 l'essere in potenza, che \u00e8 soltanto la possibilit\u00e0 di un ente di realizzare s\u00e9 stesso, ovvero il suo essere in atto, la sua essenza. Anche il non-essere quindi in qualche modo \"\u00e8\", almeno in potenza. E il divenire consiste propriamente in questo perenne passaggio verso l'essere in atto.\nCome gi\u00e0 in Platone, il non-essere \u00e8 dunque una sorta di privazione, una corruzione tipica della materia, che non ha ancora assunto pienamente la forma che la fa essere tale. Aristotele in proposito distingue la sostanza, che \u00e8 il fondamento stabile e ontologico di una realt\u00e0 sensibile, dai suoi accidenti esteriori, sottoposti alla temporalit\u00e0 e alla contingenza. Il termine \"sostanza\" consente ad Aristotele di trattare l'essere in una maniera pi\u00f9 definita rispetto a quanto aveva fatto Parmenide, dandogli un predicato: essa \u00e8 quel che determina un oggetto \"in un certo modo\", \u00e8 la risposta a \"che cosa \u00e8\" quell'oggetto (\"ti est\u00ec\").\nAd esempio, si pu\u00f2 notare come il problema dell'essere si affacci continuamente alla nostra esperienza quotidiana: nel linguaggio comune noi diciamo \"l'uomo \u00e8 in casa\"; \"il tavolo \u00e8 marrone\"; \"il quadro \u00e8 bello\" ecc. ecc. Ma che cos'\u00e8 questo essere, questo \"\u00e8\"?\nEbbene, per Aristotele, che si accorge di questa molteplicit\u00e0 di accezioni, l'essere \u00e8 appunto: accidente; categoria; vero; atto e potenza. Da qui si capisce come tutto il sistema filosofico aristotelico di fatto si basi sul concetto di essere, che per lui \u00e8 analogico, ed \u00e8 predicabile in dieci modalit\u00e0 diverse che sono le categorie.\nAristotele fa anche coincidere la metafisica con l'ontologia, infatti definisce la metafisica come lo studio dell'essere \"in quanto tale\", secondo un'espressione ancora oggi spesso mantenuta. \"In quanto tale\" significa a prescindere dai suoi aspetti accidentali, e quindi in maniera scientifica. Solo dell'essere infatti si pu\u00f2 avere una conoscenza sempre valida e universale in quanto sostrato essenziale responsabile dei mutamenti esteriori, mentre \u00abdel particolare non si d\u00e0 scienza\u00bb. Soltanto l'essere in atto fa s\u00ec che un ente in potenza possa evolversi; l'argomento ontologico diventa cos\u00ec teologico per passare alla dimostrazione della necessit\u00e0 dell'essere in atto.\nRiassumendo dunque: rispetto a Platone, in cui era prevalente la dimensione soggettiva, Aristotele si preoccupa di definire l'Essere da un punto di vista pi\u00f9 oggettivo ed empirico. Tuttavia, al pari del suo predecessore, Aristotele considera ancora l'Essere accessibile solo per via intuitiva: esso non pu\u00f2 diventare oggetto di dimostrazione, n\u00e9 \u00e8 ricavabile dall'esperienza sensibile.\nPlotino.\nCon Plotino (Egitto, II secolo d.C.) la concezione platonico-aristotelica viene ricompresa in una visione pi\u00f9 ampia: per lui infatti al vertice di tutto non c'\u00e8 l'Essere statico, ma l'Uno, che \u00e8 superiore rispetto alla stessa dimensione ontologica. Dall'Uno discende l'Intelletto, in cui risiede propriamente l'Essere parmenideo, e infine l'Anima: Plotino formula cos\u00ec la teoria delle tre ipostasi, cio\u00e8 delle tre realt\u00e0 sussistenti. All'opposto dell'Uno sta la materia, concepita come non-essere, perch\u00e9 \u00e8 il regno della divisione e della molteplicit\u00e0.\nLa concezione dell'Essere non semplicemente come qualcosa di statico, ma come risultato di una suprema attivit\u00e0, nel quale l'Uno si riconosce e in cui l'Oggetto \u00e8 prima di tutto Soggetto, avr\u00e0 notevoli influenze sul neoplatonismo cristiano e su quello idealista tedesco.\nIl messaggio biblico e cristiano.\nNel I secolo d.C., in seguito alla diffusione in Occidente del messaggio di Ges\u00f9 Cristo da parte soprattutto di Paolo di Tarso, si assiste ad un'innovazione della concezione dell'Essere e ad una riscoperta di nuovi valori. Sulla base dell'Antico Testamento, dove l'Onnipotente era presentato secondo le parole del tetragramma biblico YHWH, tradotto nella Bibbia greca come \u00abIo sono Colui che sono\u00bb, L'Essere \u00e8 identificato con Dio, che \u00e8 amore (\"ag\u00e0pe\") concepito come \"dono\" di s\u00e9, diversamente dall'accezione greca di amore come bisogno di completezza. L'Essere-Dio accetta di affidare all'uomo la predicazione del suo messaggio, si fa addirittura uomo e ama le sue creature fino al sacrificio della Croce.\nNeoplatonismo e aristotelismo scolastico.\nNasce la necessit\u00e0 di elaborare in modo sistematico la dottrina cristiana e vengono cos\u00ec ripresi dai padri della Chiesa prima e dalla scolastica poi, quei concetti della filosofia greca (Platone nell'agostinismo, Aristotele nel tomismo) che potevano meglio adattarsi a spiegare i contenuti della rivelazione cristiana.\nIn particolare, per Agostino di Ippona (354-430) Dio \u00e8 l'Essere, \u00e8 Verit\u00e0, \u00e8 trascendente ed \u00e8 rivelato attraverso la Bibbia, \u00e8 Padre e \"Logos\". Dio \u00e8 Essere perch\u00e9 si manifesta in se stesso (cio\u00e8 \u00e8 Verit\u00e0) e si muove verso l'uomo per trarlo a s\u00e9 (cio\u00e8 \u00e8 \"Logos\", Verbo o Figlio). L'uomo, fatto a Sua immagine, esiste in quanto si inganna, si sbaglia: \"Si fallor, sum\". Chi non \u00e8, non pu\u00f2 ingannarsi.\nPer Tommaso d'Aquino (1225-1274) l'Essere, cio\u00e8 Dio, \u00e8 la perfezione di ogni cosa. Se si considera un \"ente\" concreto (un oggetto qualsiasi), la sua essenza \u00e8 forma e materia. Si riprende, in chiave cristiana, il concetto aristotelico di essere in atto e in potenza: l'atto \u00e8 la perfezione, la potenza \u00e8 principio di imperfezione. L'atto puro \u00e8 l'Essere, Dio. Tra l'essere di Dio e l'uomo c'\u00e8 analogia: l'uomo partecipa all'Essere, essendogli simile, ma non identico. L'Essere-Dio \u00e8 assolutamente trascendente il mondo.\nNonostante le divergenze che si vennero a creare tra l'idealismo neoplatonico e il realismo aristotelico, venne mantenuta una concezione dell'essere sostanzialmente simile. Ad esempio per Agostino l'essere scaturiva dal pensiero, per Tommaso invece tale rapporto era invertito, ma si trattava in fondo di due visioni complementari. Entrambi vedevano l'essere non solo come oggetto ma anche soggetto del pensiero: secondo la loro concezione, infatti, \u00e8 l'essere stesso che si rende presente al pensiero, al punto che \u00e8 impossibile distinguere tra i due; ogni pensiero \u00e8 necessariamente pensiero dell'essere, per cui l'essere \u00e8 la condizione del \"pensare\" (o, viceversa, il pensare \u00e8 la condizione dell'essere): l'uno \u00e8 legato indissolubilmente all'altro. Tommaso disse in proposito: \u00abnon sei tu che pensi la verit\u00e0, ma \u00e8 la verit\u00e0 che si pensa in te\u00bb.\nCartesio e l'empirismo.\nCon l'empirismo anglo-sassone, sviluppatosi a partire dal Seicento, l'essere venne invece identificato con la verificabilit\u00e0, ossia con la possibilit\u00e0 di venir provato. Gi\u00e0 dalla riflessione di Cartesio (sebbene questi si fosse mantenuto in un ambito metafisico) l'essere aveva perduto la sua autonomia e la sua aura di indimostrabilit\u00e0: col \"Cogito ergo sum\" l'essere era stato sottomesso al pensiero, il quale ora poteva dedurlo da s\u00e9 arbitrariamente.\nCon l'empirismo, l'essere si stacca ulteriormente dal pensiero: John Locke, ad esempio, ritenne che la conoscenza che noi possiamo avere dell'essere non sia qualcosa di \"immediato\" e intuitivo, bens\u00ec sempre \"mediato\" dai sensi. Per Locke e gli empiristi esiste soltanto ci\u00f2 che pu\u00f2 essere verificato, cio\u00e8 sperimentato empiricamente; ci\u00f2 che viceversa non \u00e8 sperimentabile non ha alcun valore oggettivo. L'Essere perde cos\u00ec il suo legame con la soggettivit\u00e0, e concepito unicamente dal punto di vista dell'oggettivit\u00e0.\nHegel.\nCon Hegel, l'Essere viene sottomesso definitivamente alla Ragione dialettica. Per meglio comprendere l'ontologia hegeliana si pu\u00f2 raffrontarla con quella di Platone e Aristotele: in costoro, l'Essere era situato al di sopra del ragionamento discorsivo-dialettico, e coincideva con una dimensione intuitiva e contemplativa. Con Hegel, invece, l'Essere rappresenta solo il punto di avvio della dialettica filosofica: esso sarebbe un concetto evanescente e misticheggiante da superare, la cui verit\u00e0 e validit\u00e0 scaturisce, soltanto alla fine, dal suo opposto, attraverso la mediazione di un processo logico con cui la Ragione giunga a giustificarlo e a dedurlo da s\u00e9 in maniera pienamente oggettiva.\nHegel \u00e8 quindi agli antipodi di Parmenide: per quest'ultimo, essere e pensare erano uniti indissolubilmente; per Hegel, invece, essi risultano separati e legati tra loro dalla Ragione. Per Parmenide l'essere era statico e contrapposto assolutamente al non-essere; per Hegel, invece, l'essere \u00e8 dinamico ed esiste in rapporto al non-essere: anche quest'ultimo quindi \"\u00e8\". Sovvertita in tal modo la logica di non-contraddizione, il pensiero secondo Hegel si porrebbe in autonomia rispetto all'essere. Ora, infatti, l'essere non costituisce pi\u00f9 il limite del pensiero, oltre il quale era impossibile andare: adesso il pensiero sarebbe capace di pensare anche il non-essere, come un momento essenziale del suo procedere dialettico. Per questo la logica hegeliana ricevette le critiche di alcuni suoi contemporanei, tra cui Schelling, che l'accusarono di avere stravolto l'ontologia parmenidea e di aver eliminato il senso del limite, essendo essa incapace di accontentarsi del \u00abmagro vitto dell'essere\u00bb.\nNietzsche.\nNietzsche, anticipando con la sua teoria della conoscenza la moderna epistemologia evoluzionistica, riteneva illusoria la pretesa umana di conoscere l'essere reale, eccetto che come punto di vista utile per la nostra esistenza: \u00ab...facendo della logica un criterio del \"vero essere\", noi siamo gi\u00e0 sulla strada di porre tutte quelle ipostasi come sostanza, predicato, oggetto, soggetto, azione, ecc., come realt\u00e0; ossia di concepire un mondo metafisico, cio\u00e8 un \"mondo vero\" (\"ma questo \u00e8 il mondo illusorio ancora una volta\"...)\u00bb.\nSi tratta per\u00f2 di una concezione che Heidegger riteneva al culmine dell'antropomorfismo metafisico stesso, che riduceva l'essere a volont\u00e0 di potenza, aprendo la strada al nichilismo.\nHeidegger.\nMartin Heidegger, riflettendo sulla storia della filosofia occidentale, rileva come il concetto di essere avesse progressivamente finito per perdere la sua specifica autonomia, giungendo a coincidere con quello di ente e di essente, cio\u00e8 di oggetto.\nHeidegger dir\u00e0 addirittura che gi\u00e0 da Platone \u00e8 iniziata l'incomprensione da cui ha avuto origine l'\"oblio dell'essere\" (\"Seinsvergessenheit\"), incomprensione data dal fatto che si ricerca il senso dell'essere a partire dagli essenti. Ma tra l\"ontico\" e l\"ontologico\" corre una differenza sostanziale che non \u00e8 stata colta da procedure metafisiche poco attente alla trascendenza dell'essere stesso. Anche gli anti-metafisici, peraltro, come gli empiristi e Kant, hanno travisato l'essere, riportandolo al concetto di \"esistenza reale percepita coi sensi\". E ancora il neopositivismo e il neocriticismo hanno considerato l'essere come un concetto privo di autonomia e di una sua adeguata definizione linguistica.\nQuello che Heidegger si propone \u00e8 dunque uno studio metodologico e approfondito dell'essere. Per il filosofo tedesco il problema dell'essere \u00e8 infatti il compito centrale della filosofia, il problema pi\u00f9 vasto, pi\u00f9 profondo, pi\u00f9 originario; e la verit\u00e0 non \u00e8 altro che la via al disvelamento (\"Unverborgenheit\") dell'essere, la verit\u00e0 nel significato etimologico di non-nascondimento (\"a-letheia\").\nHeidegger, nel primo periodo della sua filosofia, caratterizzata dall'opera-chiave di \"Essere e tempo\", intraprende lo studio dell'essere in un'ottica esistenzialista, a partire cio\u00e8 dagli essenti e in particolare da quell'essente caratterizzato dall'esistenza che \u00e8 l'uomo (o \"Dasein\") che vuol dire \u00abesser-ci\u00bb); egli ripropone quindi in maniera marcata la differenza tra \"essere\" ed \"esistere\".\nL'opera rimane tuttavia incompiuta. Successivamente Heidegger prender\u00e0 via via coscienza di come il metodo pi\u00f9 adeguato per uno studio approfondito non sia quello di partire dagli essenti per poi approdare all'Essere, ma piuttosto dall'Essere per arrivare agli essenti. Egli scopre cos\u00ec nuove forme di rivelazione. Essere \u00e8 ad esempio l'infinito di \u00ab\u00e8\u00bb, ed \u00e8 proprio nel modo indicativo che esso viene reso di frequente, il che ne evidenzia la natura in atto: l'essere infatti, secondo Heidegger, \u00abaccade\u00bb (\"geschiet\"). In opposizione all'empirismo logico e al neokantismo, Heidegger afferma cos\u00ec che l'essere si manifesta proprio attraverso la parola, e in particolare attraverso il linguaggio (\"Il linguaggio \u00e8 la casa dell'Essere\"), soprattutto poetico. Un'altra prospettiva in cui l'essere pu\u00f2 manifestarsi \u00e8 quella del tempo, poich\u00e9 la parola stessa ha dimensione temporale e ci parla della storicit\u00e0 dell'essere che \u00absi d\u00e0\u00bb e si nasconde attraverso le epoche.\nSartre.\nJean Paul Sartre distingue l'essere \"in-s\u00e9\" dall'essere \"per-s\u00e9\", dove il primo riguarda gli enti di natura e i fenomeni mentre il secondo riguarda le coscienze pensanti e consapevoli d'essere; quindi l'uomo.\nLa fisica contemporanea.\nLa scoperta delle particelle elementari subnucleari e delle forze mediatrici delle interazioni subatomiche nel XX secolo ha permesso di formulare nuovi significati dell'Essere. Il Novecento si \u00e8 aperto con la scoperta da parte di Max Planck dei \"quanti\" di energia e con la successiva definizione della Meccanica quantistica a partire dagli anni venti del XX secolo, che si occupa dello studio dell'infinitamente piccolo e delle propriet\u00e0 microscopiche della materia.\nDi quest'ultima si \u00e8 giunti a rivoluzionare totalmente il concetto, scoprendo che la materia non \u00e8 affatto qualcosa di fisso, scontato, e rigidamente meccanico come pensavano i democritei e gli empiristi dell'et\u00e0 moderna, ma \u00e8 al contrario una funzione dell'energia, il risultato macroscopico di fenomeni non meccanici e immateriali. Ne risulta che i corpi non sono fatti di materia inerte, bens\u00ec di luce, di energia.\nA ogni modo rimane aperto il dibattito se l'Essere si riduca alla realt\u00e0 fisicamente parcellizzata degli atomi, oppure sia da concepire come la totalit\u00e0 dell'Universo secondo una visione olistica. Una concezione quest'ultima che si avvicina alla filosofia del Tao, per il quale ogni singolo aspetto del cosmo \u00e8 una parte dell'energia universale.\nNel primo caso, la fisica moderna ci dice che esistono delle particelle e degli atomi che evolvono nel tempo, mentre altri, come il protone o l'elio, sono spontaneamente stabili o inerti: si contravviene perci\u00f2 all'idea che l'Essere sia sempre in divenire.\nNel secondo caso, le teorie fisiche odierne (la teoria del Big Bang) ritengono che l'universo si stia evolvendo, in particolare che si stia espandendo in modo accelerato: queste teorie si fondano sull'ipotesi che l'universo si sia generato in un ipotetico istante iniziale ed in un unico punto, in cui era concentrato tutto lo spazio, tutto il tempo e tutta l'energia attraverso un'espansione dello spazio ed un'evoluzione nel tempo. In questo caso l'Essere-universo sarebbe dinamico, ma \u00e8 lasciato un \"quid\" originario senza tempo e senza spazio, per il quale cadono le definizioni stesse di dinamicit\u00e0 e staticit\u00e0 e che quindi supera le capacit\u00e0 mentali e sperimentali dell'uomo."}
{"id": "17258", "revid": "1983214", "url": "https://it.wikipedia.org/wiki?curid=17258", "title": "Naturalismo", "text": ""}
{"id": "17262", "revid": "1363894", "url": "https://it.wikipedia.org/wiki?curid=17262", "title": "Titanic (disambigua)", "text": ""}
{"id": "17265", "revid": "767487", "url": "https://it.wikipedia.org/wiki?curid=17265", "title": "Binaria spettroscopica", "text": "In astronomia, una binaria spettroscopica \u00e8 una stella binaria che non pu\u00f2 essere risolta come binaria visuale, neppure con i telescopi pi\u00f9 potenti, ma solo tramite uno spettroscopio, che \u00e8 in grado di rilevare il movimento alternato delle due stelle; questo \u00e8 dovuto al fatto che il sistema \u00e8 sufficientemente lontano da noi da rendere l'angolo di separazione tra le due stelle inferiore alla risoluzione del telescopio, definita come l'angolo minimo che ci deve essere tra due sorgenti affinch\u00e9 queste siano distinguibili l'una dall'altra. Se due stelle sono a una minore distanza l'una dall'altra, il loro moto rispetto al baricentro del sistema sar\u00e0 a velocit\u00e0 orbitale pi\u00f9 elevata, cosa che ne facilita l'osservazione con lo spettroscopio.\nLo spettroscopio \u00e8 in grado di rilevare una binaria come tale, perch\u00e9 le due stelle, nella loro orbita, mostreranno una componente di velocit\u00e0 parallela alla linea di vista (a meno che il piano dell'orbita non sia perfettamente perpendicolare ad essa). Le righe spettrali delle due stelle mostreranno cos\u00ec uno spostamento periodico dovuto all'effetto Doppler.\nIn alcune binarie sono visibili le righe spettrali di entrambe le stelle. In tal caso, le righe saranno alternativamente doppie e singole, o meglio sovrapposte. In altre, solo lo spettro di una delle due \u00e8 visibile (essendo l'altra troppo debole per essere osservata), e in tal caso le righe spettrali oscilleranno avanti e indietro.\nPer determinare l'orbita di una binaria spettroscopica occorre una lunga serie di osservazioni, volte a costruire un grafico della velocit\u00e0 radiale di una o di entrambe le stelle nel tempo. Alcune binarie hanno periodi orbitali di anni, decenni o anche secoli, il che complica non poco l'osservazione. Se l'orbita \u00e8 circolare, il grafico risultante sar\u00e0 una curva sinusoidale. Se \u00e8 ellittica, la forma della curva dipender\u00e0 dall'eccentricit\u00e0 dell'ellisse e dall'orientamento dell'asse maggiore rispetto alla linea di vista. Tali stime sono comunque incerte, perch\u00e9 la vera inclinazione orbitale rispetto alla linea di vista \u00e8 in generale sconosciuta.\nMentre \u00e8 solitamente impossibile determinare individualmente il semiasse maggiore e l'inclinazione del piano orbitale, il loro prodotto pu\u00f2 essere trovato direttamente in unit\u00e0 lineari (ad esempio, in chilometri o unit\u00e0 astronomiche).\nL'ambiguit\u00e0 pu\u00f2 tuttavia essere risolta se una delle due componenti pu\u00f2 essere trovata in modo indipendente; ad esempio, una binaria ad eclisse pu\u00f2 porre limiti alla geometria del sistema sufficientemente stretti da permettere la determinazione di entrambi i valori con buona precisione."}
{"id": "17268", "revid": "108735724", "url": "https://it.wikipedia.org/wiki?curid=17268", "title": "Decennali", "text": "I Decennali di Niccol\u00f2 Machiavelli sono due cronache in terzine dantesche sulle vicende fiorentine (dal 1494 al 1504 e dal 1504 al 1509. La seconda \u00e8 incompiuta a causa del ritorno dei Medici a Firenze e dunque dell\u2019allontamento di Machiavelli dalle cariche pubbliche). Considerate opere minori non solo dalla critica letteraria, ma anche da quella storica, per la banalizzazione subita dal pensiero dell'autore.\nOccorre tuttavia osservare come, per il particolare carattere dei Decennali, l'autore assuma la veste di araldo della signoria, e non di libero pensatore. Quest'opera viene infatti composta da un Machiavelli segretario della seconda cancelleria, ovvero pubblico personaggio, probabilmente non libero d'esibire la propria originalit\u00e0 ideologica."}
{"id": "17270", "revid": "2519", "url": "https://it.wikipedia.org/wiki?curid=17270", "title": "Belfagor arcidiavolo", "text": "Belfagor arcidiavolo \u00e8 l'unica novella nota di Niccol\u00f2 Machiavelli. Fu scritta tra il 1518 e il 1527 ed \u00e8 nota anche come La favola di Belfagor Arcidiavolo o Il demonio che prese moglie. Ambientata al tempo di Carlo d'Angi\u00f2 re di Napoli, si presenta come una sagace satira contro i costumi della Firenze di quegli anni e s'inserisce nella tradizione antifemministica, popolare e morale dell'epoca. Fu pubblicata per la prima volta nel 1545, e poi rimaneggiata, nella raccolta \"Rime e prose volgari\" di Monsignor Giovanni Brevio, che la present\u00f2 come propria opera originale; fu Bernardo Giunti, nel 1549, a pubblicarla per la prima volta a Firenze attribuendone la paternit\u00e0 a Machiavelli.\nTuttavia, studi filologici recenti dimostrano che la paternit\u00e0 dell'opera non \u00e8 attribuibile n\u00e9 a Machiavelli n\u00e9 a Brevio, ma ad una fonte comune, probabilmente una mano fiorentina che riadatt\u00f2 un racconto di Jehan Le F\u00e9vre tratto dalle \"Lamentations de Matheolus\", il quale sia Machiavelli sia Brevio indipendentemente ripresero.\nDel resto il personaggio leggendario del diavolo che scende sulla Terra e prende moglie era gi\u00e0 presente in antichi racconti popolari.\nTrama.\nPlutone, re degli Inferi, decide di mandare un arcidiavolo sulla terra a vivere da uomo ammogliato, per verificare se sia vero che la vita coniugale sia peggiore dell'Inferno. Invia Belfagor, con una cospicua somma di denaro e diversi diavoli trasformati in servitori: dovr\u00e0 sposarsi e restare sulla terra per dieci anni. Belfagor, diventato uomo e assunto il nome di Roderigo, va a vivere a Firenze e si sposa, finendo vittima di una donna, Onesta Donati, che lo costringe a contrarre un debito dopo l'altro.\nIl povero diavolo \u00e8 costretto allora a fuggire, inseguito dai creditori. Successivamente viene salvato da un contadino, Gianmatteo del Brica, al quale, per ricompensarlo, promette di farlo diventare ricco come esorcista di donne indemoniate. Belfagor infatti prima penetra nel corpo di alcune donne e poi, quando il contadino glielo chiede, ne esce. Arricchito il contadino a sufficienza, Belfagor non si dichiara pi\u00f9 disposto ad aiutarlo ulteriormente; quando dunque Gianmatteo viene contattato dal Re di Francia per liberare dal demonio sua figlia, egli si rifiuta di svolgere il suo compito. Gianmatteo, rischiando di essere condannato a morte, organizza una beffa ai danni di Belfagor, facendogli credere che stia per giungere la moglie: il diavolo allora si spaventa a tal punto che lascia la fanciulla dalle sue grinfie e ritorna per sempre nell'Inferno.\nIn questo modo il punto di vista di un diavolo sulla nostra societ\u00e0 serve in realt\u00e0 a smascherarne gli egoismi, le cattiverie, gli inganni, le infamie e a farne emergere delle caratteristiche pi\u00f9 infernali che umane."}
{"id": "17272", "revid": "1259603", "url": "https://it.wikipedia.org/wiki?curid=17272", "title": "Parchi nazionali d'Italia", "text": "I parchi nazionali d'Italia sono aree naturali protette terrestri, marine, fluviali o lacustri italiane, che contengano uno o pi\u00f9 ecosistemi intatti (o solo parzialmente alterati da interventi antropici) e/o una o pi\u00f9 formazioni fisiche, geologiche, geomorfologiche, biologiche d'interesse nazionale ed internazionale, per valori naturalistici, scientifici, culturali, estetici, educativi o ricreativi, tali da giustificare l'intervento dello Stato per la loro conservazione.\nAttualmente i parchi nazionali iscritti nell'Elenco ufficiale delle aree naturali protette (EUAP) sono venticinque, e complessivamente coprono una superficie di oltre 1.600.000 ettari (16.000\u00a0km\u00b2), che corrispondono a circa il 5,3% del territorio nazionale.\nParchi nazionali in progetto.\nL'articolo 8, comma 3, della legge 93 del 23 marzo 2001 prevede l'istituzione del Parco nazionale della Costa teatina, in Abruzzo. L'iter legislativo previsto per l'istituzione del parco \u00e8 stato finora molto lungo e travagliato, caratterizzato da lunghi periodi di arresto, anche a causa delle vicende politiche delle giunte regionali abruzzesi. Nonostante la perimetrazione provvisoria del parco operata dal commissario \"ad acta\" Giuseppe De Dominicis, nominato con decreto del Presidente del Consiglio dei ministri in data 4 agosto 2014, la consulta ha bloccato la legge regionale che istituiva il parco, in quanto trattandosi di un'area marina la competenza della sua istituzione spetta allo Stato.\nAi sensi dell'art. 26 \u00a74-septies della legge n. 222/2007 \u00e8 prevista l'istituzione di 4 parchi nazionali in Sicilia. Con riferimento a questa iniziativa legislativa, la Corte Costituzionale ha stabilito - con la sentenza n. 12 del 2009 - che in materia di parchi nazionali la competenza \u00e8 esclusivamente dello Stato, anche nelle Regioni a statuto speciale, cui resta la competenza dei parchi regionali.\nI parchi nazionali da istituire sono:\nIn particolare il Consiglio dei ministri del 20 giugno 2016, avendo ricevuto l'assenso della Giunta regionale della Regione siciliana, ha deliberato l'approvazione dell'istituzione del Parco nazionale dell'Isola di Pantelleria, concretizzatasi con il decreto del Presidente della Repubblica del 28 luglio 2016, pubblicato sulla Gazzetta ufficiale il 7 ottobre seguente.\nLa nuova legge di disciplina dei parchi, approvata in prima lettura al Senato della Repubblica, prevede l'istituzione di due nuovi parchi nazionali, quello del Matese tra Molise e Campania, e quello di Portofino in Liguria, e una nuova delega per la creazione del Parco interregionale Delta del Po. Per i primi due la legge di bilancio per il 2018 ha stanziato i fondi per procedere all'istituzione dei parchi nazionali, in attesa che le regioni competenti si attivino per la perimetrazione delle aree protette e la definizione delle norme di salvaguardia, atti necessari per procedere alla creazione dell'ente parco."}
{"id": "17274", "revid": "124349313", "url": "https://it.wikipedia.org/wiki?curid=17274", "title": "Casa reale", "text": "Il termine casa reale si riferisce alla designazione ufficiale e al nome di una famiglia reale. La maggior parte delle famiglie reali non ha un cognome: quelle che ne hanno adottato uno lo utilizzano raramente. Vengono riferiti dal loro titolo, spesso legato ad un'area su cui regnano o hanno regnato. Il nome della casa reale non \u00e8 un cognome, solo un modo di identificare gli individui.\nCase Reali deposte o estinte.\nLa maggior parte di questi stati sono oggi repubbliche o parti di esse. Le Case Reali tedesche spesso hanno dato il loro nome al Land che governarono."}
{"id": "17275", "revid": "422722", "url": "https://it.wikipedia.org/wiki?curid=17275", "title": "Diodo a giunzione", "text": "Il diodo a giunzione \u00e8 un diodo a semiconduttore molto diffuso nell'ambito dell'elettronica a stato solido. \u00c8 stato il primo dispositivo a semiconduttore reso disponibile commercialmente negli anni 1940.\nViene realizzato utilizzando prevalentemente cristalli di silicio drogati ad un'estremit\u00e0 (chiamata zona p) con atomi trivalenti (per es. boro) ed all'altra (chiamata zona n) con atomi pentavalenti (per es. fosforo). Tra la zona p e la zona n si crea una stretta zona di transizione in cui, a causa della variazione brusca nel tipo del drogaggio del semiconduttore (da cui il nome \"giunzione p-n\"), si crea una barriera di potenziale.\nNella figura precedente, \u00e8 schematizzato il cristallo di Silicio, con la zona n (a destra) drogata con gli atomi di Fosforo e la zona p (a sinistra) drogata con gli atomi di Boro; nel contempo, \u00e8 possibile fare un parallelo con il del diodo: la zona n corrisponde alla parte a destra, quella con la sbarra orizzontale, ed il terminale corrispondente viene chiamato usualmente catodo, mentre la zona p corrisponde alla parte a sinistra, quella con il triangolo, ed il corrispondente terminale viene chiamato usualmente anodo.\nGiunzione p-n.\nCome si vede dalla figura, il diodo a giunzione tipo p-n crea intorno alla regione di carica spaziale un gradiente di carica: le lacune dalla zona tipo p tenderanno a spostarsi verso la zona n e, viceversa, gli elettroni tenderanno a spostarsi verso la zona tipo p: questo fenomeno \u00e8 chiamato diffusione. Nel punto di giunzione, avviene il fenomeno della \"ricombinazione\": le lacune e gli elettroni si ricombinano e quindi si ha una piccola regione di svuotamento o di transizione o regione di carica spaziale. Lo spessore di questa regione \u00e8 dell'ordine di formula_1. Immediatamente a destra e a sinistra di detta regione, vi \u00e8 un accumulo di cariche, come indicato nel primo diagramma della figura.\nIl secondo diagramma mostra il campo elettrico in modulo, che si crea nella regione di carica spaziale: esso \u00e8 dovuto al doppio strato che si viene a formare per la presenza delle densit\u00e0 di cariche positive e negative accumulate in vicinanza del punto di giunzione. Questo campo elettrico ha direzione da n a p ed \u00e8 negativo in modulo. Esso si oppone ad un ulteriore passaggio di cariche da una zona all'altra, cio\u00e8 si oppone alla diffusione di carica e si ha equilibrio.\ndove formula_3 \u00e8 la densit\u00e0 di carica ed formula_4 la costante dielettrica assoluta del materiale.\nNel terzo diagramma della figura, si vede l'andamento del potenziale elettrostatico nella regione di carica spaziale: esso \u00e8 l'integrale del campo elettrico:\nche crea una barriera di potenziale che si oppone alla diffusione di cariche entro la giunzione.\nGiunzione p-n polarizzata.\nApplicando una tensione \"V\" con il morsetto negativo alla zona p e con il morsetto positivo alla zona n, il diodo \u00e8 polarizzato inversamente. La presenza di questa tensione provoca un aumento della barriera di potenziale formula_6: si ha dunque una riduzione del flusso di cariche maggioritarie, cio\u00e8 gli elettroni dal lato n e le lacune dal lato p sono impediti ad attraversare la barriera. Non sono influenzati invece i portatori di carica minoritari, cio\u00e8 le lacune dal lato n e gli elettroni dal lato p, che quindi contribuiscono a creare una corrente indicata in figura, chiamata corrente di saturazione inversa formula_7. Tale corrente ha una dipendenza con la temperatura, raddoppiando all'incirca in modulo ogni 10 \u00b0C.\nNella seconda figura, invece, i morsetti vengono ribaltati. Il morsetto positivo del generatore di tensione viene collegato al lato p e quello negativo al lato n: si ha polarizzazione diretta. In questo caso, la tensione \"V\" viene sottratta (formula_8), in modo che, abbassando la barriera di potenziale, non sussista pi\u00f9 l'equilibrio, e gli elettroni della zona n (portatori maggioritari) tendano a spostarsi verso la zona p mentre viceversa le lacune dalla zona p si spostano verso la zona n: la loro somma crea una corrente diretta nel diodo.\nGiunzione p-n in Corto circuito.\nSe in entrambi i casi di polarizzazione si pone la tensione formula_9, succede che la giunzione va in corto circuito: in questa situazione, non vi \u00e8 passaggio di corrente (formula_10), eccetto che per un breve periodo transiente durante il quale si raggiunge l'equilibrio, e la tensione rimane quella formula_11.\nGiunzione p-n come circuito aperto.\nConsideriamo ora solo il caso di polarizzazione diretta: se la tensione di polarizzazione diretta \"V\" diventasse uguale a formula_9 cio\u00e8 formula_13, la barriera di potenziale si annullerebbe e la corrente potrebbe viaggiare attraverso il circuito liberamente aumentando indefinitamente fino alla rottura del diodo. In realt\u00e0 questo non succede perch\u00e9 la corrente circolante viene limitata da un certo punto in poi dai contatti ohmici ai lati del diodo e dalla resistenza intrinseca del diodo. In tal caso la tensione di polarizzazione applicata non \u00e8 pi\u00f9 relazionata alla corrente presente nel diodo ma \u00e8 il risultato di componenti, come i contatti ohmici ai lati del diodo e della resistenza di massa del diodo. In questo modo il diodo si comporta come se fosse a circuito aperto, diventando assimilabile a un componente lineare.\nCaratteristica tensione-corrente.\nLa caratteristica reale del diodo \u00e8 indicata in figura e indica diverse zone di funzionamento. Per la parte esponenziale della caratteristica William Bradford Shockley trov\u00f2 una relazione per modellizzare in termini matematici un'approssimazione ideale della caratteristica tensione-corrente di un \"diodo a giunzione p-n\", denominata quindi in suo onore equazione del diodo ideale di Shockley.\ndove:\nCome si vede la particolarit\u00e0 del diodo \u00e8 quella di condurre pochissimo al di sotto di una tensione di lavoro V\u03b3 che dipende dal materiale e dal diodo e per i diodi al Si \u00e8 tipicamente di 0,6 - 0,7 V. In corrispondenza della tensione di lavoro, vi \u00e8 ovviamente un'unica intensit\u00e0 di corrente di lavoro, il che implica che il diodo debba essere correttamente dimensionato quando utilizzato nei circuiti elettronici, per far s\u00ec che l'intensit\u00e0 di corrente ai capi del dispositivo non superi mai la massima intensit\u00e0 di corrente prevista per quello specifico diodo, parametro spesso denominato intensit\u00e0 di corrente nominale.\nI diodi a giunzione p-n reali presentano diversi fenomeni aggiuntivi che portano ad avere una caratteristica tensione corrente diversa, anche se molto simile a quella di quelli ideali. In particolare, la parte esponenziale della caratteristica presenta un esponente dimezzato per tensioni negative, piccole tensioni positive e apprezzabili tensioni positive. Inoltre, una maggiore differenza \u00e8 che quando \"polarizzati in inversa\", presentano un valore VA, chiamato tensione di rottura o tensione di breakdown oltre il quale si innesca un fenomeno di moltiplicazione dei portatori di carica con conseguente brusco aumento (in valore assoluto) della corrente, tale da provocare, se non controllato, la distruzione del diodo. A parte l'effetto breakdown, la parte esponenziale della caratteristica reale \u00e8 caratterizzabile da un'equazione empirica che modella le 3 zone di funzionamento esponenziale del dispositivo:\ndove formula_16 \u00e8 un coefficiente che dipende dalla zona di funzionamento e vale 1 nella zona di conduzione tipica, e 2 per grandi valori della corrente (effetto dell'alto livello di iniezione dei portatori) e per bassi valori (effetto della ricombinazione delle cariche nella zona di giunzione).\nApplicazioni circuitali del diodo.\nDeterminazione dei parametri formula_7 ed formula_16.\nIn genere, la corrente di saturazione inversa formula_7 non \u00e8 nota a priori, perch\u00e9 essa varia da modello a modello e inoltre varia al variare della temperatura, e neanche formula_16 \u00e8 noto a priori, a meno che non sia assunto a priori. In genere si pu\u00f2 determinare la corrente di saturazione inversa e il coefficiente di emissione confrontando i valori della corrente formula_21 in corrispondenza alle tensioni formula_22 e graficare in un grafico semilogaritmico la retta che passa attraverso questi due valori. Ebbene, la retta \u00e8 la formula inversa dell'equazione del diodo:\noppure in scala formula_24\ne la differenza tra i valori dati diventa:\ndove a questo punto si pu\u00f2 ricavare formula_16. Infine si ricava formula_7 dalla (1) o dalla (2).\nDeterminazione del punto di lavoro.\nUna volta definiti i parametri del diodo, \u00e8 possibile inserire il diodo come elemento circuitale. Il problema diventa la caratteristica non lineare del diodo, che non permette di conoscere immediatamente la tensione formula_29 e la corrente formula_30 del diodo. Per tale scopo, si usa spesso utilizzare il metodo grafico. Basandosi sul circuito a diodo semplice nella prima figura, la caratteristica tensione-corrente in zona di conduzione \u00e8 data dal grafico della seconda figura.\nApplicando la legge di Kirchhoff delle tensioni all'unica maglia:\ndove formula_32 \u00e8 la resistenza di carico. Questa equazione rappresenta la retta di carico (la caratteristica volt/amperometrica del generatore e della resistenza), individuabile per i punti formula_33 e formula_34. L'intersezione tra la retta di carico e la caratteristica del diodo fornisce il punto di lavoro Q, che identifica la tensione formula_29 e la corrente formula_30 del diodo.\nModello lineare a tratti.\nSpesso, per le applicazioni, si usa anche il modello lineare a tratti. Poich\u00e9 il diodo ha due stati, cio\u00e8 permette la conduzione in un solo senso, quando \u00e8 polarizzato direttamente (formula_37), si assume per il diodo un circuito equivalente costituito da un generatore di tensione di valore formula_38, cio\u00e8 del valore della tensione di soglia, e da una resistenza detta diretta formula_39 di pochi decimi di ohm, cio\u00e8 molto bassa. Quando il diodo \u00e8 in interdizione, cio\u00e8 nello stato in cui presenta resistenza alla conduzione (formula_40), si assume il circuito equivalente formato da una resistenza inversa formula_41 molto grande, almeno centinaia di kohm o addirittura infinita.\nApplicazioni circuitali.\nPer le sue caratteristiche il diodo \u00e8 utilizzato in molte applicazioni. Esso \u00e8 utilizzato per modulare la forma d'onda di ingresso come limitatore di ampiezza, e come comparatore rispetto ad una tensione di riferimento. L'uso pi\u00f9 comune \u00e8 quello di raddrizzatore a una o a doppia semionda, cio\u00e8 permette di raddrizzare la forma d'onda periodica come quella sinusoidale.\nCapacit\u00e0 parassite del diodo.\nCome ogni componente elettrico il diodo presenta delle capacit\u00e0 parassite.\nSe il diodo \u00e8 polarizzato direttamente (ON) possiamo osservare un'iniezione di lacune dalla zona P alla zona N e un'iniezione di elettroni dalla zona N alla zona P, questa iniezione varia al variare della tensione ed \u00e8 per questo che abbiamo una prima capacit\u00e0 parassita detta capacit\u00e0 di diffusione (infatti la capacit\u00e0 \u00e8 per definizione una variazione di carica in funzione di una variazione di potenziale e questo \u00e8 proprio quello che accade in questo caso).\nIl secondo fenomeno che possiamo osservare in un diodo polarizzato direttamente \u00e8 il restringimento della barriera di potenziale all'aumentare della tensione applicata al diodo, anche questo fenomeno provoca una capacit\u00e0 parassita detta capacit\u00e0 di giunzione o di transizione che per\u00f2 \u00e8 molto minore della capacit\u00e0 di diffusione ed \u00e8 per questo che viene spesso trascurata.\nSe il diodo \u00e8 polarizzato inversamente (OFF) la corrente che vi scorre \u00e8 infinitesima e costante per questo in questo caso non abbiamo una capacit\u00e0 di diffusione ma solo una capacit\u00e0 di giunzione dovuta all'allargamento della barriera di potenziale, anche il valore di questa capacit\u00e0 \u00e8 molto piccolo e viene spesso trascurato.\nOsserviamo quindi che le capacit\u00e0 parassite di un diodo ON sono molto maggiori di quelle di un diodo OFF ed \u00e8 per questo che se osserviamo l'accensione di un diodo (come ad esempio quella di un LED) noteremo che questo fenomeno \u00e8 istantaneo a differenza del suo spegnimento che pu\u00f2 durare anche alcuni secondi."}
{"id": "17277", "revid": "1828", "url": "https://it.wikipedia.org/wiki?curid=17277", "title": "Cornelius Jansen", "text": ""}
{"id": "17278", "revid": "121075028", "url": "https://it.wikipedia.org/wiki?curid=17278", "title": "Equazione del diodo ideale di Shockley", "text": "L'equazione di Shockley \u00e8 un'approssimazione ideale della caratteristica tensione-corrente per una giunzione p-n.\nLa forma generale dell'equazione \u00e8 la seguente:\ndove:\nQuest'ultima dipende dalle caratteristiche costruttive del diodo ed \u00e8 inoltre direttamente proporzionale alla superficie della giunzione p-n.\nL'intensit\u00e0 di corrente di saturazione assume valori tipicamente tra i ed i . \nIl suo valore \u00e8 dato da:\nI due addendi sono rispettivamente la corrente di diffusione delle lacune nella parte n della giunzione e la corrente di diffusione degli elettroni nella parte p.\nI simboli nell'equazione rappresentano:"}
{"id": "17279", "revid": "27723", "url": "https://it.wikipedia.org/wiki?curid=17279", "title": "Rigil Kentaurus", "text": ""}
{"id": "17280", "revid": "1543377", "url": "https://it.wikipedia.org/wiki?curid=17280", "title": "Alfa Centauri", "text": "Alfa Centauri (\u03b1 Cen/ \u03b1 Centauri/ Alfa Centauri; conosciuta anche come Rigel Kentaurus o Rigil Kent o, pi\u00f9 raramente, come Toliman) \u00e8 un sistema stellare triplo situato nella costellazione australe del Centauro. \u00c8 la stella pi\u00f9 luminosa della costellazione, nonch\u00e9 terza stella pi\u00f9 brillante del cielo notturno a occhio nudo, dopo Sirio e Canopo: infatti, sommando la magnitudine apparente delle due componenti, A (+0,01) e B (+1,34), come si osserva a occhio nudo, il sistema appare di magnitudine \u22120,27. \u00c8 anche il sistema stellare pi\u00f9 vicino al sistema solare (4,365 anni luce). In particolare Proxima Centauri, delle tre stelle che compongono il sistema, \u00e8 dopo il Sole la stella pi\u00f9 vicina alla Terra.\nIl sistema di \u00e8 costituito da una coppia di stelle di sequenza principale di luminosit\u00e0 simile, una nana gialla e una nana arancione molto vicine fra loro, e a occhio nudo o con un piccolo binocolo sembrano essere un'unica stella. In aggiunta se ne trova una terza, una nana rossa molto pi\u00f9 distante e meno luminosa, chiamata Proxima Centauri, la quale compie un'orbita molto ampia attorno alla coppia principale.\nOsservazione.\nIndividuazione.\nIl sistema di appare a occhio nudo come una stella singola di colore giallastro; si osserva in direzione della Via Lattea australe, a una declinazione di \u221260\u00b050', dunque invisibile dall'intera area dell'Europa continentale, dal Mar Mediterraneo, dalla Cina settentrionale e da gran parte dell'America del Nord. Inizia invece a essere osservabile a sud del 29\u00ba parallelo nord, corrispondente all'Egitto, al Texas, alla Penisola Arabica, al nord dell'India e alla Cina del sud; i mesi migliori per la sua osservazione dall'emisfero nord sono quelli di aprile-maggio.\nDall'emisfero australe la stella diventa circumpolare appena lasciato in direzione sud il Tropico del Capricorno: dalla Nuova Zelanda e dal sud dell'Australia fino a Sydney, come pure dall'Argentina, \u00e8 visibile durante tutto l'anno. La culminazione a mezzanotte di \u00e8 il 9 aprile, mentre la culminazione alle 21:00 \u00e8 l'8 giugno.\nL'area di cielo in cui si trova \u00e8 particolarmente ricca di stelle brillanti, il che facilita notevolmente il suo riconoscimento: \u00e8 infatti accoppiata a un'altra stella molto luminosa, Hadar (), un astro di colore azzurro distante apparentemente solo pochi gradi; continuando l'allineamento delle due stelle verso ovest per un breve tratto si raggiunge un altro gruppo di stelle molto luminoso e particolarmente conosciuto, che forma la costellazione della Croce del Sud. Per questa ragione nell'emisfero australe e Hadar vengono chiamate \"Puntatori del Sud\".\nSebbene appaia molto meno luminosa di Sirio e di Canopo la sua luminosit\u00e0 pu\u00f2 rivaleggiare con quella di alcuni pianeti, come Saturno e talvolta anche Marte, a seconda della loro distanza da noi.\nOsservazione amatoriale.\nLe due componenti principali del sistema, e , sono troppo vicine fra di loro per potere essere distinte a occhio nudo, dato che la loro separazione angolare varia fra 2 e 22 secondi d'arco, ma per gran parte del loro periodo orbitale sono risolvibili con facilit\u00e0 con potenti binocoli o un telescopio amatoriale.\nVista dalla Terra Proxima Centauri, si trova circa 2,2\u00b0 a sud-ovest di ; questa separazione apparente equivale a circa quattro volte il diametro apparente della Luna Piena e a circa la met\u00e0 della distanza angolare fra e Hadar. Proxima appare una stella di colore rosso intenso di magnitudine apparente pari a 13,1, in un campo povero di altre stelle di fondo; \u00e8 indicata come V645 Cen nel General Catalogue of Variable Stars: si tratta infatti di una stella variabile UV Ceti, che pu\u00f2 variare fino a raggiungere la magnitudine 11 senza un periodo regolare. Alcuni astronomi amatoriali e professionisti sono soliti monitorare le variazioni di luminosit\u00e0 di questa stella tramite l'uso di telescopi ottici o radiotelescopi.\nStoria delle osservazioni.\nIl riconoscimento di come sistema composto da due stelle risale al dicembre 1689, quando Padre Richaud risolse le due componenti per la prima volta dalla citt\u00e0 indiana di Pondicherry, durante l'osservazione di una cometa. Nel 1752 Nicholas Louis de Lacaille fece degli studi astrometrici del sistema usando un circolo meridiano, uno strumento per determinare il punto in cui una stella raggiunge il punto pi\u00f9 alto sull'orizzonte (\"passa il meridiano\"); nel 1834 furono invece condotte le prime osservazioni micrometriche, a opera di John Herschel. Dai primi anni del XX secolo, le osservazioni vennero condotte su lastre fotografiche.\nNel 1926 William Stephen Finsen calcol\u00f2 dei parametri orbitali approssimativi prossimi a quelli oggi accettati per questo sistema. Tutte le posizioni future sono ora abbastanza accurate da permettere a un osservatore di determinare le posizioni relative delle stelle sulla base di effemeridi delle stelle doppie.\nLa scoperta che il sistema di \u00e8 in realt\u00e0 quello pi\u00f9 vicino a noi fu di Thomas James Henderson, che misur\u00f2 la parallasse trigonometrica del sistema fra l'aprile del 1832 e il maggio del 1833; egli non pubblic\u00f2 subito i suoi risultati, poich\u00e9 temeva che le sue misurazioni fossero troppo grandi per essere verosimili, ma dopo che Friedrich Wilhelm Bessel ebbe pubblicato i risultati dei suoi studi della parallasse di 61 Cygni, nel 1838, si decise a pubblicare a sua volta i risultati per l'anno successivo. fu cos\u00ec ufficialmente la seconda stella la cui distanza era stata misurata.\nRobert Innes fu il primo a scoprire, nel 1915 dal Sudafrica, la stella Proxima Centauri, utilizzando delle lastre fotografiche prese in periodi differenti durante uno studio dedicato al monitoraggio del moto proprio delle stelle. Il grande moto proprio e la parallasse di questa apparentemente anonima stellina rossa sembravano perfettamente compatibili con quelli del sistema di AB. Trovandosi a una distanza di 4,22 anni luce dalla Terra Proxima Centauri fu cos\u00ec riconosciuta come la stella pi\u00f9 vicina in assoluto. Le distanze attualmente accettate derivano dalle misure di parallasse eseguite dal satellite Hipparcos e riportate nell'omonimo catalogo. Nel 1951 l'astronomo americano Harlow Shapley annunci\u00f2 che Proxima Centauri \u00e8 una stella variabile di tipo UV Ceti. Shapley scopr\u00ec le variazioni della stella esaminando vecchie lastre fotografiche che mostravano in alcuni casi un incremento della sua luminosit\u00e0 di circa l'8% rispetto al normale, facendone di fatto la pi\u00f9 attiva variabile di tipo UV Ceti allora conosciuta.\nnelle epoche precessionali.\n attualmente appare come una delle stelle luminose pi\u00f9 meridionali; in epoche passate, tuttavia, la precessione degli equinozi aveva portato questa e le altre stelle circostanti a declinazioni pi\u00f9 prossime all'equatore celeste, cos\u00ec che potevano essere osservate, 4000-5000 anni fa, anche dall'Europa centrale.\nNell'epoca presente infatti la stella possiede un'ascensione retta pari a 14h 39m, dunque si trova in quella fascia di coordinate di ascensione retta compresa fra le 6h e le 18h, in cui gli oggetti tendono ad assumere declinazioni sempre pi\u00f9 meridionali (tranne l'area attorno al polo sud dell'eclittica). Ci\u00f2 \u00e8 dovuto al fatto che l'asse terrestre, in direzione sud, tende ad avvicinarsi a questa parte di cielo; ne consegue che l'area di cielo verso cui l'asse tende a puntare assume declinazioni meridionali, mentre l'area di cielo da cui si allontana tende a diventare visibile anche a latitudini pi\u00f9 settentrionali.\nAll'epoca dei Greci e dei Romani la parte di cielo in cui si trova era visibile anche alle latitudini medie del Mediterraneo; i popoli mediterranei infatti conoscevano bene questa stella, che veniva considerata come il piede del Centauro: il nome proprio di infatti \u00e8 \"Rigel Kentaurus\", e anche se derivato dalla frase araba per \"Piede del Centauro\", ricorda sempre la sua \"funzione\" all'interno della costellazione.\nFra circa 3000 anni l'ascensione retta di sar\u00e0 pari a 18h, che equivale al punto pi\u00f9 meridionale che la stella potr\u00e0 raggiungere; dopo di che, l'asse terrestre inizier\u00e0 a riallontanarsi da questa stella, che quindi assumer\u00e0 declinazioni sempre pi\u00f9 settentrionali.\nA questo movimento si aggiunge il grande moto proprio della stella stessa, che essendo molto vicina \u00e8 logicamente notevole: infatti sembra muoversi nella direzione di Hadar, alla velocit\u00e0 di 6,1 minuti d'arco al secolo.\nCaratteristiche.\nCon una magnitudine apparente integrata di \u22120,27, appare a occhio nudo come una stella singola, un po' meno brillante di Sirio e di Canopo, anch'esse poste nell'emisfero australe; la quarta stella pi\u00f9 luminosa \u00e8 invece Arturo, con una magnitudine di \u22120,04, nell'emisfero boreale. Se si considera invece il sistema di come due stelle separate, la stella primaria del sistema, A, ha una magnitudine apparente di +0,01, ossia appena meno luminosa di Arturo e impercettibilmente meno luminosa di Vega, la quinta stella, ponendosi cos\u00ec al quarto posto fra le stelle pi\u00f9 luminose. La seconda compagna, B, possiede invece una magnitudine di 1,33, diventando la ventunesima stella del cielo in ordine di luminosit\u00e0.\n A \u00e8 il membro principale (o \"primario\") del sistema, e appare leggermente pi\u00f9 luminoso del nostro Sole, in termini assoluti. Si tratta comunque di una stella simile al nostro astro, di sequenza principale, con un colore tendente al giallastro, la cui classificazione \u00e8 G2\u00a0V. Questa stella \u00e8 circa il 10% pi\u00f9 massiccia del nostro Sole, con un raggio del 23% pi\u00f9 grande; La velocit\u00e0 di rotazione (v \u00d7 sin\"i\") di \u00e8 , che equivale a un periodo di rotazione di 22 giorni.\n B \u00e8 la componente \"secondaria\" del sistema, leggermente pi\u00f9 piccola e meno luminosa del nostro Sole; anche questa \u00e8 nella fase di sequenza principale; la sua classe spettrale \u00e8 K1 V, ossia una stella di colore giallo-arancione. La sua massa \u00e8 pari al 90% di quella del Sole e il suo raggio \u00e8 del 14% pi\u00f9 piccolo; la velocit\u00e0 di rotazione \u00e8 , equivalente a un periodo di 41 giorni. Una stima precedente indicava questo valore pari a 36,8 giorni. Osservazioni effettuate nei raggi X con i satelliti ROSAT e XMM-Newton hanno evidenziato che la componente B emette pi\u00f9 energia in questo intervallo spettrale rispetto ad A, nonostante sia complessivamente la meno luminosa delle due. Le curve di luce in banda X hanno evidenziato inoltre una certa variabilit\u00e0 delle due stelle, pi\u00f9 rapida per B che per A. Per quest'ultima la spiegazione pi\u00f9 accreditata \u00e8 la presenza di un ciclo solare simile a quello undecennale del Sole, mentre B \u00e8 una vera e propria stella a brillamento: sono stati infatti osservati due brillamenti, sia con ROSAT che con XMM-Newton, anche se sono fra i pi\u00f9 deboli registrati per questo tipo di stelle.\nLa terza componente, , \u00e8 anche nota come Proxima Centauri; la sua classe spettrale \u00e8 M5Ve o M5VIe, il che suggerisce che possa trattarsi o di una stella di sequenza principale (tipo V) o una stella subnana (tipo VI) il cui spettro presenta linee di emissione; l'indice di colore B-V \u00e8 pari a +1,81. La sua massa \u00e8 circa 0,12 M\u2609.\nLe due componenti visibili luminose del sistema doppio sono chiamate : la designazione \"AB\" indica il centro gravitazionale apparente delle componenti principali relativamente all'altra (o alle altre) compagna minore. \"AB-C\" si riferisce all'orbita di Proxima attorno alla coppia centrale. Questo sistema di designazione consente agli astronomi specializzati in sistemi stellari multipli di definire gli astri componenti in funzione delle diverse relazioni che intercorrono fra essi, come nel caso di questo terzetto di stelle. La designazione di tutte le componenti viene gestita e controllata dallo U.S. Naval Observatory, in un catalogo aggiornato continuamente chiamato Washington Double Star Catalog (WDS), che contiene oltre 100\u00a0000 stelle doppie, indicate secondo questa nomenclatura.\nAlcuni vecchi riferimenti riportano la designazione, oggi deprecata, di A\u00d7B. Dato che la distanza fra il Sole e AB non \u00e8 significativamente diversa rispetto a quella fra il Sole e le singole componenti, da un punto di vista gravitazionale questo sistema \u00e8 considerato come se fosse un unico oggetto.\nIl sistema binario.\nLe componenti AB di percorrono le loro orbite attorno al baricentro del sistema in un periodo di 79,91 anni, avvicinandosi reciprocamente fino a , circa la distanza media fra il Sole e Saturno) e allontanandosi fino a una distanza di , circa la distanza media fra il Sole e Plutone. Le orbite delle due stelle sono dunque ellittiche, ma a differenza di quelle dei pianeti del Sistema solare, la loro eccentricit\u00e0 \u00e8 notevole (\"e\"\u00a0=\u00a00,5179). Dai parametri orbitali, utilizzando la terza legge di Keplero, \u00e8 possibile risalire alla massa del sistema, che risulta essere pari a circa ; una stima delle masse delle due singole stelle \u00e8 di e rispettivamente per A e B. Stime successive, tuttavia, danno valori leggermente pi\u00f9 alti: 1,14 M\u2609 per A e 0,92 M\u2609 per B, portando la massa complessiva del sistema a 2,06 M\u2609.\n A e B hanno una magnitudine assoluta pari rispettivamente a +4,38 e +4,71. Questi valori, insieme alle caratteristiche spettrali dei due astri, permettono di desumere l'et\u00e0 delle due stelle che, secondo le attuali teorie sull'evoluzione stellare, oscillerebbe fra i 5 e i 6 miliardi di anni, leggermente pi\u00f9 vecchie del Sole.\nVista dalla Terra l\"orbita apparente\" di questa stella binaria risulta essere fortemente inclinata (oltre 79\u00ba), causando una notevole variazione della separazione angolare dei due astri nel corso del tempo: fino al febbraio del 2016 le due stelle si avvicineranno sempre di pi\u00f9, raggiungendo una distanza minima apparente di quattro secondi d'arco, dopo di che riprenderanno ad allontanarsi. La minima separazione angolare possibile \u00e8 di poco inferiore a 2\", mentre la massima \u00e8 di 22\" e si \u00e8 avuta l'ultima volta nel febbraio del 1976; la prossima si avr\u00e0 nel gennaio del 2056.\nSe consideriamo l\"orbita reale\", invece, le due stelle hanno raggiunto il periastro (il punto di minima distanza \"reale\") nell'agosto del 1956, mentre il prossimo sar\u00e0 raggiunto nel maggio del 2035; il punto di massimo allontanamento (apoastro) \u00e8 stato raggiunto invece nel maggio 1995, mentre il prossimo lo sar\u00e0 nel 2075. In questa fase dell'orbita, pertanto, le due stelle sono in fase di reciproco avvicinamento.\nProxima Centauri.\nProxima Centauri (spesso chiamata anche solo \"Proxima\") \u00e8 la debolissima nana rossa che si trova a circa dal sistema AB, equivalente a 0,12 anni luce o 1,94 bilioni di km (circa il 5% della distanza fra il Sole e la coppia AB). Proxima appare gravitazionalmente legata al sistema AB, compiendo un'orbita attorno alle due stelle in un periodo di circa anni, con un'eccentricit\u00e0 pari a circa 0,50; ci\u00f2 determina che la stella raggiunga una distanza da \u03b1 di circa al periastro (ossia il punto pi\u00f9 vicino dell'orbita rispetto al sistema centrale) e di circa all'apoastro (il punto pi\u00f9 lontano dell'orbita rispetto al sistema centrale).\nProxima \u00e8 una nana rossa di classe spettrale M5.5V, con una magnitudine assoluta di +15,53, dunque notevolmente inferiore a quella del Sole. La massa di questa stella \u00e8 stimata sui (arrotondato a 0,12 M\u2609) o circa un ottavo di quella del Sole.\nMoti spaziali.\nTutte le componenti di mostrano un moto proprio notevole rispetto alle stelle di fondo, similmente a quanto avviene per altre stelle luminose, come Sirio e Arturo. Nel corso dei secoli questo causa un lento spostamento della posizione apparente della stella; stelle di questo tipo vengono chiamate \"stelle a elevato moto proprio\". Questi moti stellari erano sconosciuti agli antichi astronomi, che credevano che le stelle fossero eterne e permanentemente fissate sulla sfera celeste, come si evince per esempio dalle opere del filosofo Aristotele.\nEdmond Halley nel 1718 scopr\u00ec che alcune stelle si erano notevolmente spostate dalla posizione astrometrica rilevata in passato; per esempio, la brillante stella Arturo (\u03b1 Boo), nella costellazione di Boote, mostrava di essersi spostata di circa mezzo grado in 1800 anni, come pure Sirio (\u03b1 CMa), nel Cane Maggiore. Il raffronto che fece Halley si bas\u00f2 sulle posizioni indicate nel catalogo di Tolomeo (l'Almagesto), i cui dati si basavano sulle misurazioni eseguite da Ipparco durante il I secolo a.C. Gran parte dei moti propri stellari rilevati da Halley furono relativi a stelle dell'emisfero boreale, cos\u00ec quello di non fu determinato fino all'Ottocento.\nL'osservatore scozzese Thomas James Henderson fu colui che scopr\u00ec, all'inizio dell'Ottocento, la vera distanza di , dal Royal Observatory sul Capo di Buona Speranza. Le sue conclusioni furono dovute proprio allo studio dell'insolitamente alto moto proprio del sistema che comportava che la velocit\u00e0 reale osservata attraverso lo spazio doveva essere molto pi\u00f9 elevata. In questo caso il moto stellare apparente fu trovato utilizzando le osservazioni astrometriche condotte da Nicholas Louis de Lacaille risalenti al 1751-1752, attraverso le discrepanze di posizione fra quelle del Lacaille e quelle dell'epoca di Henderson.\nDai dati del Catalogo Hipparcos (HIP), risulta che il moto proprio delle singole componenti del sistema sia pari a \u22123678 mas/anno (ovvero \u22123,678 secondi d'arco all'anno) in ascensione retta e +481,84 mas/anno (0,48184 secondi d'arco all'anno) in declinazione. Dato che il moto proprio \u00e8 cumulativo, il movimento di \u00e8 pari a circa 6,1 minuti d'arco/secolo (367,8 secondi d'arco/secolo), quindi 61,3 minuti d'arco/millennio (1,02\u00b0/millennio). Questi movimenti sono pari rispettivamente a un quinto e due volte il diametro della Luna Piena. La spettroscopia ha determinato la velocit\u00e0 radiale di AB pari a .\nUn calcolo pi\u00f9 preciso prende in considerazione anche la leggera differenza di distanza stellare rispetto al moto della stella: attualmente infatti sia il moto proprio che la parallasse di aumentano leggermente a causa del fatto che il sistema si sta avvicinando a noi. Tali cambiamenti si osservano pure nelle dimensioni del semiasse maggiore \"a\" dell'orbita apparente, che sta aumentando a un ritmo di 0,03 secondi d'arco al secolo come le due stelle si avvicinano. Anche il periodo orbitale di AB si accorcia brevemente (circa 0,006 anni al secolo), sebbene sia una variazione apparente causata dalla riduzione del tempo che la luce impiega a giungere fino a noi, come la distanza si riduce. Di conseguenza, l'angolo di posizione osservato delle stelle \u00e8 soggetto a cambiamenti degli elementi orbitali nel tempo, come fu determinato dall'equazione di W. H. van den Bos nel 1926. Alcune piccole ulteriori differenze, di circa 0,5% nella misura del moto proprio, sono causate dal movimento orbitale di AB.\nBasandosi su queste misure di moto proprio e velocit\u00e0 radiale osservate, si pu\u00f2 affermare che continuer\u00e0 in futuro a diventare leggermente pi\u00f9 luminosa, passando dapprima a meno di un grado da Hadar e poi poco a nord della Croce del Sud, muovendosi poi verso nord-ovest e infine verso l'equatore celeste, allontanandosi sempre pi\u00f9 dalla scia della Via Lattea. Attorno all'anno si trover\u00e0 nell'area dell'attuale costellazione dell'Idra e sar\u00e0 a una distanza di esattamente dal Sistema solare. Quindi raggiunger\u00e0 una velocit\u00e0 radiale (RVel) stazionaria di . Subito dopo questa fase il sistema inizier\u00e0 ad allontanarsi da noi, mostrando cos\u00ec una velocit\u00e0 radiale positiva. Attorno al passer\u00e0 vicino alla stella di seconda magnitudine Alphard (); a quel punto la sua distanza sar\u00e0 aumentata a .\nA causa della prospettiva, fra circa anni, il sistema di raggiunger\u00e0 il punto di fuga finale e scomparir\u00e0 rapidamente confondendosi fra le deboli stelle di fondo della Via Lattea. A quel punto quella che una volta era una brillante stella gialla finir\u00e0 al di sotto della visibilit\u00e0 a occhio nudo, in un punto situato nell'attuale debole costellazione australe del Telescopio: quest'insolito punto di fuga (insolito perch\u00e9 attualmente la stella sembra dirigersi proprio nella direzione opposta a questa costellazione) \u00e8 dovuto all'orbita di attorno al centro galattico, che \u00e8 molto inclinata rispetto al piano galattico e anche rispetto a quella del nostro Sole.\nLuminosit\u00e0 apparente comparata nel tempo.\nIn virt\u00f9 della sua vicinanza al sistema solare appare come la terza stella pi\u00f9 brillante del cielo; Sirio \u00e8 l'attuale stella pi\u00f9 luminosa del cielo notturno (con una magnitudine di \u22121,46) e rester\u00e0 ancora tale per i prossimi anni, durante i quali aumenter\u00e0 la propria luminosit\u00e0 (fino quasi a sfiorare la magnitudine \u22121,7) per poi andare incontro a un progressivo affievolimento. Le simulazioni suggeriscono che la combinazione del suo moto in avvicinamento e il contemporaneo allontanamento e il conseguente affievolimento di alcune delle stelle pi\u00f9 brillanti dell'epoca attuale, renderanno Vega, per il periodo compreso, la stella pi\u00f9 brillante del cielo, con una magnitudine apparente di \u22120,81; Pi\u00f9 in fretta ancora aumenter\u00e0 la luminosit\u00e0 di Altair, che passer\u00e0 da un attuale valore di +0,77 a \u22120,53 in anni, per poi decadere altrettanto rapidamente. Arturo si trova attualmente al punto pi\u00f9 vicino a noi, dunque in futuro la sua luminosit\u00e0 diminuir\u00e0, come quella di Canopo, che fino a anni fa era la stella pi\u00f9 brillante del cielo.\nIl suo moto in avvicinamento verso il sistema solare, che la porter\u00e0 sino alla distanza di 1 pc, far\u00e0 s\u00ec che nei prossimi anni incrementi la propria luminosit\u00e0 apparente, sino a raggiungere un valore di circa \u22120,86, superando la brillantezza di Canopo. Il successivo allontanamento porter\u00e0 la stella a diminuire la propria brillantezza; tra 40\u00a0000 anni la sua magnitudine sar\u00e0 scesa a +1,03.\nLa tabella sottostante indica i dati delle magnitudini apparenti delle stelle esaminate nel grafico, con un campionamento di 25\u00a0000 anni; il grassetto indica la stella pi\u00f9 luminosa nel periodo indicato.\nSistemi planetari.\nIn passato si pensava che la presenza di pianeti extrasolari orbitanti attorno a stelle doppie fosse improbabile, a causa delle perturbazioni gravitazionali indotte delle stelle componenti il sistema. Ma la scoperta di pianeti attorno ad alcune stelle doppie, come , ha fatto ritenere possibile l'esistenza di pianeti di tipo terrestre nel sistema di . Essi possono infatti orbitare attorno alla componente A o alla componente B, oppure possedere un'orbita sufficientemente ampia da comprendere entrambe le stelle.\nLe due stelle principali del sistema mostrano caratteristiche molto simili a quelle del nostro Sole (come per esempio l'et\u00e0 e la metallicit\u00e0, quest'ultima un fattore molto importante per la formazione di pianeti rocciosi di tipo terrestre), per cui l'interesse degli astronomi verso questo sistema \u00e8 ulteriormente incrementato. Vari gruppi di ricerca specializzati nel trovare pianeti extrasolari hanno utilizzato diversi sistemi di misurazione della velocit\u00e0 radiale o del transito per cercare eventuali corpi orbitanti attorno alle due stelle principali, ma per un lungo periodo tutte le ricerche condotte non avevano permesso di individuare attorno alle due stelle principali di alcun corpo celeste, come nane brune, pianeti gioviani o piccoli pianeti terrestri.\nIl 17 ottobre 2012 viene pubblicata su \"Nature\" la scoperta, annunciata dall\u2018Osservatorio Europeo Australe (ESO), di un possibile esopianeta, orbitante intorno alla componente B del sistema stellare, avente una massa di poco superiore a quella terrestre denominato Alfa Centauri Bb. Tuttavia l'estrema vicinanza alla sua stella lo collocherebbe ben al di qua della cosiddetta zona abitabile.\nModelli simulati al computer suggeriscono che la formazione di giganti gassosi simili a Giove e Saturno sia molto improbabile, a causa dei forti effetti gravitazionali e del momento angolare orbitale di questo sistema binario.\nBasandosi su simulazioni al computer inizialmente alcuni astronomi fecero l'ipotesi che eventuali pianeti terrestri orbitanti vicino alla zona abitabile non avrebbero potuto mantenere il loro moto di rivoluzione stabile in quella fascia per diverso tempo. La perdita di questi piccoli corpi sarebbe potuta avvenire alcuni miliardi di anni fa, durante la formazione del sistema, a causa delle forti perturbazioni a opera delle due componenti stellari.. Studi successivi hanno invece dimostrato che entrambe le componenti possono mantenere in orbite stabili eventuali pianeti di tipo terrestre.\nLa vicinanza del sistema lo rende il primo candidato per un'eventuale missione spaziale interstellare. Per percorrere la distanza che separa dal Sole occorrerebbero, con la tecnologia attuale, non meno di alcuni secoli.\nIl 25 marzo 2015 Demory \"et al.\" hanno pubblicato un articolo con i risultati di 40 ore di osservazioni compiute su Alfa Centauri B con il telescopio spaziale Hubble. Anche se il gruppo di astronomi ha escluso eventi di transito per Alfa Centauri Bb (che non esclude la sua esistenza, ma solamente che il pianeta si trovi sullo stesso piano rispetto al Sole e ), hanno rilevato un evento di transito corrispondente a un possibile corpo planetario. Questo pianeta molto probabilmente orbita attorno a Alfa Centauri B in un periodo di 20,4 giorni circa, con una probabilit\u00e0 del 5% che la sua orbita sia pi\u00f9 lunga. Se confermato, questo pianeta sarebbe chiamato Alfa Centauri Bc, e anch'esso, come Alfa Centauri Bb, sarebbe troppo vicino alla sua stella madre per potere ospitare la vita. Tuttavia gi\u00e0 nel 2015 la presenza di Alfa centauri Bb \u00e8 stata confutata da astronomi dell'Universit\u00e0 di Oxford, suggerendo che il segnale fosse prodotto da un artefatto e che probabilmente il pianeta non esiste.\nNel 2016 arriv\u00f2 notizia dall'osservatorio australe europeo di La Silla, in Cile, della presenza di un pianeta roccioso simile alla Terra intorno alla stella Proxima Centauri. A una sonda da spedire verso Proxima Centauri punta un progetto finanziato dal miliardario russo Yuri Milner. Questo progetto era sostenuto anche dal fisico Steven Hawking.\nNel 2021, dopo numerose ore di osservazioni nell'infrarosso usando un coronografo di ultima generazione applicato al Very Large Telescope, un gruppo di astronomi guidati da Kevin Wagner ha annunciato un possibile candidato esopianeta (denominato provvisoriamente C1) situato nella zona abitabile di Alfa Centauri A.\nPossibile presenza di vita.\nDiversi studi hanno suggerito che attorno alle componenti di esistono delle regioni in cui eventuali pianeti possano avere delle orbite stabili; queste orbite possono trovarsi a non meno di attorno alle due componenti, oppure a meno di 3\u00a0UA da ciascuna delle due componenti prese singolarmente.\nAlcuni astronomi credono per\u00f2 che eventuali pianeti di tipo terrestre potrebbero essere aridi o non possedere un'atmosfera con spessore sufficiente a sostenere la vita; questo perch\u00e9 nel nostro sistema solare sia Giove che Saturno furono probabilmente fondamentali nel perturbare l'orbita delle comete, dirigendole verso la parte pi\u00f9 interna del sistema solare, dove avrebbero fornito ghiaccio, e quindi acqua, ai pianeti interni. Le comete avrebbero potuto trovarsi in una sorta di \"Nube di Oort\" posta nelle regioni pi\u00f9 esterne del sistema, quando avrebbero potuto essere influenzate gravitazionalmente sia da giganti gassosi sia da eventuali stelle che transitavano nelle vicinanze, cos\u00ec che queste avrebbero potuto viaggiare verso la zona interna. Tuttavia non ci sono state finora dirette evidenze dell'esistenza di una \"Nube di Oort\" attorno a AB e teoricamente questa potrebbe essere stata completamente disgregata durante la formazione del sistema.. Altri invece sostengono che l'esistenza di una Nube di Oort non pu\u00f2 essere al momento esclusa, e comunque il ruolo di Giove e Saturno potrebbe essere stato svolto dall'azione gravitazionale di una delle stelle del sistema nei confronti dell'altra.\nUn eventuale pianeta simile alla Terra attorno a A dovrebbe trovarsi a circa 1,25\u00a0UA dalla stella (circa a met\u00e0 strada fra la distanza dell'orbita terrestre e quella marziana) per avere delle condizioni climatiche che consentano la presenza di acqua allo stato liquido. Per mantenere queste condizioni attorno a B, un pianeta dovrebbe trovarsi a una distanza di 0,7 UA, con un'orbita dunque simile a quella di Venere.\nTrovare prove dell'esistenza di questi pianeti sia attorno a Proxima Centauri che al sistema era fra gli obiettivi della Space Interferometry Mission (SIM) della NASA; trovare pianeti con una massa pari o inferiore a tre masse terrestri compresi entro due UA sarebbe stato possibile tramite l'applicazione di questo programma, che sarebbe dovuto partire nel 2015 ma che venne cancellato gi\u00e0 nel 2010.\nUn monitoraggio del sistema su base decennale effettuato con il telescopio Chandra ha concluso che eventuali pianeti orbitanti intorno alle due stelle pi\u00f9 luminose del sistema, con buona probabilit\u00e0 vengono colpiti dai raggi X della propria stella in misura inferiore rispetto a pianeti simili orbitanti intorno al sole, stimando eventuali prospettive di vita favorevoli.\nIl cielo visto da.\nOsservato dalla coppia di stelle pi\u00f9 interna del sistema di , il cielo (a parte le tre stelle del sistema) apparirebbe quasi identico a come appare visto dalla Terra, con la maggior parte delle costellazioni, come l'Orsa Maggiore e Orione, praticamente invariate. Tuttavia, il Centauro perderebbe la sua stella pi\u00f9 brillante e il nostro Sole apparirebbe come una stella di magnitudine 0,5 nella costellazione di Cassiopea, vicino a \u03b5 Cassiopeiae. La sua posizione \u00e8 facilmente calcolabile, poich\u00e9 sarebbe agli antipodi della posizione di vista dalla Terra: avrebbe ascensione retta e declinazione . Un ipotetico osservatore vedrebbe cos\u00ec la caratteristica \"\\/\\/\" di Cassiopea mutata in un segno simile a questo \"/\\/\\/\".\nLe stelle vicine brillanti come Sirio e Procione si troverebbero in posizioni molto diverse, come pure Altair con uno scarto minore. Sirio andrebbe a fare parte della costellazione di Orione, due gradi a ovest di Betelgeuse, poco pi\u00f9 debole che visto dalla Terra (\u22121,2). Fomalhaut e Vega, invece, essendo abbastanza lontane, sarebbero visibili quasi nella stessa posizione. Proxima Centauri, pur facendo parte dello stesso sistema, sarebbe appena visibile a occhio nudo, con magnitudine 4,5.\nUn pianeta attorno a A o B vede l'altra stella come un \"secondo sole\". Per esempio un ipotetico pianeta terrestre a 1,25 UA da A (con una rivoluzione di 1,34 anni) sarebbe illuminato come dal Sole dalla sua primaria, mentre B apparirebbe da 5,7 a 8,6 magnitudini pi\u00f9 fioca (da \u221221 a \u221218,2), da 190 a 2700 volte pi\u00f9 debole della primaria, ma ancora da 29 a 9 volte pi\u00f9 luminoso della Luna piena. Viceversa un pianeta a 0,71 AU da B (con un periodo di 0,63 anni) sarebbe illuminato come dal Sole dalla sua primaria e vedrebbe la secondaria da 4,6 a 7,3 magnitudini pi\u00f9 debole (da \u221222,1 a \u221219,4), da 70 a 840 volte pi\u00f9 fioca della principale, ma ancora da 45 a 15 volte pi\u00f9 luminosa della Luna piena. In entrambi i casi il sole secondario farebbe il giro di tutto il cielo durante l'anno planetario, partendo a fianco del principale e finendo, mezzo periodo dopo, nella posizione opposta: si avrebbero dunque le condizioni del \"Sole di mezzanotte\", con almeno uno o due giorni privi di scambio notte-giorno.\nNella cultura.\nEtimologia.\nQuesta brillante stella del sud ben nota con il nome di (secondo la designazione di Bayer), possiede in realt\u00e0 diversi nomi propri; il pi\u00f9 diffuso \u00e8 quello di \"Rigel Kentaurus\" spesso abbreviato nella forma \"Rigil Kent\", inizialmente derivante da \"Rijil Kentaurus\" (\"Riguel Kentaurus\" in portoghese), tutte forme derivate dall'arabo \"Rijl Qan\u1e6f\u016bris\" (o \"Rijl al-Qan\u1e6f\u016bris\", con il significato di \"Piede del Centauro\"). Un nome alternativo, ma meno usato in italiano, \u00e8 \"Toliman\", la cui etimologia deriva sempre dall'arabo, \"al-\u1e94ulm\u0101n\" (\"gli struzzi\"). Durante l'Ottocento l'astrofilo Elijah H. Burritt chiam\u00f2 questa stella \"Bungula\", forse unendo la lettera \"\u03b2\" (sebbene la lettera di questa stella sia \"\u03b1\") al termine latino \"ungula\" (\"zoccolo\"). Quest'ultimo nome \u00e8 raramente usato.\nCultura di massa moderna.\nLa luminosit\u00e0 di questo sistema stellare e soprattutto la sua vicinanza a noi (quattro anni luce sono davvero un'inezia se paragonati alle normali distanze spaziali) ha giocato un ruolo fondamentale nel fare s\u00ec che fosse oggetto di speculazioni fantascientifiche, che venisse citata nella letteratura e nei videogiochi.\nL'esempio pi\u00f9 noto in ambito letterario \u00e8 quello di Isaac Asimov: nel suo Ciclo della Fondazione, in particolare nel libro \"Fondazione e Terra\", \u00e8 l'ultima tappa del viaggio di Golan Trevize, consigliere della \"Fondazione\", prima di raggiungere il pianeta Terra; la stella nel romanzo \u00e8 chiamata con il diminutivo \"Alpha\" e attorno alla componente principale del sistema orbita un pianeta, Alpha appunto, ricoperto da un unico immenso oceano in cui si trova un'unica terra abitata, i cui abitanti sono in grado di controllare il clima. Da qui Trevize riparte per raggiungere il Sole, la stella pi\u00f9 vicina, dove sembra si possa trovare il pianeta Terra.\nIn ambito cinematografico il nome di questa stella \u00e8 stato molto sfruttato, specie per i viaggi di fantascienza riguardanti l'esplorazione galattica o degli immediati dintorni del Sole. In effetti , anche nella realt\u00e0, sarebbe una delle primissime mete di un eventuale futuro viaggio interstellare dell'Uomo. In \"Babylon 5\", una serie televisiva di fantascienza girata negli anni novanta, il sistema, chiamato semplicemente \"Proxima\", \u00e8 una delle colonie maggiori dell\"Alleanza Terrestre\"; in questo sistema planetario, orbitante attorno a Proxima Centauri, sono presenti tre pianeti, il terzo dei quali \u00e8 anche la colonia pi\u00f9 grande dell'alleanza. Nel corso degli episodi, il pianeta dichiara l'indipendenza, provocando una guerra civile interplanetaria. In chiusura del film italiano \"2019 - Dopo la caduta di New York\", il protagonista \"Parsifal\" parte per .\nFra i film degli anni duemila vi \u00e8 \"Avatar\" di James Cameron, ambientato in buona parte su \"Pandora\", una delle tante lune di \"Polifemo\", gigante gassoso delle dimensioni del pianeta Saturno, ruotante attorno alla stella.\nNella serie televisiva della BBC \"Good Omens\" il demone Crowley propone all'angelo Aziraphale di scappare insieme su questa stella per sfuggire al giorno del giudizio e allo scontro tra le loro rispettive fazioni.\nNella serie televisiva anni 60 \"Lost in space\" (cos\u00ec come nel film omonimo del 1998 da cui \u00e8 tratto e dalla serie remake del 2018) una famiglia di coloni spaziali tenta di colonizzare un pianeta di Alfa Centauri.\nNella serie a fumetti \"DC Comics\" il pianeta Rann era originario del sistema di , fino a quando fu teletrasportato verso Polaris; nella serie Rann \u00e8 importante in quanto pianeta adottivo dell'esploratore ed eroe Adam Strange.\nNel mondo dei videogiochi uno degli esempi pi\u00f9 famosi \u00e8 quello della serie di \"Civilization\", che pone come una delle condizioni di vittoria quella di inviare una spedizione di coloni verso il sistema di . In \"Sid Meier's Alpha Centauri\", la vittoria \u00e8 data dall'esito di una competizione fra diverse civilt\u00e0 per la conquista del pianeta \"Chiron\", orbitante attorno alla stella. Altri giochi, sia per computer che per altre console di gioco, sono incentrati sulla conquista o sulla colonizzazione dei pianeti del sistema.\nNelle varie serie \"Transformers\" la maggior parte delle volte il pianeta nativo dei robot alieni, Cybertron, orbita intorno alla suddetta stella.\nIl trio post-trap Tauro Boys hanno pubblicato un album nel 2019 chiamato Alpha Centauri."}
{"id": "17282", "revid": "640277", "url": "https://it.wikipedia.org/wiki?curid=17282", "title": "Alfa Centauri A", "text": "Alfa Centauri A (\u03b1 Cen A / \u03b1 Centauri A) \u00e8 una stella nana gialla della costellazione del Centauro.\nSi tratta della stella pi\u00f9 brillante delle tre che compongono il sistema di Alfa Centauri; le sue due compagne sono e . La \u00e8 anche una delle stelle pi\u00f9 vicine al Sistema solare, trovandosi ad appena dal Sole, e la quarta stella per luminosit\u00e0 nel cielo notturno terrestre.\nLa distanza ravvicinata al Sistema solare conferisce inoltre ad un elevato moto proprio.\nCaratteristiche fisiche.\n A appare estremamente simile al Sole per massa, diametro e temperatura; \u00e8 infatti circa il 10% pi\u00f9 massiccia del nostro astro, con un raggio del 23% pi\u00f9 grande.\nSi tratta di una stella di sequenza principale, la cui classificazione \u00e8 G2\u00a0V.\nLa velocit\u00e0 di rotazione (v.sin i) di \u00e8 2,7 \u00b1 0,7 km\u00a0s-1, che equivale ad un periodo di rotazione di 22 giorni (per confronto quello del Sole \u00e8 di 25 giorni).\n A ha una magnitudine assoluta pari a +4,38. Questo valore, insieme alle caratteristiche spettrali dell'astro, permette di desumere l'et\u00e0 della stella che, secondo le attuali teorie sull'evoluzione stellare, oscillerebbe fra i 5 e i 6 miliardi di anni, leggermente pi\u00f9 vecchia del Sole.\nOsservazioni effettuate nei raggi X con i satelliti ROSAT e XMM-Newton hanno evidenziato che A emette meno energia in questo intervallo spettrale rispetto ad B, nonostante quest'ultima sia complessivamente la meno luminosa delle due. Le curve di luce in banda X hanno evidenziato inoltre una certa variabilit\u00e0 delle due stelle, pi\u00f9 rapida per B che per A. Per quest'ultima la spiegazione pi\u00f9 accreditata \u00e8 la presenza di un ciclo solare simile a quello undecennale del Sole.\nPossibile pianeta.\nIn base a osservazioni nell'infrarosso condotte nel 2019 col il Very Large Telescope, nel 2021 un gruppo di studio condotto da Kevin Wagner ha annunciato un possibile candidato esopianeta (da confermare) attorno ad Alfa Centauri A situato nella zona abitabile. Il candidato pianeta, provvisoriamente denominato C1, ha dimensioni comprese tra quelle di Nettuno e Saturno, e compierebbe un'orbita in una decina di anni."}
{"id": "17283", "revid": "115027318", "url": "https://it.wikipedia.org/wiki?curid=17283", "title": "Alfa Centauri B", "text": "Alfa Centauri B (\u03b1 Cen B) \u00e8 una stella nana arancione del sistema stellare di Alfa Centauri.\nSi tratta della seconda stella pi\u00f9 brillante delle tre che compongono il sistema di Alfa Centauri; le sue due compagne sono e . Si trova a 4,40 anni luce dal Sistema solare, ed \u00e8 una delle stelle pi\u00f9 vicine.\nLa distanza ravvicinata dal Sistema solare conferisce inoltre ad \u03b1 Centauri un elevato moto proprio.\nCaratteristiche fisiche.\n B \u00e8 leggermente pi\u00f9 piccola e meno luminosa del nostro Sole; anche questa \u00e8 nella fase di sequenza principale, la cui classe spettrale \u00e8 K1 V, ossia una stella di colore giallo-arancione.\nLa sua massa \u00e8 pari al 90% di quella del Sole e il suo raggio \u00e8 del 14% pi\u00f9 piccolo; la velocit\u00e0 di rotazione \u00e8 , equivalente ad un periodo di 41 giorni. Una stima precedente indicava questo valore pari a 36,8 giorni.\nOsservazioni effettuate nei raggi X con i satelliti ROSAT e XMM-Newton hanno evidenziato che la componente B emette pi\u00f9 energia in questo intervallo spettrale rispetto ad A, nonostante sia complessivamente la meno luminosa delle due. Le curve di luce in banda X hanno evidenziato inoltre una certa variabilit\u00e0 della stella. B \u00e8 infatti una vera e propria stella a brillamento: sono stati infatti osservati due brillamenti, sia con ROSAT che con XMM-Newton, anche se sono fra i pi\u00f9 deboli registrati per questo tipo di stelle.\nSistema planetario.\nIl 17 ottobre 2012 sul settimanale Nature \u00e8 stato pubblicato un articolo che annunciava la scoperta tramite il metodo delle velocit\u00e0 radiali di un pianeta in orbita attorno alla stella. Tale pianeta, denominato Alfa Centauri Bb, possiede una massa di sole ed \u00e8 tra i pi\u00f9 piccoli esopianeti conosciuti. Orbita attorno alla sua stella madre con un periodo di 3,236 giorni ad una distanza di sole .\nSi tratta dell'esopianeta pi\u00f9 prossimo alla Terra finora individuato.\nIl 25 marzo 2015, Demory \"et al.\" hanno pubblicato un articolo con i risultati di 40 ore di osservazioni compiute su Alfa Centauri B con il telescopio spaziale Hubble. Anche se il gruppo di astronomi ha escluso eventi di transito per Alfa Centauri Bb (che non esclude la sua esistenza, ma solamente che il pianeta non si trova sullo stesso piano rispetto al Sole e ), hanno rilevato un evento di transito corrispondente ad un possibile corpo planetario. Questo pianeta molto probabilmente orbita attorno a Alfa Centauri B in un periodo di 20,4 giorni circa, con una probabilit\u00e0 del 5% che la sua orbita sia pi\u00f9 lunga. Se confermato, questo pianeta sarebbe chiamato Alfa Centauri Bc, e anch'esso, come Alfa Centauri Bb, sarebbe troppo vicino alla sua stella madre per poter ospitare la vita.\nNell'ottobre del 2015, un team di scienziati dell'Universit\u00e0 di Oxford ha smentito l'esistenza del pianeta, dimostrando i difetti delle analisi dei dati di tre anni prima, al tempo della scoperta. Dumusque, lo scopritore del pianeta nel 2012, si \u00e8 dichiarato d'accordo con questa analisi, affermando che il pianeta b molto probabilmente non esiste ."}
{"id": "17284", "revid": "15756", "url": "https://it.wikipedia.org/wiki?curid=17284", "title": "Epsilon Eridani", "text": "Epsilon Eridani (\u03b5 Eridani / \u03b5 Eri), o Ran, \u00e8 una stella visibile nella costellazione di Eridano, di magnitudine 3,73. Osservabile da tutte le regioni abitate della Terra in virt\u00f9 della sua declinazione (circa 9,5\u00b0 a sud dell'equatore celeste), la stella si trova ad una distanza di 10,5 anni luce dal sistema solare che la rende la terza stella pi\u00f9 vicina visibile ad occhio nudo nel cielo notturno terrestre, dopo e Sirio, nonch\u00e9 una delle stelle pi\u00f9 vicine al sistema solare in assoluto, in particolare la pi\u00f9 vicina stella singola simile al Sole.\n \u00e8 una stella di sequenza principale complessivamente pi\u00f9 piccola del Sole, dal momento che possiede circa l'82% della sua massa, il 74% del suo raggio e il 34% della sua luminosit\u00e0. \u00c8 una stella relativamente povera in elementi pesanti; classificata come una nana arancione di classe K2V, \u00e8 variabile del tipo BY Draconis ed \u00e8 caratterizzata da una temperatura superficiale di poco superiore ai 5000 K. La stella ruota sul proprio asse in circa 11 giorni; questa rapida rotazione, associata alle caratteristiche spettrali e alla presenza di un intenso campo magnetico, inducono a ritenere che si tratti di un astro piuttosto giovane, con un'et\u00e0 stimata di circa 500 milioni di anni.\nSecondo i dati ottenuti dal telescopio spaziale Spitzer, attorno alla stella orbiterebbero due cinture asteroidali, distanti dal centro del sistema rispettivamente 3 e 20 unit\u00e0 astronomiche, e un ampio disco di corpi ghiacciati (probabilmente comete), residuato dalla formazione del sistema, posto ad una distanza di 35-90\u00a0UA.\nLo studio delle periodiche variazioni rilevate nella misurazione della velocit\u00e0 radiale della stella indica la probabile presenza di un pianeta, denominato , la cui scoperta \u00e8 stata annunciata nel 2000. Nonostante la sua esistenza sia stata a lungo oggetto di controversie, per via delle interferenze esercitate sulla misurazione della velocit\u00e0 radiale dalla variabilit\u00e0 della stella, molti astronomi ritengono concreta la presenza dell'esopianeta; per questo \u00e8 stata considerata la stella pi\u00f9 vicina al Sole a possedere un sistema planetario fino alla scoperta di Bb. Inoltre \u00e8 stata ipotizzata la presenza di un secondo pianeta, denominato , per spiegare le disomogeneit\u00e0 osservate all'interno della cintura asteroidale esterna; tale pianeta non \u00e8 per\u00f2 stato confermato.\nLa prossimit\u00e0 e la relativa somiglianza al Sole, aggiunta alla presenza di un sistema planetario, ha fatto di uno degli obiettivi di un possibile futuro viaggio di sonde interstellari; per gli stessi motivi \u00e8 stata a lungo un obiettivo del programma SETI ed \u00e8 stata citata come ambientazione in numerosi racconti di fantascienza.\nOsservazione.\n \u00e8 situata nella parte settentrionale della costellazione di Eridano, circa 3\u00b0 ad ovest della pi\u00f9 brillante . \u00c8 una stella dell'emisfero celeste meridionale, ma la sua declinazione, pari a \u22129,46\u00b0, la rende visibile da quasi tutte le aree abitate della Terra; solo pi\u00f9 a nord della latitudine 80\u00b0N non compare mai sopra l'orizzonte. Essendo di magnitudine 3,73, la si pu\u00f2 osservare anche dai piccoli centri urbani non eccessivamente affetti da inquinamento luminoso. Il periodo migliore per la sua osservazione ricade tra i mesi di novembre e marzo.\nStoria delle osservazioni.\nJohann Bayer inser\u00ec nel suo catalogo celeste \"Uranometria\" del 1603. L'astronomo tedesco era solito sfruttare un sistema di nomenclatura in cui assegnava una lettera dell'alfabeto greco, seguita dal genitivo del nome latino della costellazione, a ciascuna delle stelle di una costellazione seguendo l'ordine di luminosit\u00e0, attribuendo la lettera alfa (\u03b1) alla pi\u00f9 brillante e le lettere successive (\u03b2, \u03b3, \u03b4.. \u03c9) alle stelle rimanenti. Tuttavia, come anche nel caso di altre stelle, per non segu\u00ec questa \"regola\", in quanto mentre la lettera epsilon (\u03b5) \u00e8 la quinta nell'alfabeto greco, la stella \u00e8 solo la decima della costellazione in ordine di luminosit\u00e0.\nL'astronomo britannico John Flamsteed, nel suo catalogo \"Historia Coelestis Britannica\" del 1714, segu\u00ec invece un altro sistema di nomenclatura: egli infatti assegnava ad ogni stella di una data costellazione dei numeri arabi, a partire dall'1, in ordine crescente di ascensione retta, seguiti dal genitivo del nome latino della costellazione. Ad fu assegnato il numero 18.\nSulla base di osservazioni condotte tra il 1800 e il 1880, gli astronomi rilevarono che la stella possedeva un elevato moto proprio sulla sfera celeste: la velocit\u00e0 angolare fu stimata nell'ordine di tre secondi d'arco (\") all'anno; poich\u00e9 ci\u00f2 \u00e8 un indice della vicinanza della stella al Sole, si cerc\u00f2 di stimare la parallasse per determinarne la distanza. Nel 1883, William Elkin, utilizzando l'eliometro del South African Astronomical Observatory di Citt\u00e0 del Capo per comparare la posizione apparente di con quella di due stelle di fondo, ricav\u00f2 una parallasse di 0,14 \u00b1 0,02\"; tale stima venne affinata nel 1917 a 0,317\", quindi, in seguito alle rilevazioni del satellite Hipparcos, ulteriormente precisata in 0,31094 secondi d'arco, che corrispondono a una distanza di 3,22 parsec (10,5 anni luce).\nScoperte sui dintorni della stella.\nSulla base dei cambiamenti nella posizione della stella rilevati tra il 1938 e il 1972, l'astronomo Peter van de Kamp ha ipotizzato la presenza in orbita di un compagno planetario con un periodo di 25 anni; tuttavia nel 1993 l'astronomo tedesco Wulff-Dieter Heintz confut\u00f2 i risultati di van de Kamp, dimostrando che tali cambiamenti erano in realt\u00e0 frutto di errori sistematici nelle misure effettuate sulle lastre fotografiche e che quindi l'ipotesi di un pianeta era da escludere.\nNel 1985 il telescopio spaziale IRAS rilev\u00f2 un eccesso di radiazione infrarossa nello spettro della stella che indicava la presenza attorno ad essa di un disco circumstellare di polveri che divenne oggetto di studi intensivi. L'osservazione nel 1998 di disomogeneit\u00e0 nel disco port\u00f2 nuovamente alla ribalta l'ipotesi del pianeta.\nDal 1980 al 2000 un gruppo di astronomi, guidati dallo statunitense Artie Hatzes, ha effettuato una serie di misurazioni della velocit\u00e0 radiale; i cambiamenti osservati hanno rinforzato l'ipotesi dell'esistenza di un pianeta, orbitante intorno alla stella con un periodo di circa sette anni. L'importante attivit\u00e0 magnetica dell'astro costituiva per\u00f2 una fonte di interferenza; ad ogni modo, qualunque periodicit\u00e0 causata dall'attivit\u00e0 magnetica avrebbe dovuto produrre delle variazioni corrispondenti nelle linee di emissione del calcio ionizzato. Dal momento che questa corrispondenza non fu trovata, l'ipotesi di un compagno planetario rimase la pi\u00f9 plausibile. La scoperta fu ulteriormente supportata da osservazioni astrometriche effettuate fra il 2001 e il 2003 tramite il telescopio spaziale Hubble.\nUna serie di simulazioni computerizzate sulla struttura del disco circumstellare condotte nel 2002 hanno mostrato che la disomogenea distribuzione delle polveri suggeriva la presenza di un secondo pianeta, collocato in un'orbita eccentrica; tale pianeta per\u00f2 non \u00e8 stato confermato.\nProgramma SETI e proposte di esplorazione.\nEssendo una delle stelle pi\u00f9 vicine alla Terra simili al Sole, \u00e8 stata, insieme a , un obiettivo di programmi volti ad individuare eventuali tentativi di comunicazione tramite segnali radio da parte di civilt\u00e0 extraterrestri; in particolare \u00e8 stata oggetto di studi da parte del SETI fin dal suo programma pionieristico, denominato Progetto Ozma, promosso dall'astronomo statunitense Frank Drake. Il programma, che si prefiggeva di ricercare dei segnali nella banda dell'idrogeno neutro, non ottenne per\u00f2 alcun risultato; Drake fece un nuovo tentativo nel 2010, ma anche in questo caso non ebbe successo.\nIn \"Habitable Planets for Man\", uno studio del 1964 della \"think tank\" statunitense RAND Corporation, le possibilit\u00e0 dell'esistenza di un pianeta abitabile attorno a furono stimate al 3,3%. Fra le stelle entro 22 anni luce dalla Terra, fu inclusa tra le 14 che avevano maggiori possibilit\u00e0 di ospitare pianeti abitabili.\nUna nuova strategia nella ricerca di vita extraterrestre fu proposta nel 1977 da William I. McLaughlin, il quale sugger\u00ec che eventi osservabili comunemente, quali le esplosioni delle novae, potessero essere sfruttate da civilt\u00e0 aliene per sincronizzare e ricevere segnali provenienti da notevoli distanze. L'idea venne messa alla prova nel 1988 dal National Radio Astronomy Observatory, che si serv\u00ec per l'esperimento delle esplosioni della Nova Cygni 1975; dopo quindici giorni di osservazioni l'esperimento si chiuse senza risultati degni di nota.\nVista la vicinanza alla Terra e la relativa somiglianza con il Sole, la stella venne considerata sin dal 1985 uno degli obiettivi di probabili futuri viaggi interstellari, tanto che nel 1986 venne inclusa tra i principali obiettivi del \"Progetto Daedalus\" della British Interplanetary Society. Negli anni seguenti ha continuato a costituire uno dei principali obiettivi di proposte simili, come il progetto \"Icarus\" del 2011.\n \u00e8 stata inoltre a lungo un obiettivo del Progetto Phoenix, che dal 1995 al 2004 ha sondato lo spazio alla ricerca di eventuali segnali di vita aliena provenienti da 800 stelle vicine al Sole, senza per\u00f2 ottenere risultati.\nAmbiente galattico.\nTrovandosi a 10,5 anni luce dal Sole, \u00e8 una delle stelle a noi pi\u00f9 vicine; per la precisione \u00e8 il 9\u00ba astro pi\u00f9 vicino al sistema solare, il terzo se si considerano solo quelli visibili ad occhio nudo, dopo e Sirio. In virt\u00f9 di questa vicinanza, condivide col Sole il medesimo ambiente galattico, all'interno della Bolla Locale del Braccio di Orione. Le sue coordinate galattiche sono 195,84\u00b0 e \u221248,05\u00b0: una longitudine galattica di circa 196\u00b0 significa che la linea ideale che congiunge il Sole e , se proiettata sul piano galattico, forma con la linea ideale che congiunge il Sole con il centro galattico un angolo di 196\u00b0; ci\u00f2 implica che \u00e8 leggermente pi\u00f9 lontana dal centro galattico di quanto non sia il Sole. Una latitudine galattica di circa \u221248\u00b0 indica invece che si trova pi\u00f9 a sud rispetto al piano su cui giacciono il Sole e il centro galattico.\nLa stella pi\u00f9 prossima a , ad una distanza di 5,1 anni luce, \u00e8 Luyten 726-8, un sistema binario formato da due deboli nane rosse variabili a brillamento denominate UV e BL Ceti. A causa della sua bassa luminosit\u00e0 questo sistema non solo \u00e8 invisibile dalla Terra, ma lo sarebbe anche da eventuali osservatori nel sistema di .\nA 5,5 anni luce da si trova invece , una nana gialla di classe spettrale G8,5V lievemente pi\u00f9 piccola del Sole, circondata da un sistema planetario formato da cinque pianeti del tipo super Terra, due dei quali sono situati all'interno della zona abitabile del sistema.\nCaratteristiche fisiche.\nCaratteristiche generali.\n \u00e8 una stella di sequenza principale di tipo spettrale K2V, classificata come nana arancione, la seconda stella di questo tipo nelle immediate vicinanze del Sole dopo . \u00c8 un astro piuttosto giovane, dal momento che la sua et\u00e0 \u00e8 stata stimata in circa 440 milioni di anni, anche se con un margine d'incertezza alto che porta a collocarla tra 200 e 800 milioni di anni. La sua temperatura superficiale \u00e8 di poco superiore ai 5000 K; \u00e8 una stella complessivamente pi\u00f9 piccola del Sole, dal momento che possiede una massa di 0,82 M\u2609, un raggio di 0,74\u00a0R\u2609 e una luminosit\u00e0 di 0,34\u00a0L\u2609; inoltre \u00e8 una stella piuttosto povera in elementi pi\u00f9 pesanti dell'elio, in quanto presenta una metallicit\u00e0 pari al 75% di quella della nostra stella.\nLa struttura interna dell'astro \u00e8 affine a quella del Sole e delle altre stelle di sequenza principale di massa medio-piccola. Al centro della stella si trova il nucleo, al cui interno avvengono le reazioni di fusione nucleare tramite il processo denominato catena protone-protone, in cui quattro nuclei d'idrogeno si fondono per formare un nucleo di elio, rilasciando energia sotto forma di fotoni \u03b3; il nucleo \u00e8 circondato da una zona radiativa, nella quale l'energia viene trasportata tramite l'irraggiamento verso lo strato immediatamente pi\u00f9 esterno, la zona convettiva, ove l'energia viene trasportata attraverso i moti convettivi del plasma, raggiungendo la fotosfera e propagandosi nello spazio esterno.\nAttivit\u00e0 magnetica e variabilit\u00e0.\nL'attivit\u00e0 magnetica di \u00e8 superiore a quella solare: infatti, l'intensit\u00e0 del campo magnetico \u00e8 (1,65 \u00b1 30) \u00d7 10\u22122\u00a0tesla (T), circa 40 volte maggiore del campo magnetico solare, che ha una intensit\u00e0 di 5\u201340 \u00d7 10\u22125 T. Le propriet\u00e0 magnetiche di possono essere modellate assumendo che circa il 9% della fotosfera sia interessato da un flusso magnetico, dall'intensit\u00e0 di circa 0,14\u00a0T, e che il resto della superficie sia libero dal campo magnetico. L'attivit\u00e0 magnetica della stella appare nel complesso irregolare, anche se sembra possibile individuare una periodicit\u00e0 di 4,9 anni; assumendo che il raggio della stella rimanga costante nel tempo, queste variazioni a lungo termine producono una variazione della temperatura superficiale di circa 15\u00a0K, che si traducono in un cambiamento della luminosit\u00e0 di 1,4 centesimi di magnitudine.\nIl campo magnetico di produce delle variazioni nel comportamento fluidodinamico della fotosfera, il che determina delle oscillazioni che complicano l'individuazione, almeno in maniera indiretta, di possibili esopianeti sfruttando le perturbazioni che questi producono della velocit\u00e0 radiale dell'astro; tali misurazioni devono essere, infatti, particolarmente accurate.\nLa stella \u00e8 annoverata tra le variabili BY Draconis, caratterizzate dalla presenza, sulla fotosfera, di regioni a maggiore attivit\u00e0 magnetica, come le macchie, che si mostrano periodicamente con la rotazione della stella. A causa di tali strutture la luminosit\u00e0 della stella varia mediamente di 5 centesimi di magnitudine ogni 11 giorni circa, che corrispondono al periodo di rotazione dell'astro; un periodo cos\u00ec breve, meno della met\u00e0 di quello del Sole, \u00e8 tipico delle stelle giovani, come \u00e8 il caso di . Le osservazioni fotometriche hanno dimostrato che anche , come il Sole, va incontro al fenomeno della rotazione differenziale, per la quale il periodo di rotazione varia al variare della latitudine: a seconda della regione considerata il periodo di rotazione assume un valore compreso fra i 10,8 giorni dell'equatore e i 12,3 giorni dei poli. L'inclinazione assiale della stella rispetto alla linea di vista non \u00e8 conosciuta con precisione: le stime variano da 24\u00b0 a 72\u00b0.\nL'emissione di raggi X \u00e8 pari a 2 \u00d7 1021 W, superiore alla quantit\u00e0 di raggi X emessa dal Sole al massimo della sua attivit\u00e0; la fonte di questa intensa emissione X \u00e8 la corona della stella, pi\u00f9 ampia e calda rispetto a quella solare: la temperatura della corona di , misurata a partire dalle osservazioni nell'ultravioletto e nei raggi X, \u00e8 di 3,4 \u00d7 106 K. Osservazioni condotte tramite il telescopio Hubble hanno mostrato che il vento che si diparte dalla corona di fa perdere alla stella trenta volte pi\u00f9 massa rispetto a quanta non ne perda il Sole tramite il vento solare. Il vento stellare delimita una vasta astrosfera, che si estende fino a 8000\u00a0UA dalla stella e contiene al suo interno un \"bow shock\", ad una distanza dall'astro di circa 1600\u00a0UA. Osservata dalla Terra, l'astrosfera di si estende per 42 minuti d'arco ('), valore superiore alla grandezza apparente della Luna piena.\nMoti spaziali.\nCome detto in precedenza, esibisce un grande moto proprio: l'astro si muove di \u22120,976\" ogni anno in ascensione retta (l'equivalente celeste della longitudine) e di 0,018\" per anno in declinazione (l'equivalente celeste della latitudine); il moto proprio \u00e8 quindi di 0,962\u00a0arcosecondi per anno.\nLa velocit\u00e0 radiale della stella \u00e8 di +15,5\u00a0km/s, il che significa che ora si sta allontanando dal sistema solare, ma in passato, circa 105\u00a0000 anni fa, la stella si trovava pi\u00f9 vicina al Sole, a circa 7 anni luce. In futuro invece, all'incirca tra 31\u00a0500 anni, avr\u00e0 un incontro ravvicinato con la binaria Luyten 726-8, la quale si verr\u00e0 a trovare ad appena 0,9 anni luce di distanza e rimarr\u00e0 a questa distanza per un periodo di 4600 anni. Se possedesse una nube di comete simile alla nube di Oort, il passaggio ravvicinato di Luyten 726-8 potrebbe determinare delle perturbazioni gravitazionali nei confronti di alcune comete a lungo periodo, strappandole alla nube oppure precipitandole verso il centro del sistema.\nLe componenti della velocit\u00e0 spaziale di nel sistema di coordinate galattiche sono = ; la stella orbita intorno al centro galattico a una distanza media di (8,79\u00a0kpc) descrivendo un'orbita con un'eccentricit\u00e0 di 0,09. I valori della velocit\u00e0 e del moto proprio di questa stella indicano che potrebbe essere un membro dell'associazione dell'Orsa Maggiore, un gruppo di stelle che presentano valori cinematici affini e che condividono la medesima origine. Questa ipotesi corrobora inoltre la stima dell'et\u00e0 della stella, dal momento che l'associazione dell'Orsa Maggiore ha un'et\u00e0 di circa 500 \u00b1 100 milioni di anni.\nSistema planetario.\nDischi di detriti e cinture asteroidali.\nLe osservazioni effettuate tramite il James Clerk Maxwell Telescope alla lunghezza d'onda di 850\u00a0nm hanno mostrato la presenza di un'estesa regione che emette radiazione infrarossa e che si estende fino a 35\" dalla stella. Tale regione mostra una porzione a pi\u00f9 alta emissione, che si colloca in un raggio compreso fra 35 e 75\u00a0UA dalla stella, ed un'area a bassa emissione, posta internamente alla precedente (30\u00a0UA); il picco di emissione \u00e8 collocato a circa 18\", che, alla distanza a cui la stella si trova, corrispondono a circa 60\u00a0UA. Si ritiene che questa radiazione provenga da un disco di detriti; vista dalla Terra, questa struttura appare inclinata di circa 25\u00b0 rispetto alla linea di vista.\nDal momento che le polveri che lo compongono tendono, per l'effetto Poynting-Robertson, a perdere quantit\u00e0 di moto e a spiraleggiare verso la stella, e che i grani di polvere tendono a distruggersi a causa delle reciproche collisioni, il disco si sarebbe dovuto dissolvere completamente in tempi pi\u00f9 brevi dell'et\u00e0 stimata della stella; ne consegue che il disco si rigenera attraverso la collisione e la frammentazione dei corpi di dimensioni maggiori. Si calcola che il mantenimento di questa struttura nello stato attuale abbia richiesto la distruzione di corpi di massa equivalente a circa 11\u00a0masse terrestri (M\u2295).\nIl disco contiene una massa di polvere pari a sei volte quella della Luna ed \u00e8 composto di grani dalle dimensioni superiori a 3,5\u00a0nm, con una temperatura di circa 55\u00a0K; i corpi che, con le loro collisioni, alimentano il disco hanno dei diametri che vanno da 10 a 30\u00a0km e una massa complessiva di 5 - 9\u00a0M\u2295. Da questo punto di vista il disco \u00e8 comparabile alla fascia di Kuiper, che si stima avesse, subito dopo la formazione del sistema solare, una massa di circa 10\u00a0M\u2295. Tuttavia il disco che circonda contiene una quantit\u00e0 relativamente bassa di monossido di carbonio, meno di ; tale valore suggerisce che, rispetto alla fascia di Kuiper, gli oggetti del disco abbiano un contenuto minore di specie volatili.\nCome si evince dall'immagine a sinistra, il disco presenta una struttura disomogenea, caratterizzata da addensamenti e aree pi\u00f9 rarefatte, il che \u00e8 stato messo in relazione con la probabile presenza di un pianeta; in particolare, si \u00e8 ipotizzato che l'area pi\u00f9 densa del disco potrebbe essere in risonanza orbitale 3:2 con un pianeta oppure che nel disco esistano due strutture pi\u00f9 dense, che hanno risonanza orbitale rispettivamente 5:3 e 3:2 con un pianeta che descrive un'orbita piuttosto eccentrica; in alternativa, l'addensamento nel disco potrebbe essere il frutto di uno scontro fra due pianeti di piccole dimensioni.\nL'esatta struttura dell'ambiente circumstellare di non \u00e8 ancora conosciuta, anche se sulla base di osservazioni condotte mediante il telescopio spaziale Spitzer \u00e8 stata avanzata l'ipotesi che la stella possieda due cinture di asteroidi e un disco di polveri e comete, come il sistema solare. La cintura di asteroidi pi\u00f9 interna sarebbe collocata approssimativamente nella stessa posizione in cui lo \u00e8 la fascia principale del sistema solare, a una distanza di dalla stella, e conterrebbe grani di silicati del diametro di 3\u00a0nm per una massa complessiva di 1018\u00a0kg. Se fosse confermata l'esistenza del pianeta b, la cui orbita si collocherebbe subito oltre il bordo esterno della cintura, allora l'ipotesi pi\u00f9 plausibile \u00e8 che questa si sia formata \"in loco\" e che cio\u00e8 la polvere di cui si compone derivi dagli urti e dalla frammentazione dei corpi che la costituiscono. La seconda cintura, pi\u00f9 densa della prima, \u00e8 probabilmente popolata da asteroidi, mentre si ritiene che il disco pi\u00f9 esterno contenga corpi cometari. Affinch\u00e9 la struttura descritta sia stabile, \u00e8 tuttavia necessaria la presenza di almeno tre pianeti.\nIn alternativa, le osservazioni potrebbero essere anche compatibili con la presenza di un unico disco di polveri, collocato a una distanza compresa fra 55 e 90\u00a0UA dalla stella e avente una massa di 10\u22123\u00a0M\u2295; l'orbita dei grani di polvere tenderebbe progressivamente a decadere, fino a portarsi nei pressi del pianeta b. Alla distanza di 10\u00a0UA dalla stella sarebbe raggiunta una temperatura di 100\u00a0K, in corrispondenza della quale andrebbero incontro a sublimazione le specie volatili precedentemente contenute nei grani di silicati.\nLa regione entro un raggio di 2,5\u00a0UA dalla stella appare priva di polveri, almeno entro i limiti osservativi del telescopio MMT; ci\u00f2 potrebbe essere dovuto sia all'azione del vento stellare, sia all'influenza gravitazionale del pianeta b. Tuttavia ci\u00f2 non preclude la possibile esistenza di una cintura di asteroidi ancora pi\u00f9 interna delle precedenti, con una massa totale non superiore a quella della fascia principale del sistema solare.\nUno studio effettuato grazie all'osservatorio ad infrarossi SOFIA e pubblicato ad aprile 2017 ha completato le precedenti osservazioni effettuate col telescopio Spitzer concernenti il disco di detriti caldo intorno ad Epsilon Eridani, confermando che tale disco \u00e8 limitato ad una stretta fascia piuttosto che costituito da un ampio disco continuo.\nPossibili pianeti.\nEssendo una delle stelle pi\u00f9 vicine al Sole, molti studi si sono concentrati sulla ricerca di eventuali pianeti in orbita attorno ad essa. Tuttavia, come detto in precedenza, le indagini condotte con il metodo della velocit\u00e0 radiale sono rese difficoltose, nel caso di questa stella, dalla sua intensa attivit\u00e0 magnetica e dalla sua variabilit\u00e0 in generale, che costituisce un importante fattore interferente in grado di mimare la presenza di un oggetto compagno. I tentativi di ottenere immagini dirette di pianeti intorno alla stella non hanno finora avuto successo; le osservazioni nell'infrarosso hanno inoltre escluso la presenza di pianeti di massa uguale o superiore a 3 masse gioviane (MJ).\nEpsilon Eridani b.\nPur risalendo al 2000 il primo annuncio di un gigante gassoso in orbita attorno ad , la scoperta \u00e8 stata a lungo oggetto di controversie; nonostante uno studio comprensivo del 2008 non abbia sciolto le riserve, molti astronomi ritengono che vi siano sufficienti evidenze per confermare la scoperta del pianeta, denominato \u00a0b.\nNon c'\u00e8 accordo unanime tra gli scienziati sui parametri di base del pianeta. I valori supposti per il periodo orbitale variano da 6,85 a 7,2 anni, mentre i valori del semiasse maggiore dell'orbita sono compresi tra 3,38 e 3,50\u00a0UA.\nIl valore della massa del pianeta non \u00e8 noto, anche se pu\u00f2 essere stimato sulla base degli effetti che la gravit\u00e0 del pianeta esercita sulla stella. Tuttavia \u00e8 nota solo l'influenza che il pianeta ha sulla velocit\u00e0 radiale della sua stella madre, il che comporta che \u00e8 possibile conoscere con approssimazione solo il valore di \"m\"\u00a0sin\u00a0\"i\" (dove \"m\" indica la massa del pianeta e \"i\" l'inclinazione orbitale), le cui stime variano da 0,60\u00a0MJ a 1,06\u00a0MJ; dato che il massimo valore della funzione seno \u00e8 1, questi valori devono essere considerati la massa minima del pianeta. In letteratura il valore maggiormente citato per la massa del pianeta \u00e8 , ottenuto sostituendo, nella formula , la \"m\" con un valore di 0,78 e la \"i\" con un valore di 30\u00b0.\nLa sua orbita appare fortemente ellittica; tuttavia proprio il parametro dell'eccentricit\u00e0 orbitale \u00e8 quello sul quale esiste la maggior incertezza, perch\u00e9 il valore di \"e\"=0,7, spesso citato in letteratura, non \u00e8 compatibile con la presenza di una cintura asteroidale a una distanza di 3\u00a0UA dalla stella: se, infatti, il valore dell'eccentricit\u00e0 orbitale fosse 0,7, il pianeta, attraversando la cintura lungo il suo movimento orbitale, l'avrebbe dissolta nell'arco di circa 10\u00a0000 anni. Poich\u00e9 appare probabile che la cintura esista da un periodo maggiore, l'eccentricit\u00e0 del pianeta non dovrebbe essere superiore a \"e\"=0,15. Brogi e colleghi (2009) sostengono che l'ipotesi dell'alta eccentricit\u00e0 dell'orbita di b possa coesistere con la presenza di una cintura di asteroidi solo se questa si \u00e8 formata da materiale proveniente dal disco circumstellare pi\u00f9 esterno, oppure se la sua formazione \u00e8 avvenuta in tempi recenti. Per tali motivi, \u00e8 possibile che in futuro tale parametro venga ridimensionato.\nEpsilon Eridani c.\nPer cercare di spiegare la particolare morfologia del disco circumstellare \u00e8 stata ipotizzata la presenza di un secondo pianeta, chiamato \u00a0c: infatti, le disomogeneit\u00e0 del disco sono compatibili con la presenza di pi\u00f9 pianeti che segregano i grani di polvere in determinate orbite poste in risonanza con i pianeti stessi. \u00a0c avrebbe una massa pari al 10% di quella di Giove, disterebbe circa 40\u00a0UA dalla stella e avrebbe un periodo di rivoluzione di circa 280 anni. Non \u00e8 facile spiegare la presenza di un pianeta a tale distanza dalla stella, dal momento che il disco di polveri pi\u00f9 esterno si sarebbe dovuto dissipare molto prima che un gigante gassoso avesse potuto formarsi; una delle teorie proposte \u00e8 che il pianeta si sia formato a circa 10\u00a0UA dalla stella e che le interazioni gravitazionali con il disco stesso o con altri possibili pianeti ne abbiano determinato un allargamento dell'orbita fino a questa distanza.\nAbitabilit\u00e0.\nUn potenziale pianeta che orbitasse attorno ad a una distanza compresa tra 0,57 e 1,12\u00a0UA ricadrebbe all'interno della cosiddetta zona abitabile, quella regione di un sistema planetario in cui le condizioni di irraggiamento favoriscono la presenza di acqua allo stato liquido sulla superficie del pianeta. Inoltre, per ricevere lo stesso flusso di energia che la Terra riceve dal Sole (costante solare), un pianeta dovrebbe orbitare attorno ad ad una distanza di 0,61\u00a0UA; questa \u00e8 anche, approssimativamente, la distanza di una possibile orbita stabile per un pianeta terrestre. Man mano che la stella, nel corso dei 20 miliardi di anni stimati, completer\u00e0 la sua sequenza principale, la sua luminosit\u00e0 andr\u00e0 incontro ad un progressivo aumento, e con questa aumenter\u00e0 in maniera progressiva anche la distanza della zona abitabile, fino all'intervallo di spazio compreso tra 0,6 e 1,4\u00a0UA. Tuttavia, la presenza di un pianeta massiccio con un'orbita fortemente ellittica nelle vicinanze della zona abitabile potrebbe costituire un ostacolo all'esistenza di un pianeta terrestre con un'orbita stabile al suo interno. \nUna stella giovane come produce grandi quantit\u00e0 di radiazione ultravioletta, nociva per eventuali forme di vita, ma molto minori rispetto a una stella pi\u00f9 calda come il Sole; la distanza a cui dovrebbe trovarsi un pianeta per ricevere lo stesso flusso di radiazioni ultraviolette della Terra primordiale sarebbe poco meno di 0,5\u00a0UA dalla stella. Buccino \"et al.\" in un loro studio suggeriscono che una quantit\u00e0 limitata di radiazioni ultraviolette siano indispensabili per il modellamento dell'atmosfera e per avviare diversi processi biogenici che favoriscano lo sviluppo di forme di vista organiche; per questo motivo alcuni ricercatori pensano che non ci siano sufficienti radiazioni ultraviolette in grado di raggiungere la zona abitabile della giovane perch\u00e9 la vita possa formarsi su un suo pianeta.\nProspetto.\nSegue un prospetto riassuntivo con le caratteristiche delle principali componenti del sistema planetario di .\nIl cielo visto da Epsilon Eridani.\nVisto da un ipotetico osservatore nel sistema di , il cielo non apparirebbe molto differente da quello visibile dal sistema solare: le differenze sostanziali risiedono nel fatto che alcune stelle, che presentano una distanza da differente rispetto a quella che le separa dal Sole, apparirebbero con una diversa luminosit\u00e0 apparente. Innanzi tutto, il Sole si mostrerebbe come una stella di magnitudine di 2,4 nei pressi della stella \u03b1 della costellazione del Serpente (Unuk). Arturo, a 46 anni luce, apparirebbe con una magnitudine di 0,47, non molto differente da come appare dal sistema solare, mentre Vega, che dista 33 anni luce da , apparirebbe appena pi\u00f9 brillante. Sirio, essendo un po' pi\u00f9 vicina a di quanto non lo sia al Sole (meno di 8 anni luce), apparirebbe pi\u00f9 luminosa di quanto non appaia dalla Terra, mentre Procione, ad 11,5 anni luce, sarebbe di magnitudine 0,4. Altair sarebbe invece pi\u00f9 debole: a 23 anni luce di distanza apparirebbe di magnitudine 1,50. , distante 12 anni luce, brillerebbe come una comune stella di seconda magnitudine, in direzione della costellazione della Bilancia.\nUna stella che apparirebbe decisamente pi\u00f9 luminosa che vista dalla Terra \u00e8 , la terza stella in assoluto pi\u00f9 vicina a : distante 5,5 anni luce, brillerebbe con una magnitudine di 1,80. A 6,26 anni luce si trova invece il sistema di Keid (40 Eridani), quinta stella pi\u00f9 vicina, che avrebbe una magnitudine pari a 2,35.\nCostellazioni molto note, come Orione e l'Orsa Maggiore, apparirebbero sostanzialmente invariate; solo Dubhe si mostrerebbe un po' pi\u00f9 distante dalle altre stelle dell'Orsa, rendendo cos\u00ec il \"mestolo\" del Grande Carro pi\u00f9 aperto.\nEpsilon Eridani nella fantascienza.\nSu molte stelle \u00e8 possibile trovare citazioni nella cultura popolare, come ad esempio sulle brillanti Sirio, Alfa Centauri o Vega. Epsilon Eridani, nonostante sia una delle stelle pi\u00f9 settentrionali della costellazione dell'Eridano e possa essere vista dalla maggior parte delle regioni abitate della Terra, non \u00e8 quasi mai citata nelle opere letterarie a carattere generale, o nella mitologia, a causa della mancanza di un nome tradizionale e del suo aspetto poco appariscente in cielo. I punti d'interesse della stella per gli autori di opere fantascientifiche non derivano dalla cultura popolare, ma dai dati astronomici: \u00e8 una stella singola simile al Sole, ed \u00e8 vicina alla Terra. Non ha un nome proprio, tuttavia, in opere letterarie e cinematografiche fantascientifiche, la denominazione di Bayer, pi\u00f9 tecnica di un nome tradizionale, rappresenta pi\u00f9 un vantaggio che un danno.\nInoltre, la conferma di almeno un pianeta orbitante attorno alla stella la fa ritenere in grado di ospitare una famiglia di pianeti, tra i pi\u00f9 vicini alla Terra e quindi pi\u00f9 facilmente raggiungibili per ipotetici viaggi interstellari. Probabilmente, \u00e8, assieme a , la stella pi\u00f9 citata nella fantascienza dopo .\nNella letteratura, l'esempio pi\u00f9 noto \u00e8 quello di Isaac Asimov: nel Ciclo dei Robot, in particolare nel romanzo \"I robot e l'Impero\", \u00e8 la stella madre del primo mondo colonizzato dalla seconda ondata di pionieri, chiamato Baleyworld. Successivamente in \"L'orlo della Fondazione\", romanzo della serie del Ciclo della Fondazione, il pianeta cambier\u00e0 il suo nome in Comporellen.\nNel Ciclo dell'invasione, una serie di romanzi dello scrittore statunitense Harry Turtledove, la Terra del periodo della seconda guerra mondiale viene invasa dalla Razza, una specie rettile proveniente dal sistema di . In 50\u00a0000 anni della loro storia solo altre due volte questa specie era entrata in guerra, e questo era avvenuto in occasione della conquista dei due mondi che aveva assoggettato, uno dei quali era chiamato Rabotev 2, secondo pianeta del sistema di .\nAnche in campo cinematografico e televisivo la stella compare in numerose opere, in particolar modo come meta di viaggi interstellari nei dintorni del sistema solare.\nIn \"Babylon 5\", una serie televisiva di fantascienza girata negli anni novanta, la stessa stazione spaziale che d\u00e0 il nome alla serie orbita attorno a Epsilon Eridani III, terzo pianeta del sistema di .\nIn \"Star Trek\", era stata inizialmente suggerita come stella madre del pianeta Vulcano, mondo natale del Signor Spock e dei Vulcaniani. Tuttavia, nel 1991 Gene Roddenberry, creatore della serie, appurata la giovane et\u00e0 di , dichiar\u00f2 che una civilt\u00e0 evoluta come quella vulcaniana non poteva trovarsi attorno a una stella cos\u00ec giovane, e sugger\u00ec che il sole di Vulcano fosse 40 Eridani (Keid), molto pi\u00f9 vecchia di . Anche una frase del comandante Tucker in \"\", dove afferma che \u00abVulcano \u00e8 a 16 anni luce dalla Terra\u00bb, avvalora l'ipotesi che il pianeta si trovi nel sistema di Keid, probabilmente attorno alla componente principale, anch'essa una nana arancione che si trova in effetti a quella distanza dalla Terra. Secondo il libro \"Star Trek: Star Charts\", \u00e8 chiamata \"Delta Orcus\" e nel suo sistema si trova il pianeta Axanar, membro della Federazione unita dei pianeti. Lo stesso libro la indica come una stella binaria, composta da due stelle di classe K.\nIn tempi pi\u00f9 recenti, nella serie televisiva della Fox \"Virtuality\", \u00e8 menzionata come luogo di destinazione finale dell'astronave Phaeton, la prima astronave terrestre costruita per un viaggio interstellare alla ricerca di un altro pianeta su cui vivere, in virt\u00f9 del fatto che la Terra diventer\u00e0 inospitale nel giro di un centinaio d'anni.\nNel mondo dei videogiochi, uno degli esempi pi\u00f9 famosi \u00e8 quello della serie di \"Halo\", nel quale la stella ospita Reach, la colonia pi\u00f9 importante degli umani."}
{"id": "17285", "revid": "640277", "url": "https://it.wikipedia.org/wiki?curid=17285", "title": "Procione (astronomia)", "text": "Procione (\u03b1 CMi / \u03b1 Canis Minoris / Alfa Canis Minoris) \u00e8 la stella pi\u00f9 brillante della costellazione del Cane Minore. A occhio nudo appare come una stella singola, l'ottava pi\u00f9 brillante dell'intera volta celeste con una magnitudine apparente di +0,34. In realt\u00e0 si tratta di un sistema binario composto da una stella bianco-gialla di classe spettrale F5IV-V, chiamata \"Procione A\", e da una debole nana bianca, chiamata \"Procione B\". L'elevata luminosit\u00e0 apparente di Procione non \u00e8 dovuta tanto alla sua brillantezza intrinseca (\u00e8 circa 7 volte pi\u00f9 luminosa del Sole) quanto alla sua vicinanza alla Terra: la sua distanza di dal nostro pianeta ne fa una tra le stelle pi\u00f9 vicine a noi.\nProcione forma uno dei tre vertici del Triangolo invernale, assieme a Sirio e a Betelgeuse.\nOsservazione.\nProcione \u00e8 l'ottava stella pi\u00f9 luminosa del cielo notturno con una magnitudine apparente di +0,34. Data la sua grande brillantezza \u00e8 facilmente individuabile al centro della piccola costellazione del Cane Minore. Procione \u00e8 posta a circa 26\u00b0 a est di Betelgeuse e a circa 26\u00b0 a nord-est di Sirio. Inoltre Sirio \u00e8 posta a circa 27\u00b0 a sud-est di Betelgeuse. Le tre stelle quindi formano un triangolo quasi perfettamente equilatero, di cui Sirio occupa il vertice meridionale, Betelgeuse il vertice nord-occidentale e Procione quello nord-orientale. L'asterismo formato da queste tre luminose stelle \u00e8 stato chiamato \"Triangolo invernale\", dato che la sua osservazione \u00e8 particolarmente indicata durante l'inverno boreale. Viene contrapposto al Triangolo estivo, formato da Altair, Deneb e Vega, che \u00e8 invece osservabile durante l'estate boreale.\nPossedendo una declinazione di +5\u00b0 13', Procione \u00e8 una stella dell'emisfero boreale ma \u00e8 abbastanza vicina all'equatore celeste da risultare osservabile da tutte le aree della Terra, ad eccezione della parte pi\u00f9 interna del continente antartico; a nord invece la stella appare circumpolare ben oltre il circolo polare artico.\nProcione fra le stelle di prima magnitudine \u00e8 quella pi\u00f9 vicina all'equatore celeste. \u00c8 seguita da Betelgeuse, che ha declinazione +7\u00b0 24', e Rigel, che ha declinazione \u22128\u00b0 12'.\nCome si \u00e8 detto, \u00e8 un astro caratteristico dei cieli invernali e primaverili: si osserva senza difficolt\u00e0 nei mesi compresi fra gennaio e maggio poco ad est della scia luminosa della Via Lattea invernale. L'astro inizia ad essere visibile nelle notti di fine novembre verso la tarda sera in direzione est, mentre diventa pian piano dominante nelle sere dell'inverno, quando si presenta pure piuttosto alto sopra l'orizzonte, specie dall'emisfero boreale; durante il mese di marzo raggiunge il suo culmine alle 22:00 e col procedere della primavera si osserva sempre pi\u00f9 ad ovest, finch\u00e9 a fine giugno \u00e8 possibile osservarlo solo poco dopo il tramonto. Verso la fine dell'estate ricompare ad est poco prima dell'alba.\nA causa della precessione degli equinozi, la declinazione della stella sta lentamente diminuendo; fra alcune migliaia di anni si trover\u00e0 nell'emisfero australe.\nAmbiente galattico.\nLa brillantezza apparente di Procione non \u00e8 dovuta tanto alla sua luminosit\u00e0 intrinseca, quanto al fatto che si tratta di una stella relativamente vicina (dista infatti 11,4 anni luce dal Sole), per la precisione il 13\u00ba astro pi\u00f9 vicino al sistema solare, il quarto se si considerano solo quelli visibili ad occhio nudo, dopo , Sirio e . Trovandosi relativamente vicino al Sole, Procione ne condivide lo stesso ambiente galattico. Le sue coordinate galattiche sono 213,70\u00b0 e 13,01\u00b0. Una longitudine galattica di circa 213\u00b0 significa che la linea ideale che congiunge il Sole e Procione, se proiettata sul piano galattico, forma con la linea ideale che congiunge il Sole con il centro galattico un angolo di 213\u00b0; ci\u00f2 implica che Procione \u00e8 leggermente pi\u00f9 lontana dal centro galattico di quanto non sia il Sole. Una latitudine galattica di circa 13\u00b0 significa che Procione si trova poco pi\u00f9 a nord rispetto al piano su cui sono posti il Sole e il centro galattico.\nLa stella pi\u00f9 prossima a Procione, a 1,1 anni luce, \u00e8 la Stella di Luyten, una debole nana rossa di magnitudine +9,89 e di classe spettrale M3,5 V. Avendo una luminosit\u00e0 che \u00e8 solo 1% di quella solare, la stella di Luyten, invisibile a occhio nudo dalla Terra, sarebbe piuttosto debole anche vista da Procione, nonostante la relativa vicinanza fra i due astri. A 4,6 anni luce da Procione si trova un altro debole sistema binario formato da due nane rosse, Ross 614; a 5 anni luce un'altra nana rossa, DX Cancri; infine a 5,2 anni luce da Procione si trova la luminosa Sirio.\nCaratteristiche fondamentali.\nIl sistema e le sue difficolt\u00e0 di studio.\nIl sistema di Procione \u00e8 costituito da due componenti. La componente principale (\"Procione A\" o \"\u03b1 Canis Minoris A\") \u00e8 una nana/subgigante giallo-bianca di classe spettrale F5 V-IV; la componente secondaria (\"Procione B\" o \"\u03b1 Canis Minoris B\") \u00e8 una nana bianca. Se si riesce a determinare l'orbita percorsa dalle stelle che compongono un sistema binario, la loro massa pu\u00f2 essere dedotta tramite le leggi di Keplero. Poich\u00e9 dalla massa di una stella seguono altri parametri, lo studio ne risulta molto facilitato. Tuttavia, nonostante Procione sia un sistema relativamente vicino, la determinazione dell'orbita delle due componenti non \u00e8 un compito facile per via della grande differenza di magnitudine apparente tra le due componenti e per la piccola separazione angolare tra di esse. In particolare, le due componenti hanno una differenza di luminosit\u00e0 che si aggira intorno alle 10 magnitudini (cio\u00e8 Procione A \u00e8 circa 10\u00a0000 volte pi\u00f9 luminosa di Procione B) e hanno una separazione angolare al periastro pari a 2,23\" e all'afastro pari a 5\" (si comparino questi dati con la distanza angolare fra Sirio A e Sirio B, che \u00e8 8,04\" al periastro).\nStudi sulla stabilit\u00e0 di orbite di oggetti substellari nel sistema di Procione, come pianeti o nane brune, suggeriscono che orbite stabili per eventuali pianeti nel sistema potrebbero avere periodi al massimo di 3,7 anni attorno a Procione A e 2,8 anni per oggetti substellari in orbita attorno a B. Potrebbero sfuggire ai rilevanti astrometrici pianeti con massa di 5 volte quella di Giove attorno ad A, mentre attorno alla stessa componente l'esistenza di un pianeta di sarebbe possibile solo oltre 1,5 UA di distanza dalla stella. Attorno alla nana bianca invece, \u00e8 esclusa la presenza di pianeti di circa 5 masse gioviane o pi\u00f9 con periodi superiori a 2 anni, e di oggetti di 10 masse gioviane o pi\u00f9 con periodi uguali o superiori a 0,5 anni.\nOrbita e masse.\nLa duplicit\u00e0 di Procione \u00e8 stata scoperta tramite misurazioni astrometriche; l'esistenza di Procione B venne ipotizzata da Friedrich Bessel sin dal 1844, per giustificare il particolare moto proprio della stella, sebbene i parametri orbitali siano stati calcolati solamente nel 1862 da Arthur Auwers. Procione B fu osservata per la prima volta nel 1896, quando John Martin Schaeberle la osserv\u00f2 nella posizione prevista utilizzando il telescopio rifrattore da 91,4\u00a0cm dell'Osservatorio Lick.\nIn epoca moderna, uno dei primi tentativi di determinare la massa delle due componenti si deve a Strand (1951). Strand ha utilizzato per la determinazione dell'orbita circa 200 fotografie prese fra il 1915 e il 1949 dal rifrattore di 102\u00a0cm dell'Osservatorio Yerkes e dal rifrattore di 67\u00a0cm dell'Osservatorio McCormick. Per quanto riguarda Procione A, Strand ha calcolato un periodo orbitale di 40,65 anni, una eccentricit\u00e0 orbitale pari a 0,40, un semiasse maggiore di 1,217\" e una inclinazione dell'orbita rispetto al piano della nostra visuale di 35,7\u00b0. L'ascensione retta del nodo ascendente \u00e8 inoltre stimata essere 104,3\u00b0. Per quanto riguarda Procione B, Strand ha calcolato invece un semiasse maggiore di 4,548\", una inclinazione di 35,7\u00b0 e un'ascensione retta di 284,3\u00b0. Sulla base di questi parametri e della parallasse, che Strand assumeva essere 0,287\", si pu\u00f2 dedurre una massa totale del sistema di , mentre le masse individuali sono per Procione A e per Procione B.\nIrwin e colleghi (1992) hanno integrato le osservazioni utilizzate da Strand con misurazioni delle velocit\u00e0 radiali determinate tramite il Dominion Astrophysical Observatory e il Canada\u2013France\u2013Hawaii Telescope. Questi nuovi dati hanno permesso di correggere in parte le stime di Strand (1951): il periodo orbitale \u00e8 stimato da Irwin e colleghi (1991) essere 40,38 anni, il semiasse maggiore dell'orbita di Procione A essere 1,179\", l'eccentricit\u00e0 0,365, l'inclinazione orbitale 31,9\u00b0 e l'ascensione retta 104,8\u00b0. Questi nuovi parametri orbitali hanno portato a leggere correzioni nelle masse delle due componenti, calcolate essere rispettivamente e .\nGuenther &amp; Demarque (1993) hanno studiato le tracce evolutive sul diagramma H-R di stelle aventi metallicit\u00e0 simile a quella del Sole e masse pari , e . Nessuna delle tracce delle stelle aventi masse passava per l'attuale punto del diagramma H-R in cui si trova Procione A. Piuttosto le tracce che vi passano pi\u00f9 vicino corrispondono a quelle di stelle aventi massa e un'et\u00e0 compresa fra 1,8 e 2,0 miliardi di anni, cio\u00e8 alla fine della loro permanenza nella sequenza principale. Solo ammettendo una metallicit\u00e0 doppia rispetto a quella solare, la traccia di stelle di massa maggiore passa per la posizione di Procione A; ma la metallicit\u00e0 misurata di questo astro \u00e8 molto pi\u00f9 bassa di quanto sarebbe richiesto.\nC'\u00e8 di conseguenza una notevole discrepanza fra i valori della massa di Procione A calcolati da Strand (1951) e Irwin e colleghi (1992) e quello previsto sulla base dei modelli di evoluzione stellare. Il problema \u00e8 stato risolto da Girard e colleghi (2000). Essi hanno preso in esame 266 fotografie della coppia A-B provenienti da sei osservatori differenti durante un periodo di 83 anni; inoltre al fine di determinare la separazione fra le due componenti hanno utilizzato le osservazioni della camera planetaria del telescopio spaziale Hubble. Per quanto riguarda l'orbita di Procione A, Girard e colleghi (2000) correggono leggermente le misurazioni precedenti: essi valutano un periodo di 40,82 anni, il semiasse maggiore 1,232\", l'eccentricit\u00e0 0,407, l'inclinazione orbitale 31,1\u00b0 e l'ascensione retta 97,3\u00b0. Inoltre correggono la parallasse in 283,2 \u00b1 1,5 mas. Queste correzioni non porterebbero a una stima molto differente della massa. Tuttavia gli autori valutano, sulla base delle osservazioni di Hubble, una separazione fra le due componenti di circa il 6% inferiore alle stime precedenti. Questo determina una stima inferiore delle masse. In particolare essi suppongono che il sistema abbia una massa totale di 2,099 M\u2609, che Procione A abbia una massa di e Procione B una massa di . Questo riconcilia la massa di Procione A stimata in base al moto orbitale e quella stimata da Guenther &amp; Demarque (1993) sulla base della sua posizione nel diagramma H-R.\nGirard e colleghi (2000) calcolano che la separazione media fra le due componenti sia 4,271 mas, che alla distanza stimata corrispondono a circa , poco meno della distanza che separa Urano dal Sole. Tuttavia l'elevata eccentricit\u00e0 dell'orbita porta le due stelle che formano il sistema a una distanza minima di 9 UA (circa 1,35 miliardi di km) e a una massima di 21 UA (circa 3,15 miliardi di km).\nGli studi successivi hanno sostanzialmente confermato le misurazioni di Girard e colleghi (2000) ponendo la massa di Procione A fra 1,4 e 1,5 M\u2609. Per esempio, Allende Prieto e colleghi (2002) usano gli stessi parametri orbitali di Girard e colleghi (2000), ma correggono la loro parallasse con quella ricavata dalle osservazioni del satellite Hipparcos, che \u00e8 285,93 \u00b1 0,88 mas. Il valore della massa ottenuto da Allende e colleghi (2002) dopo questa correzione \u00e8 . Infine Gatewood &amp; Han (2006), basandosi su nuove misure astrometriche correggono leggermente la parallasse di Hipparcos a 285,53 \u00b1 0,59. Assumendo i valori dell'orbita di Girard e colleghi (2000), che sono risultati in accordo con le loro osservazioni, calcolano il valore delle masse essere per Procione A e per Procione B, mentre uno studio del 2015 combinando i dati di due decadi di osservazioni con quelle del telescopio spaziale Hubble riportano valori per A e B rispettivamente di e .\nProcione A.\nTemperatura superficiale e raggio.\nIl valore della temperatura superficiale di Procione \u00e8 conosciuto con margini di errore abbastanza bassi. Le temperature misurate variano fra . Una delle misure pi\u00f9 adottate \u00e8 quella di Allende Prieto e colleghi (2002), i quali stimano un valore di . Il valore precedentemente calcolato da Fuhrmann e colleghi (1997) \u00e8 quasi coincidente: . Quello di Bedding e colleghi (1996) \u00e8 molto vicino: 6\u00a0500\u00a0K. La temperatura superficiale di Procione \u00e8 quindi circa 700\u00a0K pi\u00f9 alta di quella del Sole e in ragione di ci\u00f2 il suo colore tende maggiormente al bianco rispetto a quello del Sole, che \u00e8 pi\u00f9 vicino al giallo.\nEssendo Procione una stella relativamente vicina, \u00e8 possibile effettuare misure dirette del suo raggio mediante tecniche interferometriche. Come nel caso della temperatura, c'\u00e8 un discreto accordo fra i vari studi volti a misurare il raggio di questa stella. Utilizzando il Narrabri Stellar Intensity Interferometer, presso Narrabri, nel Nuovo Galles del Sud, Hanbury Brown e colleghi (1974) hanno ottenuto un diametro angolare di 5,10 \u00b1 0,16 mas, che diventano 5,41 \u00b1 0,17 mas quando sia applicata una correzione dovuta all'oscuramento al bordo. Mozurkewich e colleghi (1991) hanno invece utilizzato il complesso interferometrico dell'Osservatorio di Monte Wilson per misurare il diametro angolare di Procione: i risultati ottenuti in due diverse misure sono 5,26 \u00b1 0,05 mas e 5,14 \u00b1 0,05 mas, che vengono corretti in 5,51 mas a causa dell'oscuramento al bordo. Utilizzando il Navy Prototype Optical Interferometer installato presso Flagstaff in Arizona, Nordgren e colleghi (2001) hanno ottenuto un valore di 5,19 \u00b1 0,04 mas che hanno poi corretto in 5,43 \u00b1 0,07 mas. Infine, Kervella e colleghi (2004) hanno utilizzato il Very Large Telescope, installato sul Cerro Paranal in Cile, e hanno ottenuto un diametro di 5,376 \u00b1 0,047 mas, che \u00e8 stato corretto in 5,448 \u00b1 0,053 mas. Se vogliamo tenere per buono quest'ultimo valore, che \u00e8 quello ottenuto con strumenti pi\u00f9 moderni, allora, alla distanza di 11,406 anni luce, misurata da Hipparcos, questo diametro angolare corrisponde a un raggio di . Comunque, a dimostrazione del sostanziale accordo fra le varie misurazioni, se si fa la media fra di esse, il raggio assoluto risultante \u00e8 . Si pu\u00f2 osservare che Procione, pur essendo meno massiccia di Sirio (1,43 M\u2609 contro 2,15 M\u2609), ha un raggio maggiore (2,04 R\u2609 contro 1,88 R\u2609). Questo fatto \u00e8 probabilmente un indizio del suo stato evolutivo.\nAssumendo una massa di e un raggio di , Allende Prieto e colleghi (2002), hanno ricavato una gravit\u00e0 superficiale log \"g\" = 3,96 \u00b1 0,02. La buona qualit\u00e0 dei valori calcolati di massa e raggio \u00e8 confermata dal fatto che misurazioni indipendenti della gravit\u00e0 superficiale, derivate dalla conformazione delle linee del magnesio, hanno dato risultati compatibili, di poco superiori a log \"g\" = 4. Ad esempio, due studi del 2000 hanno stimato la gravit\u00e0 superficiale di Procione, rispettivamente, log \"g\" = 4,02 e log \"g\" = 4,04.\nLuminosit\u00e0, metallicit\u00e0 e velocit\u00e0 di rotazione.\nAvendo misurazioni abbastanza precise della temperatura e del raggio di Procione, \u00e8 possibile avere dati relativamente affidabili anche riguardo alla sua luminosit\u00e0 assoluta: Steffen (1985) deduce una luminosit\u00e0 di 7,12 \u00b1 1,0 L\u2609 e tutte le misurazioni successive non portano a risultati che non rientrino in questi limiti. Se assumiamo la temperatura superficiale misurata da Allende Prieto e colleghi (2002) (6\u00a0530 \u00b1 49 K) e il raggio misurato da Kervella e colleghi (2004) (2,048 \u00b1 0,025 R\u2609), che sono le misurazioni pi\u00f9 precise di cui disponiamo, allora la luminosit\u00e0 assoluta di Procione risulta essere 6,84 \u00b1 0,37 L\u2609. Una tale luminosit\u00e0 risulta molto elevata per la classe spettrale cui appartiene. Infatti una stella di sequenza principale di massa 1,43 M\u2609 dovrebbe avere una luminosit\u00e0 compresa fra 3,5 e 4 L\u2609, circa la met\u00e0 della luminosit\u00e0 di Procione. Questo fatto d\u00e0 ulteriori informazioni circa lo stato evolutivo della stella.\nAl fine di stabilire un modello adeguato di Procione A \u00e8 necessario anche calcolare la sua metallicit\u00e0, ossia l'abbondanza di elementi pi\u00f9 pesanti dell'idrogeno e dell'elio. Sebbene non ci sia perfetto accordo fra le varie misurazioni, esse indicano tutte una metallicit\u00e0 vicina a quella solare. Le dieci misurazioni successive al 1995 elencate da SIMBAD variano da [Fe/H]= \u22120,06 a [Fe/H]=0,04. Ci\u00f2 significa che queste misurazioni stimano la metallicit\u00e0 di Procione A compresa fra l'87% e il 109% di quella del Sole. Una delle misurazioni pi\u00f9 citate e precise \u00e8 quella di Allende Prieto e colleghi (2002), basata sull'analisi delle linee Fe I e Fe II: essi ottengono una metallicit\u00e0 [Fe/H] = \u22120,05 \u00b1 0,03, che corrisponde a un valore compreso fra l'89% e il 95% dell'abbondanza di metalli solare.\nLa velocit\u00e0 di rotazione di Procione, proiettata sul piano della nostra visuale, \u00e8 piuttosto bassa. Gray (1981) ha calcolato un valore di \"v\" \u00d7 sin \"i\" (ove \"i\" \u00e8 l'inclinazione dell'asse di rotazione della stella rispetto alla nostra linea di vista) di . Misurazioni successive, bench\u00e9 fra loro non completamente coincidenti, confermano la non elevata velocit\u00e0 di rotazione: Benz &amp; Mayor (1984) hanno misurato un valore di \"v\" \u00d7 sin \"i\" pari a 4,5 \u00b1 1,1\u00a0km/s, confermato poi da Fekel (1997). Infine Allende Prieto e colleghi (2002), sempre basandosi sull'analisi delle linee del ferro neutro e ionizzato una volta, ricavano un valore di 3,16 \u00b1 0,50\u00a0km/s. Il fatto che la velocit\u00e0 di rotazione di Procione A ci appaia cos\u00ec bassa non ci dice nulla sulla reale velocit\u00e0 in cui la stella ruota finch\u00e9 non viene determinato il valore di \"i\": se l'asse di rotazione dovesse essere molto inclinato rispetto alla nostra linea di vista, allora il valore di sin \"i\" sarebbe molto vicino allo zero e quindi la velocit\u00e0 di rotazione reale molto pi\u00f9 elevata dei valori misurati. Viceversa se l'asse di rotazione fosse perpendicolare o quasi rispetto alla nostra linea di vista, allora il valore sin \"i\" sarebbe molto vicino a 1 e quindi la velocit\u00e0 misurata sarebbe vicina a quella reale. Il valore di \"i\" non \u00e8 stato ancora determinato con precisione. Arentoft e colleghi (2008) hanno tuttavia individuato un ciclo di variazione nella velocit\u00e0 radiale di Procione A della durata di 10,3 \u00b1 0,5 giorni. Essi attribuiscono tale ciclo alla presenza di regioni attive sulla superficie dell'astro, che appaiono e scompaiono in ragione della sua rotazione. Supponendo la presenza di due di tali regioni, in zone opposte del disco stellare, come spesso di verifica, si pu\u00f2 pensare che Procione A ruoti in 20,6 \u00b1 1 giorni e che la sua velocit\u00e0 di rotazione all'equatore sia 5 \u00b1 0,5\u00a0km/s. In tal caso si ricaverebbe \"i\"= 39\u00b0 \u00b1 7\u00b0. Poich\u00e9 non \u00e8 implausibile supporre che l'asse di rotazione di Procione A sia perpendicolare al piano orbitale e poich\u00e9 questo \u00e8 inclinato 31\u00b0, ci si pu\u00f2 aspettare che il valore di \"i\" sia vicino a 31\u00b0. Quindi un valore di 39\u00b0 \u00b1 7\u00b0 \u00e8 probabilmente abbastanza accurato.\nEt\u00e0 e stato evolutivo.\nCome si \u00e8 detto, lo stato evolutivo di Procione A ha rappresentato un problema in quanto, data la massa stimata, la traccia evolutiva della stella non passava per la sua attuale posizione nel diagramma H-R. La correzione della massa calcolata da Girard e colleghi (2000) ha permesso di avanzare l'ipotesi che Procione abbia una et\u00e0 di 1,8 - 2 miliardi di anni e che si trovi alla fine della sua permanenza della sequenza principale. Kervella e colleghi (2004) hanno ricalcolato le possibili tracce evolutive di Procione, disponendo di maggiori dati rispetto a quelli degli studi precedenti. Essi confermano che probabilmente nel nucleo di Procione A stanno terminando le reazioni nucleari, ma ipotizzano una et\u00e0 compresa fra i 2,31 e i 2,71 miliardi di anni. Essi hanno una conferma indipendente delle loro misurazioni: come si discuter\u00e0 pi\u00f9 a lungo in seguito, Procione B \u00e8 diventata una nana bianca 1,7 \u00b1 0,1 miliardi di anni fa. Se si suppone che Procione A abbia 2,3 miliardi di anni e che le due stelle siano nate insieme nella stessa nube di gas, allora la progenitrice di Procione B ha avuto una vita di circa 600 milioni di anni. Ci\u00f2 induce a pensare che avesse una massa di circa 2,5 M\u2609. Stelle di questa massa, hanno un nucleo di 0,57 M\u2609. Poich\u00e9 Procione B non \u00e8 altro che il nucleo ormai inerte della sua progenitrice, questa nana bianca dovrebbe avere una massa simile a quella di tale nucleo. Le stime della massa di Procione B sono in effetti molto vicine a tale valore, anche se Howard E. Bond e colleghi affermano nel loro studio un valore iniziale di B pi\u00f9 basso, compreso tra 1,8 e , poich\u00e9 una progenitrice con massa 2,5 volte quella del Sole avrebbe dovuto lasciare una nana bianca di almeno 0,69 masse solari, e 2,2 masse solari sono anche in linea con la stima della permanenza in sequenza principale della progenitrice di B, che \u00e8 stata di circa 1,33 miliardi di anni e un'et\u00e0 complessiva del sistema di 2,7 miliardi di anni.\nLo stato evolutivo di Procione A alla fine della sua permanenza nella sequenza principale spiega la sua classificazione ibrida: essa \u00e8 posta a met\u00e0 strada fra la classe di Yerkes V, a cui vengono ascritte le stelle di sequenza principale, e quella IV, a cui vengono ascritte le stelle subgiganti. Procione A ha dunque iniziato la propria espansione che la porter\u00e0 a diventare nei prossimi 10-100 milioni di anni una gigante rossa di dimensioni da 80 a 150 volte quelle attuali. Questo spiega il suo raggio elevato e la sua luminosit\u00e0 pi\u00f9 alta del normale. Il suo destino finale \u00e8 di diventare una nana bianca come la compagna, anche se avente una massa minore.\nProcione B.\nProcione B \u00e8 la seconda nana bianca pi\u00f9 vicina al sistema solare, dopo Sirio B. Come si \u00e8 detto, le stime riguardanti la sua massa variano da , il che rende Procione B decisamente meno massiccia di Sirio B che ha una massa pari a ; tuttavia, per le propriet\u00e0 della materia degenere, Procione B risulta pi\u00f9 grande di Sirio B, con un raggio stimato di circa 8574 \u00b1 222 km contro i 5\u00a0846 \u00b1 174\u00a0km di Sirio B. Il confinamento di una massa equivalente a pi\u00f9 della met\u00e0 di quella del Sole in un volume di poco superiore a quello della Terra (per l'esattezza il raggio di Procione B \u00e8 pari a 1,35 R\u2295) comporta una densit\u00e0 molto elevata, circa un terzo di tonnellata per centimetro cubo, comunque meno elevata di quella di Sirio B che raggiunge le 1,6 tonnellate per centimetro cubo. Un piccolo raggio e una grande massa implicano una grande gravit\u00e0 superficiale: Provencial e colleghi (2002) stimano che quella di Procione B sia pari a log \"g\" = 8,0. Poich\u00e9 la gravit\u00e0 superficiale della Terra \u00e8 log \"g\" = 2,99, ci\u00f2 significa che la gravit\u00e0 superficiale della nana bianca \u00e8 circa 100\u00a0000 volte superiore a quella del nostro pianeta.\nLa temperatura superficiale di Procione B, pari a , la rende meno calda di Sirio B, che ha temperatura superficiale pari a 24\u00a0790 \u00b1 100 K. Questo dipende dal fatto che Procione B \u00e8 pi\u00f9 vecchia di Sirio B e ha quindi avuto maggiore tempo a disposizione per raffreddarsi. Come si \u00e8 detto, la progenitrice di Procione B ha concluso la sua esistenza 1,7 \u00b1 0,1 miliardi di anni fa, mentre quella di Sirio B 125 milioni di anni fa. La progenitrice di Sirio B era anche notevolmente pi\u00f9 massiccia di quella di Procione B: mentre la prima era probabilmente una stella di classe spettrale B4 o B5 con una massa di circa , la seconda era una pi\u00f9 modesta stella di , appartenente alle ultime sottoclassi della classe B o alle prime della classe A.\nHolberg e colleghi (2002) classificano Procione B come appartenente alla classe spettrale DA4. Essa quindi apparterrebbe al tipo pi\u00f9 comune di nane bianche, il cui spettro presenta le righe dell'idrogeno, ma non quelle dell'elio e dei metalli. Provencial e colleghi (2002) invece, utilizzando lo spettrografo del telescopio spaziale Hubble (STIS), arrivano alla conclusione che appartenga alla rara classe spettrale DQZ: ci\u00f2 significa che nel suo spettro sono presenti le linee del carbonio e di altri metalli (per esempio, magnesio, calcio e potassio), ma non quelle della serie di Balmer dell'idrogeno. Provencial e colleghi (2002) ne concludono che l'atmosfera di Procione B \u00e8 dominata dall'elio, che costituisce l'elemento di gran lunga pi\u00f9 abbondante. Seguono l'idrogeno (10\u00a0000 volte meno abbondante dell'elio), il carbonio (circa 300\u00a0000 volte meno abbondante), il magnesio (1010,4 volte meno abbondante) e il ferro (1010,7 volte meno abbondante).\nProvencial e altri (2002) ritengono che il particolare spettro di Procione B dipenda dalla vicinanza di Procione A: il magnesio, il calcio e il ferro presenti nell'atmosfera sarebbero originati dal vento stellare della principale che contamina l'atmosfera della nana bianca. L'accrescimento di Procione B a causa del vento stellare di Procione A \u00e8 calcolato essere nell'ordine di all'anno (circa 400 milioni di tonnellate all'anno).\nCome in tutte le nane bianche, lo strato superficiale di elio di Procione B \u00e8 molto sottile: al di sotto di tale strato, il nucleo dell'astro \u00e8 costituito dal carbonio inerte frutto della fusione dell'elio nella stella progenitrice. Tale nucleo sta piano piano cedendo il calore residuo allo spazio circostante. Il raffreddamento delle nane bianche \u00e8 tuttavia un processo estremamente lento a causa della piccola superficie di questi astri, sicch\u00e9 Procione B diventer\u00e0 una nana nera solo fra parecchi miliardi di anni.\nAltre caratteristiche.\nCorona e emissione di raggi X.\nLe stelle con masse comprese fra presentano una zona perinucleare in cui l'energia termica viene trasferita tramite irraggiamento e una zona superficiale in cui l'energia viene trasferita mediante convezione. Nelle stelle con massa superiore a le due zone sono invertite: esse presentano una zona convettiva in prossimit\u00e0 del nucleo e una zona radiativa superficiale. \u00c8 noto che solo nelle stelle che presentano una zona convettiva in superficie si origina una corona, essendo essa legata al magnetismo causato dal movimento degli strati superficiali della stella. Avendo una massa compresa fra , Procione A si trova proprio a ridosso del limite a partire dal quale le stelle modificano la loro struttura. Lo studio della sua corona \u00e8 quindi particolarmente interessante. In particolare si ritiene che Procione A abbia una zona convettiva superficiale particolarmente sottile in quanto l'alta temperatura degli strati immediatamente sottostanti la superficie rende gi\u00e0 in questa zona il trasporto di energia termica tramite irraggiamento pi\u00f9 efficiente rispetto al trasporto tramite convezione.\nLo studio della corona di Procione \u00e8 stato possibile solo dopo il lancio di satelliti con telescopi sensibili ai raggi X visto che essi vengono fermati dall'atmosfera terrestre. Tuttavia i tentativi di rilevare emissioni di raggi X provenienti da Procione sono falliti fino al 1975. Osservazioni approfondite di Procione furono condotte alla fine degli anni settanta dai satelliti Copernico e TD-1A. Una fonte di raggi X associata a Procione fu osservata il 1\u00ba aprile 1979 tramite l'High Resolution Imaging camera dell'Osservatorio Einstein. Tale fonte era collocabile a circa 4\" a sud di Procione A, al limite del cerchio di confidenza del 90%, indicando cos\u00ec una probabile identificazione con Procione A piuttosto che con Procione B, essendo quest'ultimo posizionato a 5\" a nord di Procione A e, quindi, a circa 9\" dalla fonte.\nIn seguito, dati questi risultati e data la sua luminosit\u00e0, Procione A \u00e8 stato uno degli oggetti di osservazione privilegiati dei principali telescopi spaziali sensibili ai raggi X che sono stati lanciati in orbita. Schmitt e colleghi (1996) hanno utilizzato il telescopio spaziale Extreme Ultraviolet Explorer per l'osservazione di Procione, e in particolare per osservare le righe del ferro altamente ionizzato Fe X e Fe XIV (cio\u00e8 ionizzato, rispettivamente, nove e tredici volte). La loro conclusione \u00e8 che la corona di Procione, per densit\u00e0 e per temperatura, ha molte somiglianze con quella delle regioni attive della corona solare. Essi stimano che la temperatura media si aggiri intorno a 1,58 milioni di K e che non esista quantit\u00e0 significativa di plasma con temperatura superiore ai 6 milioni di K. La densit\u00e0 media si aggira intorno ai 3 \u00d7 109 elettroni per centimetro cubo (in linea con quella della corona solare), mentre il volume totale della corona \u00e8 supposto essere . Ipotizzando che i raggi X siano emessi da archi coronali di plasma magneticamente confinato, il team di studiosi ritiene che tali archi ricoprano circa il 20% della superficie della stella e che si estendano fino a un'altezza media di .\nGli studi successivi hanno sostanzialmente confermato queste ipotesi. Ness e colleghi (2001) utilizzano le osservazioni dei telescopi spaziali Chandra e XMM-Newton e hanno analizzato le righe del carbonio ionizzato quattro volte (C V), dell'azoto ionizzato cinque volte (N VI) e dell'ossigeno ionizzato sei volte (O VII). Tali righe compaiono quando il plasma raggiunge temperature comprese fra 1 e 2 milioni di K. La densit\u00e0 elettronica del plasma \u00e8 risultata compresa fra , del tutto compatibile con quella delle regioni attive del Sole. A risultati simili giungono Pinfield e colleghi (2001), analizzando la riga del ferro ionizzato dieci volte (Fe XI). Raassen e colleghi (2002) rappresenta il pi\u00f9 approfondito studio di Procione A ai raggi X finora compiuto: essi si sono basati sulle osservazioni dei telescopi spaziali Chandra e XMM-Newton per analizzare diverse righe spettrali di vari elementi altamente ionizzati (zolfo, carbonio, argon, magnesio, nichel, silicio e ferro). I loro risultati non hanno riservato tuttavia grandi sorprese: la temperatura dei vari elementi \u00e8 supposta essere compresa fra 1 e 3 milioni di K e non c'\u00e8 alcuna indicazione di plasma con temperature uguali o superiori a 4 milioni di K, mentre il volume della corona \u00e8 ipotizzato essere pari a , notevolmente pi\u00f9 esteso di quello calcolato da Schmitt e colleghi (1996). La corona di Procione inoltre non sembra presentare variabilit\u00e0, n\u00e9 zone pi\u00f9 attive delle altre.\nSi pu\u00f2 concludere che, nonostante la struttura di Procione sia diversa da quella del Sole, con una zona convettiva pi\u00f9 sottile, le corone delle due stelle non presentano differenze sostanziali. L'unico studio che ipotizza una marcata dissimilarit\u00e0 fra la corona solare e quella di Procione A \u00e8 Schrijver e Haisch (1996). I due studiosi ipotizzano che nel passaggio fra le stelle di classe G0 e quelle di classe F0, gli archi coronali si aprano sempre pi\u00f9 fino a puntare verso il mezzo interstellare. Da un lato questo cambiamento spiegherebbe l'esistenza di corone nelle stelle di classi G, K e M perch\u00e9 esse si originerebbero solo quando gli archi coronali sono presenti. Dall'altro tale ipotesi renderebbe conto della notevole perdita di massa dovuta al vento stellare nelle stelle di tipo F0 o pi\u00f9 calde: aprendosi, gli archi coronali convoglierebbero maggiore materiale verso lo spazio interstellare invece di riportarlo verso la stella. Essendo di classe spettrale F5, Procione A sarebbe in una situazione ibrida, con alcuni archi coronali aperti e altri chiusi. Tuttavia questa ipotesi non ha trovato conferme negli studi successivi.\nControversia sulle oscillazioni.\nNel Sole si propagano onde di pressione generate probabilmente dalle turbolenze esistenti nella zona convettiva sotto la superficie dell'astro. Esse sono poi trasmesse fino alla superficie della nostra stella, dove diventano osservabili mediante l'effetto Doppler da esse provocato oppure mediante lievi oscillazioni nella luminosit\u00e0 dell'astro. L'eliosismologia si preoccupa di studiarle e di cercare di inferire sulla base di esse delle informazioni sulla struttura interna del Sole. Tali onde dovrebbero essere individuabili anche nelle stelle di massa medio-piccola, che presentano una zona convettiva superficiale, e quindi anche in Procione A.\nBrown e colleghi (1991) \u00e8 il primo studio che ha ipotizzato che la presenza di alcune oscillazioni nella velocit\u00e0 radiale di Procione fossero probabilmente imputabili alla presenza di onde di pressione, simili a quelle che esistono nel Sole. In seguito a studi come questo, si decise nel giugno 2004 di utilizzare il telescopio spaziale MOST per monitorare Procione A per un periodo di 32 giorni, allo scopo di rilevare la presenza delle oscillazioni nella luminosit\u00e0 della stella e tentare delle misurazioni astrosismologiche. Dal momento che non fu individuata alcuna oscillazione, Matthwes e colleghi (2004) conclusero che la teoria delle oscillazioni stellari necessitasse di revisione. Tuttavia Bedding e colleghi (2005) argomentarono che questa \"non-individuazione\" non era sorprendente: da un lato le osservazioni dalla Terra della velocit\u00e0 radiale dell'astro avevano gi\u00e0 confermato che Procione A avesse oscillazioni con ampiezza minore di quanto teoricamente previsto, dall'altra la stessa teoria prevedeva oscillazioni di ampiezza inferiore alla sensibilit\u00e0 del MOST. Bouchy e colleghi (2004) sostennero le stesse conclusioni, affermando che in realt\u00e0 Procione A presentava oscillazioni, anche se inferiori a quelle teoricamente previste. R\u00e9gulo &amp; Roca Cort\u00e9s (2005) e Marchenko (2008) hanno rianalizzato i dati provenienti dal MOST e hanno sostenuto, seppur prudentemente, che in realt\u00e0 erano individuabili delle oscillazioni causate dalle onde acustiche che interessano le zone superficiali della stella. Tuttavia Baudin e colleghi (2008) rianalizzando gli stessi dati sono giunti a conclusioni opposte, ribadendo la conclusione di Matthwes e colleghi (2004) che i dati del MOST non indicavano alcuna oscillazione.\nNel frattempo tuttavia Procione era stato fatto oggetto di altre campagne di osservazioni volte a rilevare la presenza di eventuali onde sonore. Misurazioni fotometriche condotte dal satellite Wide field Infrared Explorer (WIRE) della NASA tra il 1999 e il 2000 hanno permesso a Bruntt e colleghi (2005) di concludere che le onde sonore erano effettivamente presenti: la loro durata era mediamente 1 giorno, la loro frequenza media era circa 1 millesimo di Hertz (mHz, cio\u00e8 un picco ogni 16 minuti e mezzo circa) e la loro ampiezza era 8,5 \u00b1 2 ppm (cio\u00e8 la luminosit\u00e0 della stella variava a causa di tali oscillazioni dello 0,000085%). Inoltre essi riscontrarono la presenza di granulazione fotosferica (segni di convezione appena sotto la superficie stellare).\nUna seconda campagna di osservazioni effettuata dal MOST nel 2007 da D. B. Guenther e colleghi ha dato risultati differenti dalla prima: sebbene le oscillazioni di luminosit\u00e0 fossero inferiori a quelle che ci si aspetterebbe sulla base del calcolo delle velocit\u00e0 radiali, esse sono risultate effettivamente osservabili. Inoltre i dati hanno confermato che la frequenza delle oscillazioni era mediamente circa 1 mHz, come gi\u00e0 Bruntt e colleghi (2005) avevano concluso sulla base delle osservazioni del WIRE. Guenther e colleghi (2008) non sono stati per\u00f2 in grado di estrarre le frequenze delle singole oscillazioni.\nMentre si accendeva la discussione sulle misure fotometriche operate dai satelliti, le misurazioni da Terra delle oscillazioni nella velocit\u00e0 radiale della stella hanno condotto a nuovi risultati. In particolare si \u00e8 cominciato a distinguere le singole onde e i singoli modi di oscillazione. Essi sono probabilmente, come nel Sole, moltissimi (milioni) ed \u00e8 stato possibile cominciare a discernere solo quelli principali. Uno dei primi tentativi \u00e8 stato quello di Marti\u0107 e colleghi (2004), che hanno identificato 45 modi di oscillazione aventi frequenze comprese fra 0,3 e 1,5 mHz (cio\u00e8 un picco ogni 11-55 minuti). La differenza media fra le frequenze di due singoli modi di oscillazione \u00e8 risultata inoltre essere circa 55\u00a0\u00b5Hz (microHertz, cio\u00e8 milionesimi di Hertz). Altri contributi in questo senso sono venuti da Eggenberger e colleghi (2004) e da Leccia e colleghi (2007). Questi ultimi, in particolare, hanno individuato 11 differenti modi di oscillazione con frequenze comprese fra 0,5 e e hanno confermato che la distanza media fra le frequenze di due differenti modi di oscillazione si aggira intorno a . Sulla base dei loro dati risulta che la zona convettiva di Procione A dovrebbe essere profonda l'8% del suo raggio. Le ampiezze delle oscillazioni inoltre sono circa il doppio di quelle solari e la durata di un modo di oscillazione \u00e8 circa due giorni.\nI successi parziali di questi studi hanno indotto a condurre una vasta campagna osservativa, la pi\u00f9 grande intrapresa nella rilevazione delle oscillazioni nella velocit\u00e0 radiale di una stella dovute alla presenza di onde acustiche. Essa si \u00e8 svolta nel 2007 sfruttando le osservazioni di 11 diversi telescopi e ha coinvolto un team formato da pi\u00f9 di 40 studiosi. I risultati sono stati raccolti in due studi: Arentoft e colleghi (2008) e Bedding e colleghi (2010). La frequenza media delle oscillazioni \u00e8 stata confermata essere vicino a 1 mHz (0,9 mHz, per l'esattezza) e la loro ampiezza circa due volte quella delle oscillazioni solari; la durata dei singoli modi di oscillazione si attesta intorno a 1,3 giorni, significativamente minore di quella del Sole, che \u00e8 di 2-4 giorni. Lo studio ha permesso di individuare 55 modi di oscillazione con frequenze comprese fra 0,331 e 1,375 mHz.\nI tentativi di elaborare un modello che spieghi questi risultati sono ancora incerti. Bonanno e colleghi (2007) ipotizzano che anche Procione A presenti, come il Sole, una rotazione differenziale, nonostante la sua zona convettiva sia pi\u00f9 sottile: in particolare la velocit\u00e0 angolare sarebbe maggiore all'equatore rispetto ai poli della stella e sotto la superficie rispetto alla superficie stessa. Tuttavia sia Bonanno e colleghi (2007) che Provost e colleghi (2006) concordano riguardo al fatto che per costruire modelli pi\u00f9 precisi di Procione A sarebbero richieste osservazioni astrosismologiche pi\u00f9 precise, con un margine di errore di pochi miliardesimi di Hertz.\nVariabilit\u00e0.\nProcione A \u00e8 una sospetta variabile. A volte essa \u00e8 stata accomunata alle variabili della classe BY Draconis. Tuttavia questo accostamento \u00e8 abbastanza strano visto che le variabili di questo tipo sono di solito stelle di sequenza principale appartenenti alle classi K e M, mentre Procione A \u00e8 una stella molto pi\u00f9 calda che sta uscendo dalla sequenza principale.\nLuminosit\u00e0 apparente comparata nel tempo.\nLa velocit\u00e0 radiale di Procione \u00e8 -3,2\u00a0km/s. Ci\u00f2 significa che Procione sta avvicinandosi a noi e che di conseguenza la sua magnitudine apparente \u00e8 destinata ad aumentare nei prossimi millenni. In particolare, Procione continuer\u00e0 ad avvicinarsi alla Terra per i prossimi 35\u00a0000 anni circa, al termine dei quali la stella si trover\u00e0 a 11 anni luce da noi (circa mezzo anno luce pi\u00f9 vicino a noi di quanto non sia ora) e briller\u00e0 a una magnitudine appartenente di +0,32 (contro gli +0,34 attuali). A quel punto Procione comincer\u00e0 ad allontanarsi dalla Terra e la sua luminosit\u00e0 apparente comincer\u00e0 lentamente a declinare. Fra circa 40\u00a0000 anni Altair, che star\u00e0 invece ancora avvicinandosi a noi, superer\u00e0 Procione in luminosit\u00e0. Al contrario, Arturo e , attualmente pi\u00f9 brillanti di Procione, subiranno un declino di luminosit\u00e0 pi\u00f9 repentino di Procione, sicch\u00e9 quest'ultima finir\u00e0 per superare la loro magnitudine apparente fra circa, rispettivamente, 65\u00a0000 \u2013 70\u00a0000 anni.\nLa tabella sottostante indica i dati delle magnitudini apparenti delle stelle esaminate nel grafico, con un campionamento di 25\u00a0000 anni; il grassetto indica la stella pi\u00f9 luminosa nel periodo indicato.\nIl cielo visto da Procione.\nUn ipotetico osservatore situato su un eventuale pianeta in orbita attorno a Procione vedrebbe il cielo leggermente diverso da quello osservabile dalla Terra, in quanto le distanze dal sistema solare di alcune delle stelle pi\u00f9 vicine visibili dal nostro pianeta differiscono in maniera sostanziale rispetto a quelle che le separano da Procione.\nLa stella pi\u00f9 luminosa da una delle due componenti del sistema sarebbe in ogni caso la compagna: se Procione dalla nana bianca brillerebbe di magnitudine \u221224, quest'ultima dalla principale sarebbe comunque pi\u00f9 luminosa della Luna piena vista dalla Terra (\u221213,4). Sirio \u00e8 il sesto sistema in assoluto pi\u00f9 vicino a Procione, trovandosi a 5,2 anni luce, e sarebbe pi\u00f9 luminoso che visto dalla Terra, con una magnitudine di \u22122,50. Molte altre delle stelle luminose dalla Terra non cambierebbero di molto la loro magnitudine, a parte , che sarebbe di seconda magnitudine, e Vega e Altair, rispettivamente 0,7 e 1 magnitudine pi\u00f9 deboli che viste dalla Terra. Il Sole sarebbe, visto dal cielo di Procione, proprio vicino a quest'ultima, nella costellazione dell'Aquila e non molto pi\u00f9 debole della stessa Altair, con una magnitudine +2,55. La stella di Luyten sarebbe visibile ad occhio nudo ma apparirebbe, nonostante disti da Procione poco pi\u00f9 di un anno luce, piuttosto debole, con una magnitudine apparente di +4,6. Una stella che apparirebbe relativamente pi\u00f9 brillante rispetto a quanto non appaia dalla Terra sarebbe Polluce, distante 24 anni luce: con una magnitudine di 0,39 sarebbe (Procione B a parte) la sesta stella pi\u00f9 luminosa del cielo.\nNella cultura.\nI nomi di Procione.\nIl nome \"Procione\" deriva dal greco antico \"pro K\u00fdon\", \"prima del Cane\", per il fatto che precede Sirio (la \"stella del Cane\", cos\u00ec chiamata in quanto \u00e8 la stella pi\u00f9 luminosa del Cane Maggiore) durante la rotazione della sfera celeste a causa della rotazione della Terra sul proprio asse. Gli osservatori posti in vicinanza di 40\u00b0 N vedono Procione sorgere dai 10 ai 15 minuti prima di Sirio. Ci\u00f2 \u00e8 vero nonostante che Procione abbia circa un'ora di ascensione retta maggiore rispetto a Sirio. Il fenomeno \u00e8 dovuto al fatto che Procione possiede una declinazione pi\u00f9 settentrionale rispetto a Sirio di 22\u00b0, il che fa s\u00ec che la stella dalle latitudini pi\u00f9 settentrionali si levi prima sull'orizzonte rispetto ad essa.\nPresso i Romani la stella era nota con la traduzione latina del nome greco, \"Antecanis\"; gli arabi la conoscevano invece come \"Al Shira\" ed \"Elgomaisa\". Il primo nome deriva da \u0627\u0644\u0634\u0639\u0631\u0649 \u0627\u0644\u0634\u0627\u0645\u064a\u0629 \"a\u0161-\u0161i\u2018ra a\u0161-\u0161amiyah\", \"il segno Siriano\" (l'altro segno era Sirio); il secondo da \u0627\u0644\u063a\u0645\u064a\u0635\u0627\u0621 \"al-ghumaisa\u2019\", \"la donna dagli occhi annebbiati\", in contrasto con \u0627\u0644\u0639\u0628\u0648\u0631 \"la donna con gli occhi lacrimanti\", ovvero Sirio. (Per raffronto, vedi Gomeisa)\nIl nome moderno in arabo di Procione \u00e8 \u063a\u0645\u0648\u0635 \"ghum\u016b\u015f\", che significa \"cagnolino\"; in Cina \u00e8 nota come .\nQueste due \"stelle del cane\" sono menzionate nella letteratura sin dall'antichit\u00e0 ed erano venerate sia dai Babilonesi che dagli antichi Egizi. I primi chiamavano Procione con i nomi di \"Kakkab Paldara\", \"Pallika\" o \"Palura\", che significa \"la stella dell'attraversamento della lontra\", un titolo che fa evidentemente riferimento a un fiume nel cielo, cio\u00e8 la vicina Via Lattea.\nNella mitologia.\nLe ragioni per cui il nome arabo \"al-ghumaisa\u2019\" \u00e8 stato attribuito a Procione e il nome \"al-abur\" (che significa \"colui che ha attraversato [un fiume]\") \u00e8 stato attribuito a Sirio, si sono perse nella notte dei tempi. Una fiaba araba cerca di spiegarne l'origine: Procione e Sirio erano due sorelle che avevano un fratello \"suhail\", identificato con Canopo. Canopo corteggiava \"al-jauzah\", una figura femminile identificata con la costellazione di Orione. Durante l'accoppiamento Canopo ruppe la colonna vertebrale di Orione, uccidendola. In seguito a ci\u00f2 fugg\u00ec verso sud, seguito da sua sorella al-abur (Sirio), che nel suo viaggio attravers\u00f2 il fiume, cio\u00e8 la Via Lattea. Le due stelle infatti giacciono a sud della Via Lattea. Nella loro fuga lasciarono indietro, a nord della Via Lattea, l'altra sorella al-ghumaisa (Procione), piangente, finch\u00e9 i suoi occhi non si annebbiarono. Viene cos\u00ec spiegata l'etimologia di \"al-ghumaisa\". In un'altra versione della storia, fu al-jauzah (Orione) a respingere Canopo e a confinarlo oltre il fiume, mentre in un'altra ancora Sirio e Procione non sono sorelle di Canopo, ma Sirio diede la caccia a Canopo per avere ucciso Orione.\nDato che il Cane Minore \u00e8 una costellazione piccola e che Procione \u00e8 la stella di gran lunga preminente, spesso Procione \u00e8 stato identificato con l'intera costellazione. Di conseguenza \u00e8 stato variamente identificato con questo o quel cane mitologico: a volte con uno dei cani di Atteone, a volte con uno di quelli che accompagnavano Diana nella caccia, a volte ancora con la divinit\u00e0 egiziana Anubi, raffigurata come un cane. L'identificazione pi\u00f9 comune \u00e8 comunque con uno dei due cani che seguono il gigante Orione, vista la vicinanza di Procione con l'omonima costellazione. Ulteriori identificazioni sono quelle con Mera, il cane appartenuto a Icario e Erigone, con Argo, il cane di Ulisse, o con il cane favorito da Elena, da lei perduto presso l'Euripe e trasformato in una stella da Giove in seguito alle sue preghiere.\nAltro.\nNel videogioco \"\", una delle fazioni, i prokyoniani, proviene dal pianeta Laar, un pianeta ghiacciato, che , anche se nel gioco non \u00e8 esplicitamente affermato, sembrerebbe orbitare intorno a Procione A."}
{"id": "17287", "revid": "123925279", "url": "https://it.wikipedia.org/wiki?curid=17287", "title": "Ettaro", "text": "L'ettaro (simbolo ha) \u00e8 una unit\u00e0 di misura dell'area riconosciuta dal Sistema internazionale di unit\u00e0 di misura, pari a , cio\u00e8 all'area di un quadrato con lato lungo 100 metri (). Viene ufficialmente utilizzato dall'Agenzia del territorio italiana per misurare la superficie dei terreni a fini catastali o fiscali.\nL'ettaro \u00e8 un multiplo dell'ara e della centiara. Un ettaro equivale a:\nAd esempio, corrispondono a , 56 are e 42 centiare.\nEquivalenze con unit\u00e0 del Sistema Internazionale.\nL'ettaro non \u00e8 una unit\u00e0 di misura ufficiale del Sistema internazionale di unit\u00e0 di misura, che al suo posto utilizza l'ettometro quadrato (hm\u00b2), ma viene accettata dal Sistema internazionale come unit\u00e0 di misura alternativa. In rapporto alle unit\u00e0 di misura ufficiali del Sistema internazionale di unit\u00e0 di misura, un ettaro equivale a:\nEquivalenze con altre unit\u00e0 di misura utilizzate all'estero.\nUn ettaro equivale a:\nEquivalenze con altre unit\u00e0 di misura anticamente utilizzate in Italia.\nUn ettaro equivale a:"}
{"id": "17296", "revid": "219110", "url": "https://it.wikipedia.org/wiki?curid=17296", "title": "Resto di supernova", "text": "In astronomia, un resto di supernova (SNR dalla dizione inglese \"Supernova remnant\") \u00e8 il materiale lasciato dalla gigantesca esplosione di una supernova. \nDescrizione.\nQuesto pu\u00f2 accadere in due modi: quando una stella molto massiccia termina il suo combustibile nucleare, e collassa su se stessa sotto l'azione della propria forza di gravit\u00e0, oppure quando una nana bianca accumula abbastanza materiale da una stella compagna da raggiungere la massa critica e fa la stessa fine. In entrambi i casi, l'esplosione risultante espelle con molta forza la maggior parte o forse tutta la materia che componeva la stella.\nNel caso dell'esplosione di una stella massiccia, il nucleo della stella pu\u00f2 collassare cos\u00ec rapidamente da formare un oggetto estremamente compatto formato da materia degenere. Si tratta generalmente di una stella di neutroni o a volte di un buco nero, a cui ci si riferisce come \"resto di supernova compatto\". In tutte le esplosioni, gli strati esterni della stella sono espulsi all'esterno ad una velocit\u00e0 di migliaia di chilometri al secondo, dando luogo a una nube di gas e polveri in espansione. Questa nube, che raccoglie anche il mezzo interstellare precedentemente esistente nella zona di espansione, e che \u00e8 spesso attraversata da onde d'urto generate dall'esplosione stessa o dall'interazione tra la nube e il mezzo interstellare, \u00e8 detta \"resto di supernova diffuso\".\nIl resto di supernova compatto, quando esiste, dovrebbe trovarsi al centro di quello diffuso, ed in alcuni casi \u00e8 cos\u00ec (come nel caso della Nebulosa del Granchio e della Nebulosa delle Vele). Spesso per\u00f2 l'esplosione \u00e8 asimmetrica: il grosso del gas va da una parte e l'oggetto compatto viene \"sparato\" nell'altra direzione con velocit\u00e0 che possono superare i 200\u00a0km/s. In tal caso l'oggetto compatto esce rapidamente (poche centinaia o migliaia di anni) dal resto di supernova diffuso e diventa difficile mettere in relazione i due oggetti.\nUn resto di supernova diffuso \u00e8 un oggetto effimero: in poche migliaia di anni si dissolve nel mezzo interstellare, che arricchisce degli elementi pesanti prodotti nel corso della vita della stella, e scompare. Nonostante ci\u00f2, i resti osservabili sono numerosi, perch\u00e9 le supernovae esplodono al ritmo di una ogni qualche decina d'anni nella nostra galassia. Gli oggetti compatti, invece, sono immortali o quasi.\nIl resto di supernova pi\u00f9 famoso e pi\u00f9 osservato con telescopi professionali, anche se piuttosto difficile da osservare a causa della sua grande lontananza, \u00e8 quello della Supernova 1987a, la cui esplosione \u00e8 stata visibile dalla Terra il 23 febbraio 1987, nella Grande Nube di Magellano, alla distanza di anni luce. Molto pi\u00f9 vicina \u00e8 la Nebulosa del Granchio, resto di un'esplosione rilevata nell'anno 1054 e registrata dagli astronomi cinesi, con al centro una giovane stella di neutroni."}
{"id": "17298", "revid": "307923", "url": "https://it.wikipedia.org/wiki?curid=17298", "title": "Polare", "text": ""}
{"id": "17305", "revid": "322321", "url": "https://it.wikipedia.org/wiki?curid=17305", "title": "Provincia di Cremona", "text": "La provincia di Cremona \u00e8 una provincia italiana della Lombardia di abitanti che confina a nord con la provincia di Bergamo e la provincia di Brescia, a est con la provincia di Mantova, a sud con l'Emilia-Romagna (provincia di Parma, provincia di Piacenza), a ovest con la provincia di Lodi e con la citt\u00e0 metropolitana di Milano.\nCircoscrizioni.\nTradizionalmente, per ragioni storiche e morfologiche, la Provincia di Cremona \u00e8 divisa in 4 aree agrarie tradizionali\nGeografia fisica.\nTerritorio.\nLa Provincia di Cremona si presenta come una striscia di terra di pianura, stretta e allungata: circa 100\u00a0km separano Rivolta d'Adda, comune pi\u00f9 a nord della provincia, da Casalmaggiore, comune pi\u00f9 a sud della provincia.\nI confini fisici sono in gran parte delimitati da alcuni grandi fiumi: l'Oglio a est, con l'eccezione dei comuni di Ostiano e Volongo, sulla riva sinistra del fiume, amministrativamente in Provincia di Cremona ma sotto la giurisdizione spirituale della diocesi di Mantova; e il viadanese, gi\u00e0 in Provincia di Mantova bench\u00e9 posto sotto la diocesi di Cremona; il Po costituisce il limite meridionale; l'Adda divide la provincia di Cremona da quella di Lodi, con l'eccezione di alcuni comuni vicini al capoluogo lodigiano; i limiti con la provincia di Bergamo sono, invece, convenzionali. Altri fiumi attraversano il nord della provincia: il Serio e il Tormo, mentre il Mella costituisce per un breve tratto il confine con la provincia di Brescia. Una fitta rette idrografica di natura artificiale, costituita da canali e navigli caratterizza, inoltre, la campagna.\nLa provincia \u00e8 totalmente priva di rilievi, ma il territorio \u00e8 plasmato dalle valli fluviali, sia dei fiumi attuali sia di quelli relitti (Serio Morto, Morbasco, Delma, Lisso, ecc.) che hanno modulato la pianura con lievi ondulazioni e piccole depressioni profonde pochi metri rispetto al piano alluvionale.\nFa eccezione il Pianalto di Romanengo, un'area pleistocenica che si eleva per 10-15 metri con ondulazioni e avvallamenti.\nI comuni dell'Alto Cremasco sorgono nella cosiddetta \"linea delle risorgive\", fascia di territorio di varia larghezza nella quale si passa dall'\"alta pianura\", dal suolo grossolano e permeabile, alla \"bassa pianura\" impermeabile e argillosa.\nClima.\nStante l'assenza di rilievi il clima \u00e8 piuttosto omogeneo sull'intero territorio provinciale. Osservando i dati della stazione meteorologica di Cremona si nota che, in base ad un rilevamento trentennale tra il 1961 e il 1990, la temperatura media di gennaio si attesta a +1,7\u00a0\u00b0C; quella di luglio a +24,3\u00a0\u00b0C.\nLe precipitazioni annue sono in linea di massima abbondanti, con picchi di maggior piovosit\u00e0 in autunno (ottobre e novembre) e minimi relativi in inverno (febbraio) e in estate (luglio). Le precipitazioni medie annue si aggirano sui 750\u00a0mm.\nL'umidit\u00e0 relativa pu\u00f2 generare nei mesi invernali il fenomeno della nebbia, accentuato in prossimit\u00e0 dei fiumi e dei corsi d'acqua.\nStoria.\nI pi\u00f9 antichi reperti archeologici rinvenuti nella provincia di Cremona sono ascrivibili al Mesolitico, ma solo nel Neolitico il territorio cremonese ospit\u00f2 stabilmente delle popolazioni, dedite alla caccia e raccolta nonch\u00e9 all'agricoltura. Particolare importanza ebbe la cultura del Vho (nei pressi di Piadena), i cui appartenenti realizzarono villagg\u00ee palafitticoli lungo il corso inferiore dell'Oglio.\nDurante le Et\u00e0 dei metalli si verificarono migrazioni verso la pianura Padana dalle zone transalpine: questi popoli, di origine celtica, controllarono il territorio cremonese, senza per\u00f2 stabilirvi insediamenti di grande rilievo. La zona nord-orientale della Provincia fu soggetta ai Galli Cenomani, staziatisi nel Bresciano e di cui vi sono poche testimonianze, concentrate prevalentemente a Piadena. La zona occidentale fu controllata dagli Insubri, ai quali appartenne la piazzaforte di \"Acerrae\", probabilmente nei pressi dell'attuale Pizzighettone, ma della quale non sono state rinvenute testimonianze archeologiche.\nLa fondazione della colonia di \"Cremona\", nel 218 a.C., primo insediamento romano a nord del fiume Po, si inser\u00ec come un cuneo tra le aree di influenza delle due popolazioni celtiche, permettendo ai nuovi arrivati -formalmente alle\u00e0ti con i Cenomani- di conquistare progressivamente il territorio. L\"'ager cremonensis\" era compreso tra i fiumi Po, Adda e Oglio, fino all'attuale abitato di Trigolo. La parte orientale della Provincia appartenne invece probabilmente al territorio di Bergamo.\nUna svolta nella storia politico-amministrativa del territorio si ebbe nell'alto Medioevo con l'invasione longobarda dell'Italia settentrionale: dopo la conquista di Cremona, nel 603 d.C., il territorio fu suddiviso tra i ducati longobardi di Bergamo, Brescia, Piacenza, il Gastaldato di Sospiro (Cremona) e il governo vescovile nella citt\u00e0 stessa.\nIl 25 maggio dell'anno 825 l'imperatore Lotario I promulga il capitolare di Corteolona che costitu\u00ec le scuole imperiali, oltre a Pavia capitale del Regno d'Italia, anche Cremona ebbe la scuola di diritto, di retorica e arti liberali, ereditando la tradizione della scuola di diritto, fondata dall'imperatore romano Teodosio I; dalla sede cremonese dipendevano anche gli studenti di Piacenza, Parma, Reggio e Modena.\nTra il X e l'XI secolo la citt\u00e0 di Cremona accrebbe il proprio potere: Matilde di Canossa don\u00f2 al libero Comune l\"'Insula Fulcheria\" (ossia il Cremasco), mentre i vescovi della citt\u00e0 ottennero importanti concessioni economiche dall'Imperatore.\nNel XIV secolo il Comune di Cremona raggiunse la sua massima estensione, oltrepassando i confini dell'antico \"ager\" romano e addirittura dell'odierna Provincia, spingendosi fino al Fosso bergamasco. Questo canale artificiale venne costruito per delimitare i possedimenti cremonesi da quelli bergamaschi e, pi\u00f9 tardi, i territori soggetti all'influenza del Ducato di Milano da quelli appartenenti alla Repubblica di Venezia, che pure era riuscita a conquistare il Cremonese nel 1499, ma ne fu scacciata nel 1509.\nStoria della Provincia.\nLa provincia di Cremona venne istituita nel 1786 in applicazione della riforma amministrativa lombarda voluta dall'imperatore Giuseppe II, che tuttavia scorpor\u00f2 dal vecchio contado tutta l'area orientale sottoposta a Casalmaggiore, comunque riaggregata nel 1791. Dopo la parentesi napoleonica, durante il quale il dipartimento dell'Alto Po fu ampliato con Lodi e Crema, la provincia austriaca fu ripristinata nel 1815.\nA dare alla provincia l'attuale configurazione territoriale fu, nel 1859, il Decreto Rattazzi, che ridisegnava la suddivisione amministrativa del Regno di Sardegna dopo l'annessione della Lombardia. La provincia fu suddivisa nei tre circondari di Cremona, di Casalmaggiore e di Crema.\nNel 1868 la provincia di Mantova, annessa al Regno d'Italia due anni prima, venne ripristinata all'estensione che aveva prima del 1859, e pertanto la provincia di Cremona le cedette alcuni comuni all'estremit\u00e0 orientale, ottenendo contemporaneamente il comune di Ostiano dalla provincia di Brescia.\nStemma.\nLo stemma della provincia riunisce i singoli stemmi delle tre principali citt\u00e0: Cremona, Crema e Casalmaggiore. La sua concessione avvenne con regio decreto del 28 marzo 1938 e regie lettere patenti del 10 giugno 1940 e fu trascritta il 28 luglio del 1938 presso l'Archivio di Stato di Roma.\nSegue la blasonatura:\nMonumenti e luoghi di interesse.\nAree naturali.\nLa Provincia di Cremona gestisce, inoltre, una stazione sperimentale per la conservazione della flora di pianura, meglio nota come \"Bosco Didattico\", posta nel comune di Castelleone.\nSociet\u00e0.\nEtnie.\nGli stranieri residenti in provincia di Cremona al 31 dicembre 2019 sono e rappresentano il 12% della popolazione residente; le dieci comunit\u00e0 pi\u00f9 rappresentate sono\u02d0\nIstituzioni, enti e associazioni.\nSanit\u00e0.\nCon la Legge regionale 23/2015 l'intera provincia di Cremona \u00e8 stata inserita nell'Agenzia di Tutela della Salute (ATS) Val Padana all'interno della quale sono state istituite le due Aziende Socio-Sanitarie Territoriali (ASST) di Crema e Cremona.\nQuesti i presidi ospedalieri pubblici\u02d0\nGeografia antropica.\nComuni.\nAppartengono alla provincia di Cremona i seguenti 113 comuni: \nComuni pi\u00f9 popolosi.\nDi seguito \u00e8 riportata la lista dei dieci principali comuni della provincia di Cremona ordinati per numero di abitanti.\nEconomia.\nUn tempo zona esclusivamente agricola, ora pur mantenendo questa vocazione, la provincia di Cremona presenta anche un notevole sviluppo industriale e artigianale.\nLe colture pi\u00f9 diffuse sono il frumento, il mais, le barbabietole da zucchero, la soia, le zucche, i pomodori. \nAssai sviluppato \u00e8 l'allevamento, bovino e suino. Vi sono numerose industrie alimentari per la produzione di salumi, dolciumi, pasta, formaggi e derivati del latte, ecc.\nVi \u00e8 la presenza di un'industria meccanica, una petrolifera e una energetica, la maggior parte concentrate presso il capoluogo e presso i centri maggiori, Crema in modo particolare.\nL'artigianato \u00e8 famoso per la produzione di strumenti ad arco (in particolare violini), di dolciumi (come il torrone), la pasta con i tortelli di zucca nel Casalasco e i tortelli dolci del Cremasco; altrettanto famosa \u00e8 la mostarda cremonese.\nLa presenza del Porto-Canale \u00e8 utile all'approdo delle chiatte che risalgono il fiume Po.\nInfrastrutture e trasporti.\nStrade.\nCon l'introduzione del decreto legislativo n. 112 del 1998 tutte le strade statali che interessavano la provincia sono ora di competenza provinciale. Nel contempo l'amministrazione provinciale ha operato una serie di declassamenti di strade provinciali, cedute ai comuni. A seguito dell'entrata in vigore del Decreto del Presidente del Consiglio dei Ministri del 21 novembre 2019 alcune strade nel 2021 sono ritornate in capo all'Anas.\n Torino - Brescia: \u00e8 l'unica autostrada che scorre sul territorio provinciale per 18\u00a0km; l'unico casello \u00e8 quello di Cremona, mentre quello di Pontevico-Robecco, pur avendo una doppia denominazione, si trova in territorio bresciano.\nFerrovie.\nLa Provincia di Cremona \u00e8 interessata dalle seguenti linee ferroviarie:\nIn passato, tra il 1914 e il 1956, dalla Stazione di Cremona Porta Milano, si diramava la linea per Soncino e Iseo.\nTramvie dismesse.\nA cavallo tra i secoli XIX e XX, la provincia di Cremona fu interessata anche da diverse linee tranviarie extraurbane:\nPorti.\nA ovest di Cremona sorge il porto fluviale pi\u00f9 occidentale della Pianura Padana realizzato attorno ad un bacino artificiale connesso al fiume Po attraverso una conca di navigazione. Vi sorgono aree di stoccaggio, magazzini e gru per la movimentazione e il trasporto delle merci provenienti dai servizi di trasporto fluviale che si snoda tra l'Adriatico e Cremona. Il porto \u00e8 collegato alla ferrovia Pavia-Mantova tramite un raccordo di 750 metri.\nPresso il porto di Cremona sorgono pure le infrastrutture per l'attracco di imbarcazioni da diporto e navi da crociera; queste ultime svolgono servizio, principalmente nei mesi estivi, tra i porti di Cremona, Mantova e Venezia.\n\u00c8 attivo anche un servizio di navigazione per fini turistici lungo il fiume Adda tra Pizzighettone e Lodi; fino al 2016 il servizio era compiuto usufruendo della motonave \"Mattei\" fino a Formigara; l'imbarcazione \u00e8 stata recuperata e destinata al rimessaggio nel mese di febbraio 2017. nel mese di aprile \u00e8 entrato in servizio il pontone \"Capinera\", pi\u00f9 adatto ai bassi fondali del fiume, permettendo cos\u00ec di estendere il percorso coperto.\nAeroporti.\nL'unico aeroporto esistente \u00e8 l'Aeroporto di Cremona-Migliaro gestito dall'Aeroclub di Cremona ed \u00e8 utilizzato dagli aeromobili da turismo.\nCultura.\nUniversit\u00e0.\nQueste le Universit\u00e0 e gli Istituti di alta formazione artistica, musicale e coreutica presenti in provincia di Cremona\nMusei.\nLa provincia di Cremona, inoltre, ha creato \"Il territorio come ecomuseo\", nuclei territoriali per illustrare e conservare le associazioni tra le opere dell'uomo e le caratteristiche ambientali e morfologiche.\nAmministrazioni.\nIl Presidente della Provincia in carica \u00e8 Paolo Mirko Signoroni, Sindaco di Dovera."}
{"id": "17306", "revid": "2233148", "url": "https://it.wikipedia.org/wiki?curid=17306", "title": "Provincia di Lecco", "text": " La provincia di Lecco \u00e8 una provincia italiana della Lombardia di abitanti, il cui capoluogo \u00e8 la citt\u00e0 di Lecco.\n\u00c8 stata istituita dallo scorporo della porzione orientale della provincia di Como (84 comuni) e 6 comuni appartenenti alla provincia di Bergamo (totale di 90 comuni) con Decreto del presidente della Repubblica 6 marzo 1992, n. 250. Le elezioni per la nomina del primo Presidente della Provincia di Lecco si sono tenute il 23 aprile (primo turno) e il 7 maggio 1995 (ballottaggio). La proclamazione del presidente, l'avvocato Mario Anghileri, \u00e8 avvenuta il 9 maggio seguente. A partire dal 2013 si sono susseguiti 4 referendum consultivi per accorpare alcuni comuni e 1 per cambiare provincia, attestando il numero totale dei comuni a 84.\nDal 2007 \u00e8 compresa all'interno della regio Insubrica, di cui rappresenta l'appendice orientale, e della regione storica insubre.\nFormata da 84 comuni che occupano un'estensione di 805,61 \u00a0km\u00b2 \u00e8 la sesta provincia pi\u00f9 piccola d'Italia e undicesima per densit\u00e0 di popolazione. Confina a nord e a ovest con la provincia di Como, a est e a nord con la provincia di Sondrio, a est con la provincia di Bergamo e a sud con la provincia di Monza e Brianza.\nGeografia fisica.\nTerritorio.\nLa provincia di Lecco ha una superficie di soli 814,58\u00a0km\u00b2. Di questi ben pi\u00f9 di 600\u00a0km\u00b2 si trovano oltre il fiume Adda, nella Valsassina mentre i rimanenti sono situati nella zona dell'alta Brianza suddivisa fra i territori dell'Oggionese, nel Casatese e nel Meratese. Inoltre vi sono 16\u00a0km\u00b2 appartenenti al comune di Oliveto Lario che, anche se situati sull'altra sponda del Lago di Como, in Valassina, rientrano nell'area prealpino lariana pre Lecchese.\nNel territorio \u00e8 completamente assente la pianura. La Provincia \u00e8 per pi\u00f9 del 70% montuosa, mentre per il restante 30% collinare.\nIdrografia.\nIl territorio della provincia \u00e8 interamente compreso nel bacino idrografico del fiume Po e vi tributa per mezzo dei suoi affluenti: l'Adda (secondo in Italia per portata dopo il Ticino) e il Lambro.\nLaghi.\nLa provincia \u00e8 situata nella zona prealpina caratterizzata da numerosi laghi di origine glaciale. Il principale di questi bacini \u00e8 il Lago di Como sul quale si affacciano 13 comuni oltre a segnare per buona parte il confine con la provincia comasca. Nel territorio si trovano inoltre il Lago di Annone, il Lago di Garlate e il Lago di Olginate mentre nel meratese si trova il piccolo Lago di Sartirana.\nA ovest i comuni di Rogeno, Bosisio Parini e Cesana Brianza si affacciano sul Lago di Pusiano che confina con la provincia di Como.\nFiumi.\nIl principale fiume che attraversa la provincia \u00e8 l'Adda che, superato per un breve tratto il capoluogo, forma una specie di piccolo canyon nel Meratese, caratterizzato lungo il suo corso dalle dighe leonardesche a Robbiate e dal celebre Ponte San Michele a Paderno d'Adda segnando altres\u00ec il confine orientale con la provincia di Bergamo.\nAltri fiumi minori sono il Lambro che lambisce i territori di Costa Masnaga, Rogeno e Nibionno, il Pioverna che scorre in Valsassina sfociando nel Lario a Bellano nel celebre Orrido, il Molgora, il Molgoretta, il Curone, la Lavandaia, la Bevera, affluente del Lambro, il Varrone che scorre nell'omonima valle e il Rio Torto, l'unico emissario del lago di Annone.\nNel capoluogo si trovano alcuni corsi d'acqua a livello torrentizio che hanno origine nella fascia montuosa che sovrasta la citt\u00e0; i principali sono il Caldone, il Gerenzone e il Bione.\nIl breve torrente di Fiumelatte nell'omonima frazione di Varenna, con i suoi 250 metri di percorso \u00e8 considerato il fiume pi\u00f9 breve d'Italia.\nOrografia.\nI principali rilievi montuosi sono:\nFlora e fauna.\nIn tutta la Provincia vi sono ancora numerose zone boschive, soprattutto nella Valsassina dove troviamo numerose foreste ad aghifoglie e fiori anche rari come le genziane. Sul fiume Lambro la vegetazione \u00e8 ridotta a foreste di latifoglie, pioppi, querce e numerosi fiori. Le montagne, a parte sulle pendici si presentano comunque piuttosto spoglie con esclusivamente estese zone di prati adatti al pascolo. La fauna \u00e8 cambiata parecchio da quella di alcuni secoli prima, ad esempio il cinghiale che prima era numeroso ora si \u00e8 piuttosto ridotto e lo si trova sul Cornizzolo o in Valsassina. Sono presenti caprioli, volpi, lepri, falchi e poiane, aironi.\nClima.\nLe temperature variano dai -5/+5\u00a0\u00b0C in gennaio ai +20/+30\u00a0\u00b0C in luglio. La provincia \u00e8 situata nell'area prealpina ed \u00e8 caratterizzata da un clima semi-continentale. Gli inverni sono generalmente freddi, specie in montagna, mentre le estati sono calde e afose. Fa eccezione la costiera lariana che gode di un clima relativamente pi\u00f9 dolce. L'umidit\u00e0 \u00e8 sempre molto elevata per tutto l'anno.\nIl territorio costiero gode inoltre dei benefici influssi delle acque del lago dato dal celebre vento del Tivano che spira dalla Valtellina da nord-est tutto l'anno nelle prime ore del mattino, dalle 6 alle 10. La sua totale assenza indica l'avvicinarsi del brutto tempo. La Breva, \u00e8 un altro noto vento che soffia da sud nelle prime ore pomeridiane, generalmente fra le 10 e le 18.\nStoria.\nLe prime tracce dell'uomo della provincia di Lecco sono i ritrovamenti della Valle del Curone tra i comuni di Montevecchia e Rovagnate, reperti attribuibili all'uomo di Neanderthal e risalenti addirittura a 62.000 anni fa.\nNell'Alto Medioevo divenne il centro di un importante sistema fortificato, posto a difesa di Mediolanum su cui gli archeologi hanno condotto importanti campagne di scavo sul Monte Barro, a Galbiate, a Garlate e a Civate. Feudo degli Attonidi nel X secolo a partire dal XII secolo il territorio lecchese fu gradatamente incorporato nel distretto del Comune di Milano, rimanendo suddiviso in due Comitati, quello di Lecco e quello della Martesana.\nDal 1528 al 1532 costitu\u00ec un feudo direttamente dipendente dal Sacro Romano Impero affidato al conte Gian Giacomo Medici.\nNel 1797 la Repubblica Cisalpina istitu\u00ec il dipartimento della Montagna, con capoluogo Lecco, che coincideva quasi completamente con l'attuale provincia pi\u00f9 tutta la Brianza orientale. Ma il dipartimento ebbe vita breve, e il territorio venne spartito l'anno successivo tra dipartimento del Serio, con capoluogo Bergamo, e quelli facenti capo a Milano e a Sondrio.\nCon la proclamazione del Regno d'Italia nel 1805 il Lecchese fu aggregato al nuovo dipartimento del Lario, poi divenuto la provincia di Como. Anche sotto il Regno d'Italia il territorio fece parte della provincia di Como, costituendone un circondario, soppresso nel 1927. Da allora datano i tentativi di ottenere una provincia staccata da quella di Como ma soltanto nel 1992 il risultato fu raggiunto con lo scorporo di numerosi comuni delle province di Como e Bergamo. Fino alla nascita della provincia di Lecco, 84 dei 90 comuni che inizialmente la costituirono erano situati appunto in territorio comasco. Sei (Calolziocorte, Vercurago, Monte Marenzo, Torre de' Busi, Erve e Carenno) si sono invece staccati dalla provincia bergamasca. Torre de' Busi, dal 2018, \u00e8 tornato in provincia di Bergamo.\nReferendum consultivi sulla fusione di comuni.\nLa tabella riepiloga i referendum consultivi per la fusione di comuni tenutisi a partire dal 1\u00ba dicembre 2013. In grassetto sono indicati i comuni che hanno approvato il quesito.\nStemma.\nDescrizione araldica dello stemma:\nNella parte superiore si trova il segno noto come \"Sole o fiore delle Alpi\" riprende un antichissimo disegno che ricorre nell'iconografia popolare di una vasta area culturale comprendente le Alpi, la pianura padana ed altre regioni dell'Europa centrale; la continuit\u00e0 e la diffusione del segno concorrono alla sua legittimazione come simbolo qualificante. Si tratta di un'immagine antichissima che ha avuto successo sia per la sua carica metaforica legata ai culti solari, che per la bellezza e la relativa facilit\u00e0 di esecuzione del suo disegno.\nNella parte inferiore la \u201cCroce Rossa\u201d in campo argento rappresenta i colori e i fasti della famiglia Visconti di Milano, ancora oggi presente in Lecco con le vestigia del Ponte Vecchio e della Torre Viscontea.\nIl \u201cLeone rampante\u201d su fondo azzurro, il colore del cielo e del lago, \u00e8 stato inserito per evidenziare la forza, il coraggio e la fierezza.\nLa stemma della provincia di Como, a seguito dello scorporo di numerosi comuni confluiti nella provincia di Lecco, \u00e8 stato oggetto di un restyling nel 2005 poich\u00e9 nella parte sottostante era riportato il leone rampante (simbolo della citt\u00e0 di Lecco).\nParchi naturali e riserve.\nNella provincia di Lecco esistono 5 parchi regionali di cui solo il Parco della Grigna Settentrionale non \u00e8 riconosciuto dall'EUAP. A questi si aggiungono la Riserva naturale Sasso Malascarpa e quella del Lago di Sartirana insieme ad altri numerosi parchi di interesse sovracomunale come il parco agricolo \"La Valletta\" situato fra i due parchi regionali della Brianza, il Parco Rio Vallone che lambisce il territorio di Verderio e il \"Parco Valentino\" ai Piani dei Resinelli per un totale di oltre 3000 ettari. Di particolare interesse \u00e8 il Monumento naturale regionale del Sasso di Preguda a Valmadrera.\nMonumenti e luoghi d'interesse.\nSono diversi gli spunti, artistici, culturali e paesaggistici, della provincia di Lecco. Perno di questo territorio \u00e8 ovviamente il capoluogo, la \"citt\u00e0 manzoniana\" nei cui dintorni si pu\u00f2 passeggiare alla scoperta dei luoghi che ispirarono il grande letterato milanese nella stesura di uno dei principali romanzi della storia della letteratura italiana: I Promessi Sposi.\nOltre al celebre itinerario manzoniano che offre il capoluogo la provincia possiede molte proposte di particolare interesse. Tra queste le principali attrazioni sono:\nSociet\u00e0.\nEvoluzione demografica.\nLa popolazione della Provincia di Lecco \u00e8 in continua crescita, non per un comune saldo naturale tra nati e morti, ma per l'alta immigrazione da altri comuni o da altri stati. Basti pensare che nel 2001 la popolazione era di abitanti ed \u00e8 ora di , oltre abitanti in pi\u00f9. I comuni sono 84, e solo sei di essi superano i abitanti. La Provincia \u00e8 quindi caratterizzata da un'altissima frammentazione amministrativa in Comuni, soprattutto nella Brianza Lecchese, dotati di un'estensione territoriale minima, in alcuni casi inferiore ai 2\u00a0km\u00b2. Questo determina, tra l'altro, un marcato disordine urbanistico, in particolare nell'agglomerazione urbana monocentrica di Lecco.\nLa provincia, con 418,63 abitanti/km\u00b2, \u00e8 undicesima in Italia (considerando anche le citt\u00e0 metropolitane) per densit\u00e0 di popolazione.\nComuni pi\u00f9 popolosi.\nDi seguito \u00e8 riportata la lista dei dieci comuni pi\u00f9 popolosi della provincia di Lecco al 1\u00ba gennaio 2018:\nComune meno popolato.\nIl comune di Morterone, situato ad oltre 1000 metri s.l.m. alle pendici del monte Resegone, con i suoi 29 abitanti residenti al 31 agosto 2020,\u00e8 il comune italiano con il minor numero di abitanti.\nEtnie e minoranze straniere.\nAl 31 dicembre 2018 i cittadini stranieri residenti in provincia sono . Le dieci comunit\u00e0 pi\u00f9 consistenti di residenti stranieri in provincia al 31 dicembre 2018 sono le seguenti:\nLingue e dialetti.\nI dialetti parlati in Provincia di Lecco appartengono al gruppo lombardo occidentale o Insubre. Il dialetto Lecchese di citt\u00e0 \u00e8 una variante del Milanese, molto simile sia per la grammatica che per la pronuncia ed il vocabolario, esso \u00e8 parlato nel circondario di Lecco. Nella Brianza Lecchese \u00e8 pi\u00f9 diffuso il Brianzolo (dialetto Lecchese-Comasco-Monzese). Nella Valsassina, la parlata locale \u00e8 decisamente pi\u00f9 gutturale, con delle varianti nell'abitato di Premana. Nella Valle San Martino \u00e8 parlato il dialetto bergamasco, una variante appartenente al ramo orientale della lingua lombarda, che si \u00e8 diffuso grazie al legame di lunga data che lega la Valle a Bergamo (le parlate locali nella zona occidentale della Valle tuttavia risentono della vicinanza a Lecco e di conseguenza il vernacolo locale presenta delle affinit\u00e0 con il dialetto lecchese del quale riprende diverse parole).\nReligione.\nNella giurisdizione ecclesiastica della Chiesa cattolica, la maggior parte del territorio della provincia di Lecco ricade nell'arcidiocesi di Milano e segue il rito ambrosiano. Vi sono tuttavia delle eccezioni particolari: alcune parrocchie che si affacciano sul lago di Como (Abbadia Lariana, Colico, Lierna, Mandello del Lario) sono di rito romano, e fanno parte della diocesi di Como; Oliveto Lario, invece, \u00e8 un'entit\u00e0 amministrativa comunale che unisce tre localit\u00e0 distinte: Vassena, Limonta ed Onno ed \u00e8 diviso tra due diocesi diverse: la diocesi di Milano e quella di Como. Mentre Vassena fa parte della diocesi di Como e segue il rito romano, Onno e Limonta appartengono all'arcidiocesi di Milano e seguono il rito ambrosiano; le parrocchie di Civate e Varenna seguono il rito romano pur appartenendo alla diocesi di Milano; mentre le parrocchie di Calolziocorte, Carenno, Erve, Monte Marenzo e Vercurago, pur essendo di rito ambrosiano appartengono al vicariato di Calolzio-Caprino, che fa capo alla diocesi di Bergamo.\nIstituzioni, enti e associazioni.\nEnti e associazioni.\nLa provincia di Lecco \u00e8 ricca di circoli culturali, associazioni e organizzazioni di cooperazione allo sviluppo che operano nel territorio promuovendo conferenze, convegni, mostre, proiezioni cinematografiche, corsi, spettacoli teatrali e musicali. Tra di essi i principali sono:\nStrutture sanitarie.\nIl pi\u00f9 importante centro sanitario della provincia di Lecco \u00e8 il nosocomio del capoluogo la cui azienda comprende altri due presidi.\nSul territorio sono per\u00f2 presenti numerose cliniche private, centri Asl, centri di ricerca, ecc. A Costa Masnaga \u00e8 presente \"Villa Beretta\", sede dell'unit\u00e0 operativa complessa di medicina riabilitativa dell'Ospedale Valduce di Como.\nCultura.\nIstruzione.\nA Lecco troviamo il campus del polo universitario (distretto distaccato del Politecnico di Milano - Facolt\u00e0 di Ingegneria) realizzato nella sede del vecchio ospedale civico. Troviamo numerose scuole secondarie superiori (Licei e Istituti tecnici) sia nel capoluogo, che nella Brianza Lecchese (Oggiono, Merate, Casatenovo), che nell'Alto Lario Orientale (Colico) e nella Valle San Martino (Calolziocorte).\nMusei.\nLa storia e la cultura della provincia di Lecco, sono ben raccontate nei numerosi musei sparsi sul territorio:\nCucina.\nLa cucina tipica \u00e8 costituita soprattutto da cibi come la salsiccia e la polenta (oncia o taragna, entrambe ricche di formaggio locale). Sul lago non mancano piatti a base di pesce, come il persico (risotto con pesce persico), gli agoni o il lavarello. Altri piatti tipici e sostanziosi sono la Cass\u0153ula e la trippa (che si consumano alla vigilia di Natale). Sempre in riva al lago, favorito dal clima mite, si ha la produzione di un ottimo olio d'oliva prodotto in particolare nella zona di Perledo mentre nella Val d'Esino si coltiva un tubero tutelato da un consorzio: la patata bianca di Esino. Per quanto riguarda i dolci, da ricordare la torta meascia, il paradell (dolce tipo frittella ricoperta di zucchero), i caviadini (biscotti di pasta frolla e zucchero a grani) e gli scapin\u00e0sch, ravioli dal ripieno dolce (uvette, ecc.), entrambi tipici della Valsassina. Enologicamente parlando, merita un cenno dovuto il nustranell, vino tipico della Val Curone. Dal 2008 i vini lecchesi, insieme a quelli comaschi, hanno ottenuto il riconoscimento della Indicazione Geografica Tipica \"Terre Lariane\"; il territorio enologico abbraccia le sponde del Lario a nord, spingendosi a sud fino alle colline di Montevecchia e della Valle del Curone.\nGeografia antropica.\nComuni.\nAppartengono alla provincia di Lecco i seguenti 84 comuni:\nDistretti.\nLa Provincia di Lecco \u00e8 divisa in sette distretti o circondari:\nQuesta suddivisione ricalca una suddivisione storico-geografica preesistente, salvo per il caso del Casatese che alcuni ritengono parte integrante del Meratese.\n(Sono comuni della Brianza lecchese: Airuno, Annone di Brianza, Barzago, Barzan\u00f2, Bosisio Parini, Brivio, Bulciago, Calco, Casatenovo, Cassago Brianza, Castello di Brianza, Cernusco Lombardone, Cesana Brianza, Civate, Colle Brianza, Costa Masnaga, Cremella, Dolzago, Ello, Galbiate, Garlate, Garbagnate Monastero, Imbersago, La Valletta Brianza, Lomagna, Merate, Missaglia, Molteno, Montevecchia, Monticello Brianza, Nibionno, Oggiono, Olgiate Molgora, Olginate, Osnago, Paderno d'Adda, Robbiate, Rogeno, Santa Maria Ho\u00e8, Sirone, Sirtori, Suello, Valgreghentino, Verderio, Vigan\u00f2).\nEconomia.\nTutti i settori, primario, secondario e terziario sono molto sviluppati. Il primo, come d'altronde in quasi tutte le province italiane ha pochi addetti. Vengono prodotti soprattutto frutta e verdura, ma anche grano, frumento sebbene in minor parte. Sulle sponde del lago non \u00e8 difficile incontrare inoltre uliveti e vigneti. Le risorse minerarie non sono numerose, anche se in Brianza e in Valsassina troviamo di frequente delle cave. L'allevamento di animali lo troviamo in tutto il territorio (bovino, ovino, avicolo, equino). Zone industriali si trovano in quasi tutti i comuni.\nNel passato la provincia era molto ricca di industrie tessili tanto che parte dell'economia provinciale era gestita da esse. La presenza di filatoi e filande hanno caratterizzato fino a met\u00e0 Ottocento la quasi totalit\u00e0 delle attivit\u00e0 industriali lecchesi. A cavallo fra la fine dell'Ottocento e l'inizio del Novecento invece, nel territorio si afferm\u00f2 l'industria siderurgica in particolar modo nella zona del capoluogo dove fiorirono importanti aziende tanto da essere considerata una delle prime citt\u00e0 industriali d'Italia con l'appellativo di \"citt\u00e0 del ferro\". In Valsassina, nella zona di Premana, la produzione del ferro \u00e8 specializzata tuttora nell'artigianato delle forbici ancora fiorente a livello internazionale.\nIl terziario, tra l'altro in costante espansione \u00e8 dovuto in particolare modo ai servizi quali le banche. Il turismo non \u00e8 molto sviluppato, tranne sul Lago di Como e nel capoluogo.\nInfrastrutture e trasporti.\nStrade extraurbane.\nLa rete stradale, sebbene sprovvista di autostrade, \u00e8 ben sviluppata.\nLe strade statali che attraversano la Provincia sono:\nLe principali strade provinciali sono:\nFerrovie.\nLa rete ferroviaria \u00e8 di 86 chilometri, suddivisa nelle linee:\nDi questi 22\u00a0km sono a doppio binario, i restanti sono a binario semplice. Inoltre, 62\u00a0km sono elettrificati.\nLe reti ferroviarie che attraversano la provincia sono gestite sia da Ferrovienord che Rete Ferroviaria Italiana mentre i treni regionali e suburbani sono gestiti da Trenord. In particolare, coinvolgono la provincia di Lecco le linee S7 ed S8 del Servizio ferroviario suburbano di Milano.\nNel capoluogo \u00e8 presente la principale stazione del territorio, oltre ad un altro scalo ferroviario, denominato Lecco Maggianico, posta sulla linea per Bergamo e Milano.\nAltre importanti stazioni della provincia sono:\nNavigazione.\nLa navigazione pubblica sul lago Lario viene effettuata all'attualit\u00e0 con circa 30 imbarcazioni di vario genere.\nDi particolare interesse \u00e8 il Traghetto di Leonardo situato ad Imbersago, sulle rive del fiume Adda. L'unico esemplare di imbarcazione tuttora funzionante presumibilmente progettato da Leonardo da Vinci. Il traghetto unisce, mediante un cavo d'acciaio, i comuni di Imbersago e Villa d'Adda in provincia di Bergamo.\nMobilit\u00e0 extraurbana.\nLa rete dei trasporti interurbani fra il capoluogo ed il resto della provincia \u00e8 gestita principalmente da SAL Lecco ad eccezione dei collegamenti con Bellagio e i comuni limitrofi al capoluogo operati da LineeLecco; entrambe le aziende sono parte del consorzio Lecco Trasporti.\nI collegamenti con Como sono invece gestiti da ASF Autolinee che viene altres\u00ec interessata, nella zona brianzola, con le linee Como-Merate-Bergamo e Como-Casatenovo-Merate.\nFra il 1879 e il 1915 era in funzione una linea tranviaria a vapore che collegava Monza con i paesi dell'area collinare della Brianza orientale avente come capolinea prima Barzan\u00f2 successivamente esteso ad Oggiono. A trazione elettrica era invece la linea interurbana che collegava Como a Lecco fra il 1928 al 1955\nAmministrazione.\nPresidenti della provincia di Lecco.\nIl Presidente della Provincia in carica \u00e8 Alessandra Hofmann, Sindaco di Monticello Brianza.\nComunit\u00e0 Montane.\nMolti comuni dell'entroterra e della costa sono uniti in due comunit\u00e0 montane, create per valorizzare e preservare il loro territorio ricco di bellezza naturale. Queste comunit\u00e0 sono molto importanti in ambito provinciale, anzi talvolta sono quasi sostitute dirette della provincia stessa.\nEsse sono:\nSport.\nLo sport nella provincia di Lecco \u00e8 da sempre legato alle peculiarit\u00e0 del suo territorio: la montagna e il lago.\nCiclismo.\nDal 1956 Lecco \u00e8 stata sede di tappa in varie edizioni del Giro d'Italia mentre dal 2011 il capoluogo \u00e8 stato la sede di arrivo di tre edizioni consecutive del Giro di Lombardia."}
{"id": "17307", "revid": "322321", "url": "https://it.wikipedia.org/wiki?curid=17307", "title": "Provincia di Mantova", "text": "La provincia di Mantova \u00e8 una provincia italiana della Lombardia di abitanti.\nConfina a nord-est con la provincia di Verona, a est con Rovigo, a sud con Ferrara, Modena, Reggio Emilia e Parma, a ovest con Cremona e a nord-ovest con Brescia.\nGeografia fisica.\nLa provincia mantovana costituisce la propaggine sud-est della Lombardia, incuneata tra Veneto ed Emilia-Romagna, la cui forma sembra rassomigliante a un triangolo rettangolo.\nIl territorio della provincia di Mantova \u00e8 prevalentemente pianeggiante; a nord \u00e8 presente una zona collinare costituita dall'anfiteatro morenico del lago di Garda digradante verso la Pianura Padana. L'area orientale a sinistra del Po \u00e8 caratterizzata da una zona pianeggiante dolcemente ondulata mentre la pianura a ridosso del Po, che sulla riva destra costituisce l'Oltrep\u00f2 mantovano, \u00e8 totalmente piatta.\nLa provincia \u00e8 generalmente suddivisa in tre settori, marcati da lievi differenze culturali e linguistiche: l'Alto Mantovano, corrispondente alla zona nord posta al di sopra della linea immaginaria tra Asola e Goito; il Basso Mantovano o Oltrep\u00f2 Mantovano, identificabile nella zona posta al di sotto della latitudine di attraversamento del Po, e il Medio Mantovano, posto centralmente alle due zone precedenti.\nCaratteristica geografica peculiare \u00e8 la ricchezza di acque, diversi fiumi l'attraversano: il Po, il tratto finale dell'Oglio e del Chiese suo affluente, il tratto finale del Mincio, il tratto finale del Secchia, la parte nord-est della provincia rientra nel bacino del fiume Tione, affluente di destra del Tartaro che raccoglie le acque di risorgiva (detti \"fontanili\") di quell'area. Il Mincio attorno a Mantova crea dei laghi (laghi di Mantova), unici laghi di rilievo estesi interamente in Pianura Padana. Moltissimi sono i canali, dedicati all'irrigazione o alla bonifica.\nStoria.\nI confini amministrativi attuali della provincia hanno profonde radici storiche, corrispondendo in gran parte al Ducato di Mantova che fu uno Stato sovrano di diritto internazionale.\nLa Provincia di Mantova subentr\u00f2 al napoleonico Dipartimento del Mincio con la nascita del Lombardo-Veneto nel 1815. In seguito alla Battaglia di Solferino e San Martino del 24 giugno 1859 le truppe franco-piemontesi conquistarono la Lombardia fino alla riva destra del Mincio, e il conseguente Armistizio di Villafranca dell'11 giugno 1859 tra la Francia e l'Austria defin\u00ec i nuovi provvisori confini, spaccando in due il Mantovano che venne attraversato dal nuovo confine internazionale, considerando neutrale un lembo di terra esteso da Lazise a Borgoforte largo svariati chilometri.\nNel frattempo, su proposta del ministro degli Interni Urbano Rattazzi, Vittorio Emanuele II eman\u00f2 il regio decreto n\u00ba3702 del 23 ottobre 1859 sul \"Nuovo ordinamento comunale e provinciale del Regno\" (decreto Rattazzi), e i comuni della Provincia di Mantova ricadenti a ovest del confine stabilito con l'armistizio di Villafranca furono giocoforza inseriti nelle province di Brescia e Cremona. L'Armistizio di Villafranca fu poi ratificato nel Trattato di Zurigo del 10 novembre 1859. Un atto di delimitazione dei confini tra le provincie italiane dell'Austria e il Regno di Piemonte-Sardegna avvenne a Peschiera il 16 giugno 1860. Con Legge n\u00ba106 del 26 luglio 1861 la frazione di Borghetto (Comune di Valeggio), situata sulla destra del fiume Mincio, \u00e8 aggregata al Comune di Volta. Il Comune di Scorzarolo \u00e8 soppresso, il territorio e l'abitato di Scorzarolo ricadenti nel Regno d'Italia vanno al Comune di Marcaria, la frazione di Ronchi e Balconcello al Comune di Castellucchio.\nSolo con la Pace di Vienna (1866) tra Italia e Austria quest'ultima acconsent\u00ec alla riunione del Regno Lombardo-Veneto al Regno d'Italia, nei limiti dei confini del Regno al momento della Pace, con i francesi che aggiunsero \"sotto riserva del consenso delle popolazioni debitamente consultate\", sebbene nei fatti il governo italiano procedette senza attendere ad espandere la propria giurisdizione. Con il plebiscito delle province venete e quella di Mantova del 21 e 22 ottobre 1866, la Provincia di Mantova e le Venezie rientrano nel Regno d'Italia. Nei 34 comuni mantovani la popolazione ammontava a 82.321 abitanti. I voti furono espressi da 19.507 cittadini, 19.494 per il s\u00ec, 13 schede nulle e nessun voto per il no. Il Regio decreto 4 novembre 1866 n\u00ba3300 e la Legge 18 luglio 1867 n\u00ba3841 formalizzarono questo passaggio.\nDopo l'annessione, la provincia mantenne i confini del 1859 con l'esclusione dei comuni che il decreto Rattazzi aveva distribuito alle provincie di Brescia e Cremona. Gi\u00e0 nell'ottobre 1866 si costitu\u00ec a Mantova un comitato, presieduto dal senatore Giovanni Arrivabene, che chiese il ripristino della situazione antecedente la seconda guerra d'indipendenza. I confini originari furono ricostituiti in buona parte il 1\u00ba luglio 1868, come stabilito dalla legge 9 febbraio 1868, n. 4232. Ci furono alcune eccezioni: i comuni di Acquafredda e Volongo rimasero alla provincia di Brescia, mentre Ostiano, gi\u00e0 bresciana, pass\u00f2 sotto la provincia cremonese che si tenne anche Isola Dovarese; Rolo rimase alla provincia di Reggio Emilia, in quanto gi\u00e0 passatovi nel 1850, e Peschiera pass\u00f2 a quella di Verona. Il consiglio provinciale mantovano, eletto nel 1867, fu sciolto, come stabilito dal decreto reale 31 maggio 1868, per poter procedere ad una nuova elezione estesa anche agli altri comuni precedentemente esclusi. La legge 4232/1868 riconobbe l'eccezionalit\u00e0 della provincia mantovana per la quale venne mantenuta l'originaria suddivisione asburgica in undici distretti amministrativi. Lo stemma della nuova Provincia contenne i simboli di Mantova, Bozzolo e Castiglione delle Stiviere, sulla falsariga di quanto venne fatto nelle province vicine, e fu adottato al posto del precedente che aveva l'aquila gonzaghesca.\nIl 4 febbraio 2014, con legge regionale 20 gennaio 2014 n.9, \u00e8 stato istituito il nuovo comune di Borgo Virgilio nato dall'unione dei due preesistenti enti municipali di Virgilio e Borgoforte. La provincia di Mantova sar\u00e0 successivamente interessata da diverse fusioni di comuni con la creazione di nuovi enti comunali: Borgo Mantovano (in luogo dei comuni di Revere, Villa Poma e Pieve di Coriano), Borgocarbonara (Borgofranco sul Po e Carbonara di Po), San Giorgio Bigarello (San Giorgio di Mantova e Bigarello) e Sermide e Felonica (Sermide e Felonica).\nIn base al riordino istituzionale attuato con la legge del 7 aprile 2014, n. 56, in data 30 agosto 2016 per la prima volta il consiglio provinciale \u00e8 stato eletto indirettamente dai sindaci e dai consiglieri con voto ponderato al numero di residenti dei rispettivi comuni di elezione. Il 1\u00ba settembre 2016 \u00e8 stato quindi proclamato eletto alla carica di Presidente della Provincia Beniamino Morselli, sindaco di San Giorgio di Mantova. Con la riforma citata viene istituita l'Assemblea dei Sindaci con poteri propositivi, consultivi e di controllo.\nTerremoti del 2012.\nAnche la Provincia di Mantova \u00e8 stata duramente colpita dalle scosse del maggio 2012 con epicentro in Emilia. I comuni maggiormente danneggiati sono quelli dell'Oltrep\u00f2 Mantovano appartenenti al cosiddetto \"cratere sismico\", in particolare Moglia, Gonzaga, Quistello, San Benedetto Po, Pegognaga, Poggio Rusco, San Giacomo delle Segnate e San Giovanni del Dosso. In questi comuni si sono avuti danni ingentissimi a edifici pubblici e religiosi, che in molti casi sono stati distrutti, ma anche all'edilizia residenziale e industriale. Seri danni si sono registrati anche a Mantova dove sono stati lesionati monumenti ed edifici di grande rilievo storico e artistico come Palazzo Te, Palazzo Ducale e il Palazzo della Ragione. Gravemente lesionata la cupola della Basilica Palatina di Santa Barbara dove \u00e8 crollata la lanterna posta sulla cupola compromettendone la struttura.\n Moglia risulta essere il comune pi\u00f9 danneggiato soprattutto per quanto riguarda i danni all'edilizia abitativa che hanno portato, soprattutto a seguito delle scosse del 29 maggio, ad avere quasi mille sfollati. I danni maggiormente visibili riguardano chiesa e municipio che sono crollati sulla piazza antistante. Nella fase successiva all'emergenza risultavano essere 3000 gli sfollati nella Provincia. 21 Campi sfollati sono stati aperti in 14 comuni dei quali i pi\u00f9 grandi erano quelli di Poggio Rusco (in cui erano presenti 2 Tendopoli e una struttura coperta per un totale di 350 posti) che ospitarono circa 400 persone, Moglia in cui venne allestito un campo gestito dalla protezione civile regionale che ospit\u00f2 un massimo di 360 persone, Pegognaga che ospit\u00f2 un massimo di 350 persone e San Giacomo delle Segnate dove nel campo gestito dalla Protezione civile delle varie Province lombarde sono state ospitate 300 persone. Il patrimonio artistico e monumentale dei comuni colpiti ha subito danni ingentissimi: secondo la sovrintendenza numerose sono le chiese a codice rosso tra cui la Chiesa di San Giovanni Battista a Moglia, la Chiesa di San Bartolomeo Apostolo a Quistello, le parrocchiali di Poggio Rusco, San Giovanni del Dosso, San Giacomo delle Segnate e Schivenoglia e infine il complesso Monastico di San Benedetto Po.\nI centri storici, esattamente come in Emilia, si sono trasformati in zone rosse e con gravi danni alle attivit\u00e0 commerciali situate in essi. Per quanto riguarda l'economia locale i danni pi\u00f9 ingenti in provincia si sono registrati all'agricoltura: 270 milioni di euro i danni all'agricoltura mantovana.Migliaia di forme di Parmigiano Reggiano e Grana Padano sono cadute dalle scaffalature; ingenti danni anche a stalle, fienili e aziende agricole.\nIl comparto industriale \u00e8 risultato meno colpito rispetto a quello emiliano e i danni maggiori si sono avuti nei comuni di Moglia, Gonzaga, Quistello e Poggio Rusco, comuni che ospitano zone industriali dove numerose aziende, a causa dei capannoni inagibili, sono state costrette a ricorrere alle tensostrutture. Le scosse hanno suscitato ripercussioni anche per quanto riguarda l'edilizia civile. Risultano circa 3500 le abitazioni danneggiate in Provincia di Mantova. La situazione pi\u00f9 critica \u00e8 nei comuni di Quistello, Moglia, Gonzaga, San Giacomo delle Segnate e Poggio Rusco che da soli contano la quasi totalit\u00e0 delle 1500 abitazioni dichiarate inagibili in tutta la provincia.\nCirca 28 edifici scolastici sono risultati inagibili; i comuni di Pegognaga, San Giacomo delle Segnate, Poggio Rusco e Moglia sono stati costretti a ricorrere all'utilizzo di strutture prefabbricate provvisorie. In questi ultimi due comuni si sono registrati disagi nelle procedure di appalto delle strutture che hanno rischiato di compromettere il regolare svolgimento dell'anno scolastico; tali disagi sono stati prontamente risolti da Regione e amministrazioni comunali. In Provincia di Mantova non si sono contati morti.\nTrasporti.\nFerrovie.\nIl territorio provinciale \u00e8 attraversato dalle seguenti linee ferroviarie:\nLa principale stazione ferroviaria della provincia \u00e8 la stazione di Mantova. Le altre stazioni di interscambio tra pi\u00f9 linee in territorio provinciale sono la stazione di Suzzara e la stazione di Poggio Rusco.\nComuni.\nAppartengono alla provincia di Mantova i seguenti 64 comuni:\nComuni pi\u00f9 popolosi.\nDi seguito \u00e8 riportata la lista dei dieci principali comuni della provincia di Mantova ordinati per numero di abitanti (dati: Istat 31/12/2020):\nSociet\u00e0.\nEvoluzione demografica.\nGli abitanti della provincia di Mantova alla fine di luglio 2013 erano 412.373, di cui 201.069 maschi (48,8%) e 210.841 femmine (51,2%).\nEtnie e minoranze straniere.\nIl 12,8% dei residenti in provincia, cio\u00e8 53.259, erano cittadini stranieri di ben 134 nazionalit\u00e0 e un apolide. La crescita della popolazione provinciale continua nel suo trend positivo pur non essendo pi\u00f9 influenzata dagli effetti prodotti dal cosiddetto decreto flussi (legge Bossi-Fini) con la quale molti stranieri furono regolarizzati nel biennio 2003-2004.\nLa comunit\u00e0 straniera pi\u00f9 numerosa al 31/12/2010 si \u00e8 rivelata quella indiana con 9.053 persone, seguita dalla comunit\u00e0 marocchina con 8.198 individui; con pi\u00f9 di 6.000 componenti la comunit\u00e0 rumena e con pi\u00f9 di 4.000 la cinese e l'albanese.\nElenco dei primi dieci comuni con la maggior percentuale e il comune con la minor percentuale di stranieri:\nLingue e dialetti.\nLa provincia di Mantova \u00e8 divisa in tre grossi gruppi dialettali: il dialetto mantovano puro (parlato a Mantova citt\u00e0 e nella fascia centrale della provincia, appartenente all'Emiliano ma di transizione con il dialetto veronese e il dialetto alto mantovano), il dialetto alto mantovano (di natura prevalentemente lombardo orientale ma con evidenti influssi del mantovano cittadino, parlato nell'Alto Mantovano, ossia la zona settentrionale della provincia di Mantova), e il dialetto basso mantovano (di natura emiliana pura, di transizione con il ferrarese, il mirandolese e il guastallese, parlato nella zona meridionale della provincia, per l'appunto nell'Oltrep\u00f2 mantovano).\nVicino al confine veronese (Ostiglia, Castel d'Ario) \u00e8 percepibile la commistione col dialetto veronese (Monzambano, Roverbella, Castelbelforte, Casteldario ecc.). Abbastanza evidente \u00e8 l'influenza del dialetto ferrarese sui comuni confinanti con tale provincia.\nNelle zone sud-occidentali della provincia, al confine fra le provincie di Cremona e Mantova, si trova invece l'area dialettale del dialetto casalasco-viadanese, un idioma che per inflessioni, cadenze e modi di dire rappresenta un dialetto di transizione fra il dialetto mantovano, il dialetto cremonese e il dialetto parmigiano, fra i quali \u00e8 incuneato. \u00c8 parlato nei comuni di Gussola, Martignana di Po, Casalmaggiore, Rivarolo del Re ed Uniti, Sabbioneta, Viadana, Pomponesco e Dosolo.\nEconomia.\nPer l'economia della provincia mantovana ricopre una notevole importanza la produzione agricola nel solco di una tradizione storica consolidata. Negli ultimi anni, altres\u00ec, \u00e8 andata via via incrementandosi la quantit\u00e0 di prodotto esportato. Nell'anno 2017 sono state realizzate circa 750 milioni di euro d'export dove la parte maggioritaria \u00e8 da ascrivere ai comparti lattiero caseario (35,9%), delle carni e derivati (23,2%) e del vino (10,2%). Significativo l'aumento esponenziale dell'esportazione di vino, quintuplicato negli anni dal 2008 al 2017 fino a 75,5 milioni di euro.\nCultura.\nLa citt\u00e0 di Mantova, sede della Corte dei Gonzaga, il cui dominio era esercitato sul territorio dell'attuale omonima provincia, fu una delle capitali politiche e culturali del Rinascimento italiano. L'illustre tradizione culturale, appannatasi dopo il \"Sacco di Mantova\" del 1630 e la fine del ducato gonzaghesco, \u00e8 stata rinnovata da iniziative quali, dal 1997, Festivaletteratura e da importanti eventi espositivi come nel 2002 la Celeste Galeria su iniziativa del \"Centro Internazionale d'Arte e di Cultura di Palazzo Te\", istituzione culturale creata nel 1990.\nIl principale quotidiano provinciale, la Gazzetta di Mantova, pu\u00f2 fregiarsi del titolo di pi\u00f9 antico giornale d'Italia, essendo stato fondato nel 1664.\nLa provincia di Mantova ha dato, altres\u00ec, i natali a uno dei pi\u00f9 illustri editori italiani, Arnoldo Mondadori, nato a Poggio Rusco, che inizi\u00f2 la sua attivit\u00e0 tipografica ed editoriale a Ostiglia.\nFu a partire dal racconto storico \"Un ricordo di Solferino\", che Henry Dunant scrisse a seguito dell'esperienza vissuta a Solferino e a Castiglione delle Stiviere l'indomani della battaglia di Solferino e San Martino (24 giugno 1859), che prenderanno gradualmente forma la Croce Rossa Internazionale e la Convenzione di Ginevra.\nEdilizia tipica.\nNella provincia di Mantova \u00e8 diffuso il loghino, una costruzione rurale costituita dall'abitazione del contadino, con annessi il fienile e la stalla.\nSport.\nLo sport pi\u00f9 diffuso nella provincia \u00e8 il calcio, del quale la squadra di maggior blasone \u00e8 il che attualmente milita nel campionato di Serie C. Nel suo passato si annoverano 12 partecipazioni alla serie A, l'ultima delle quali nella stagione 1971-72. Partecip\u00f2 altres\u00ec per 17 volte a campionati di serie B, l'ultimo nella stagione 2009/10.Nella stagione 2012-2013 ha esordito in Seconda Divisione lo che vi rimase due anni. Guadagn\u00f2 a maggio 2015 il ritorno in Lega Pro, ma vi rinunci\u00f2. Fino al 2015 ha militato nel campionato di Serie D la .\nAltre squadre mantovane in passato hanno disputato campionati professionisti come il , che disput\u00f2 anche due campionati di serie B nell'immediato secondo dopoguerra, e la che disput\u00f2 un campionato di C2 nel 2001/02.\nImportante la tradizione rugbystica con il Rugby Viadana e il Rugby Mantova. La squadra viadanese ha vinto lo scudetto nazionale nel campionato 2001-02, la Coppa Italia negli anni 2000, 2003, 2007 e 2013, una Supercoppa italiana nel 2007 e vanta numerose partecipazioni in Heineken cup la coppa campioni del rugby.\nNella specialit\u00e0 del tennis tavolo, straordinariamente rilevanti a livello nazionale e internazionale i risultati conseguiti dalla Sterilgarda Castel Goffredo che in campo maschile ha vinto 4 scudetti (2003/04/09/10) e che ha conquistato ben 13 vittorie del campionato di serie A con la squadra femminile iniziando dal 1996 una serie quasi ininterrotta conclusasi nel 2010. La Sterilgarda Castel Goffredo femminile divenne Campione d'Europa negli anni 2006 e 2007.\nComunque il tennis tavolo mantovano aveva gi\u00e0 raggiunto risultati di vertice negli anni sessanta del XX secolo, quando la squadra maschile di Asola conquist\u00f2 lo scudetto nazionale nel 1964 e nel 1970.\nMolto diffusa in provincia, soprattutto nell'Alto Mantovano, l'attivit\u00e0 agonistica del tamburello, tanto che nell'anno 2012 sono state cinque, tra dodici, le formazioni mantovane partecipanti al campionato di serie A: AT Medole, Solferino, AT Ennio Guerra Castellaro, Cavrianese e Malavicina.\nA partire dal 1947, quando la Polisportiva Castel Goffredo si aggiudic\u00f2 il suo primo scudetto, il campionato di serie A di tamburello \u00e8 stato vinto pi\u00f9 volte da formazioni mantovane: Polisportiva Castel Goffredo (3), Medole Canova Martini (3), AT Ennio Guerra Castellaro (2), G. Carpani Goito (2), Ongari Marmirolo (2).\nAmministrazione.\nGemellaggi.\nLa provincia di Mantova \u00e8 gemellata con:"}
{"id": "17308", "revid": "2221889", "url": "https://it.wikipedia.org/wiki?curid=17308", "title": "Provincia di Varese", "text": "La provincia di Varese \u00e8 una provincia italiana della Lombardia, con capoluogo Varese. Con abitanti \u00e8 la 4\u00aa provincia pi\u00f9 popolosa della Lombardia dopo la citt\u00e0 metropolitana di Milano e dopo le province di Brescia e di Bergamo.\n\u00c8 la 16\u00aa provincia d'Italia per popolazione e la 5\u00aa per densit\u00e0 di popolazione (incluse le citt\u00e0 metropolitane, in entrambi i casi). Confina a nord e a est con la Svizzera (Cantone Ticino), a est con la provincia di Como, a sud con la provincia di Monza e della Brianza e con la citt\u00e0 metropolitana di Milano, a ovest con il Piemonte (provincia di Novara, provincia del Verbano-Cusio-Ossola). Fu istituita con Regio Decreto n. 1 del 2 gennaio 1927, unendo comuni gi\u00e0 appartenenti alle province di Como (circondario di Varese) e di Milano (circondario di Gallarate).\nCaratteristica peculiare della provincia \u00e8 la policentricit\u00e0. Il comune di Busto Arsizio ( ab.) \u00e8 leggermente pi\u00f9 popoloso del capoluogo di provincia Varese (); altrettanto importanti sono le citt\u00e0 di Gallarate () e Saronno ().\nGeografia fisica.\nLa provincia di Varese sorge tra la Pianura Padana e i piedi delle Alpi, nell'Insubria settentrionale. Da un punto di vista orografico, \u00e8 distinguibile in tre settori:\nTre fiumi attraversano la provincia:\nAd essi si aggiungono i grandi laghi glaciali:\ne altri sette laghi minori:\nEssi, insieme al lago di Varese, formano il gruppo dei cosiddetti Sette Laghi Varesini.\nLa carta amministrativa della provincia si presenta a forma allungata verticale, con due grandi \"penisole\": quella saronnese a sud est (tra le province di Como e Milano) e quella montuosa della Val Veddasca a nord, al confine con la Svizzera.\nStoria istituzionale.\nL'attuale provincia di Varese \u00e8 la indiretta discendente del Contado del Seprio, istituzione feudale di origine longobarda, autonoma fin dal VII secolo, che nel XIV secolo entra a far parte del Ducato di Milano. Nel 1786, sotto la dominazione austriaca, venne istituita la provincia di Gallarate, ma gi\u00e0 l'anno successivo il capoluogo viene trasferito a Varese. Tale istituzione dur\u00f2 fino al 1791.\nSotto il Regno d'Italia prima e il Regno Lombardo-Veneto poi, il territorio dell'attuale provincia venne diviso fra il Dipartimento del Lario poi provincia di Como (a cui apparteneva Varese) e il Dipartimento d'Olona poi Provincia di Milano (a cui apparteneva Gallarate); i confini rimasero invariati anche con la creazione del Regno d'Italia sabaudo.\nL'attuale provincia venne istituita nel 1927, unendo il territorio dell'ex circondario di Varese (gi\u00e0 parte della provincia di Como) a parte della provincia di Milano, comprendente 37 comuni fra i quali Saronno e Gallarate.\nStemma e gonfalone.\nLo stemma della provincia di Varese, adottato nel 2006 per iniziativa del presidente del tempo, Marco Reguzzoni, ed ufficializzato con Decreto del Presidente della Repubblica del 28 dicembre 2007 presenta la seguente blasonatura:\nI simboli presenti nei quattro cantoni attorno alla croce rossa rappresentano quattro tra i principali comuni del territorio: San Vittore per Varese, il gallo per Gallarate, il castello per Saronno e la lettera \"B\" con la fiamma per Busto Arsizio. La versione iniziale di tale stemma era leggermente diversa: lo scudo presentava un fondo bianco, lo stemma di Busto Arsizio (scudo troncato di rosso alla B bianca e di bianco alla B rossa) era disegnato integralmente, mentre gli altri tre emblemi erano colorati perlopi\u00f9 in grigio. Questo emblema venne bocciato dall'Ufficio araldica e onorificenze della Presidenza del Consiglio dei ministri in quanto presentante proporzioni scorrette tra i vari elementi, colori non consentiti dalle regole araldiche italiane (il bianco sullo sfondo e in una delle B dello stemma bustocco) o non sufficientemente contrastanti (le figure grigie). Lo scudo venne pertanto reso pi\u00f9 tondeggiante e colorato d'argento, lo stemma di Busto Arsizio sostituito da una semplice B rossa sovrastante una fiamma e gli emblemi di Varese, Gallarate e Saronno ricolorati in rosso (per maggior contrasto e per richiamarsi alle simbologie storiche delle varie citt\u00e0). Al di sotto dell'insieme venne infine collocata una ghirlanda di alloro e quercia serrata da un nastro tricolore.\nIl gonfalone \u00e8 un drappo bianco caricato dello stemma e dell'iscrizione \"Provincia di Varese\" nella parte frontale, mentre sul retro sono ricamati i simboli di altri quattro comuni dell'alto varesotto, uno per ciascuna delle comunit\u00e0 montane (Valceresio, Valcuvia, Valganna e Valmarchirolo, Valli del Luinese) che a quel tempo componevano la parte settentrionale del territorio provinciale.\nLo stemma precedentemente in uso, adottato con Regio Decreto del 20 maggio 1928, conteneva unicamente simboli inerenti alle citt\u00e0 di Varese e Gallarate, con la seguente blasonatura:\nIl gonfalone era un drappo bianco, caricato frontalmente del suddetto stemma, dell'iscrizione \"Provincia di Varese\" e dell'effigie di un'aquila circondata da una corona di due ramoscelli d'alloro.\nIdrografia.\nLa provincia di Varese, oltre ai sette laghi per cui \u00e8 molto nota, presenta altri specchi d'acqua minori, alcuni importanti fiumi e numerosi torrenti.\nIl Lago Maggiore o Verbano segna il confine occidentale della zona centro \u2013 settentrionale della provincia. Suo emissario \u00e8 il fiume Ticino, che si immette nel lago in Svizzera. Il territorio della provincia comprende un'isola sul lago: l'Isolino Partegora, sito in territorio di Angera.\nSul lago sono sorte in posizioni strategiche alcune importanti citt\u00e0, quali Luino, Laveno-Mombello, Maccagno, Ispra, Angera ed al termine del lago, dove fluisce il Ticino, Sesto Calende.\nIl Lago Ceresio o di Lugano segna il confine orientale, con la Svizzera, della zona centrale della provincia. Sul lago si sono sviluppati alcuni centri, che sfruttano la posizione di confine, come Porto Ceresio e Lavena Ponte Tresa. Quest'ultimo comune \u00e8 formato dall'unione dei centri di Lavena e Ponte Tresa. A Ponte Tresa, fluisce dal lago la Tresa, che sfocia nel Lago Maggiore. Il Lago di Monate e il Lago di Comabbio segnano il confine tra la zona centrale del Varesotto ed il \"Gallaratese\", che insieme al \"Bustese\" ed al \"Saronnese\", rappresenta la parte meridionale della provincia. Emissario del Lago di Monate \u00e8 l'Acqua Nera, che confluisce nel Lago Maggiore, mentre l'emissario del Lago di Comabbio \u00e8 il Canale Brabbia, tributario del Lago di Varese.\nIl Lago di Varese si trova a sud della citt\u00e0 di Varese e riceve abbondanti acque dal Massiccio del campo dei fiori, tra i quali si distingue il Tinella. Nel Lago di Varese, si trova anche una piccola isola, l\"'Isolino Virginia\", sul quale sono state ritrovate importanti testimonianze preistoriche. Vicino al lago si trovano due zone paludose, il Lago di Biandronno e la riserva naturale della Palude Brabbia, un tempo comprese nel Lago di Varese. Emissario del lago \u00e8 il Bardello.\nIn Valganna si trovano il Lago di Ghirla ed il Lago di Ganna. Quest'ultimo \u00e8 uno degli specchi d'acqua pi\u00f9 puliti d'Italia. Sempre in Valganna si trovano la \"Torbiera del Pralugano\" o \"Paludaccio di Ganna\" ed il \"Laghetto Fonteviva\". Emissario dei laghi \u00e8 il Margorabbia, tributario della Tresa. Il Lago Delio \u00e8 un bacino artificiale nato per produrre energia idroelettrica. \u00c8 regolato alle estremit\u00e0 da due dighe.\nAltri specchi d'acqua meno importanti sono il Laghetto di Brinzio, il \"Laghetto Cicogna\" ad Arcisate, il \"Laghetto Verde\" di Viggi\u00f9, la \"Lagozzetta\" o Lagozza di Besnate (un altro luogo dove sono state ritrovate importanti testimonianze preistoriche), il \"Pa\u00f9 Majur\" di Brinzio, lo \"Stagno Maisa\" a Caronno Varesino, lo \"Stagno Gerbo\" a Morazzone, lo \"Stagno Madonnetta\" e lo \"Stagno di Torba\" a Gornate Olona, il \"Carecc\" di Cuvio, il \"Laghetto Motta d'Oro\" a Gavirate e lo \"Stagno Tagliata\" ad Induno Olona, il laghetto artificiale dei pescatori di Albizzate ed il laghetto della fornace di Albizzate. I maggiori fiumi sono l'Olona e il Ticino.\nL'Olona nasce a nord di Varese ed \u00e8 alimentato da numerosi affluenti, in seguito attraversa Milano e confluisce nel Lambro meridionale, in seguito alla deviazione verso Milano stessa, ad opera degli antichi romani che ne spezza il corso in due tronconi, il secondo troncone, detto Olona meridionale nasce oggi a Bornasco e si getta nel Po a San Zenone. Questo fiume \u00e8 stato importantissimo per il decollo dell'industria nel Varesotto, specie in centri come Varese, ma anche nell'Altomilanese, specie a Busto Arsizio e Castellanza. Tra l'inizio del Novecento e gli anni novanta le sue acque hanno raggiunto un notevole grado di inquinamento, causato dagli scarichi delle numerose industrie lungo il fiume. Prima dell'industrializzazione l'Olona ha mosso le pale di numerosissimi mulini ad acqua. Nel Settecento, nel tratto tra Varese e Milano vi erano 116 mulini. La presenza dei mulini era una grande fonte di ricchezza, nel medioevo e favor\u00ec lo sviluppo di alcuni centri come Castiglione Olona e Castelseprio. L'antica vocazione del fiume \u00e8 tuttora testimoniata dai \"Mulini Grassi\" e dai \"Mulini Trotti\" a Varese, dal \"Mulino Bernasconi\" a Malnate, dal \"Mulino Taglioretti\" a Lonate Ceppino, dal \"Mulino Ponti-Bosetti\" a Fagnano Olona e dal \"Mulino del Sasso\" a Olgiate Olona.\nIl Ticino fluisce dal Lago Maggiore a Sesto Calende e prosegue con un percorso tortuoso tra Piemonte e Lombardia. In seguito lambisce Vigevano ed attraversa Pavia, confluendo nel Po al Ponte della Becca. Nel suo tratto a valle del lago riceve scarsissimi affluenti ed alimenta numerosi canali. Interessano la provincia il Naviglio Grande, il Canale Villoresi ed il Canale Industriale. Altri fiumi importanti sono la Tresa, il Margorabbia ed il Bardello.\nLa Tresa \u00e8 l'emissario del Lago di Lugano ed \u00e8 di origine artificiale. Fu infatti fatto costruire dai milanesi attorno al 1300, per collegare il Lago di Lugano con il Verbano. Nel tratto finale, tra Luino e Germignaga, scorre in quello che un tempo era l'alveo del Margorabbia, che si immetteva direttamente nel Verbano. Nel Trecento la sezione dell'alveo venne allargata per accogliere la portata della Tresa, ben pi\u00f9 importante di quella del Margorabbia. Per cui oggi il Margorabbia \u00e8 considerato un affluente della Tresa.\nIl Margorabbia nasce in Valganna e forma i laghi di Ganna e Ghirla, percorre in seguito la Valtravaglia, ricevendo le acque del torrente Rancina, il suo maggior tributario. Infine, sfocia come gi\u00e0 detto nella Tresa. Il Bardello \u00e8 l'emissario del Lago di Varese e sfocia nel Verbano presso Besozzo.\nI maggiori torrenti della provincia sono il Giona, il Boesio, l'Acqua Nera, il Molinera, il Rio di Colmegna (tributari del Lago Maggiore), il Lanza, la Bevera, il Bozzente, la Lura, il Rile-Tenore, il Vellone, la Quadronna, la Selvagna (tributari dell'Olona), l'Arno, lo Strona (tributari del Ticino), il Rancina (tributario del Margorabbia), il Tinella (tributario del Lago di Varese), il Valmolina (affluente del Rancina).\nAmbiente.\nIl clima della provincia di Varese nella botanica \u00e8 spesso chiamato \"clima insubrico\" ed \u00e8 tra i pi\u00f9 piovosi d'Italia con la punta massima a Vararo presso Cittiglio con 2000 mm annui. La catena alpina a nord per\u00f2 la protegge dai venti freddi, di conseguenza le temperature sono miti, in particolare in prossimit\u00e0 dei molti laghi. La combinazione di molte precipitazioni e clima mite favorisce lo sviluppo di una vegetazione molto rigogliosa come raramente accade in altre parti d'Europa e permette la coltivazione di piante esigenti adattate a questo clima particolare quali le camelie.\nLa natura della provincia \u00e8 molto diversa nella parte settentrionale e in quella meridionale. La parte nord presenta rilievi non eccessivamente alti, tra Campo dei Fiori e Luino fino a 1200 m e nel Luinese fino a 1700m, ma molto ripidi e aspri. L'agricoltura si limita alle vallate, dove si trovano anche gli insediamenti, il resto \u00e8 quasi completamente ricoperto da boschi, che grazie al clima favorevole ricrescono velocemente dopo l'abbattimento o i frequenti incendi boschivi invernali. Gran parte di essi fino a circa 800 - 1000 m \u00e8 dominata dal castagno (Castanea sativa), in luoghi freschi frammisto con tiglio (Tilia cordata) e frassino maggiore (Fraxinus excelsior). In luoghi rocciosi con microclima pi\u00f9 o meno mite e abbastanza comune la roverella (Quercus pubescens) e meno comune il cerro (Quercus cerris), in quelli rocciosi e pi\u00f9 freschi raramente si incontra il rovere (Quercus petraea), soprattutto nel Luinese, in Valcuvia e in Valganna. Dove il bosco \u00e8 meno denso e il suolo povero si rinvengono betulle (Betula pendula). Frequenti sono macchie consistenti di ciliegio selvatico (Prunus avium) con la sua fioritura vistosa facili da individuare se si lascia vagare l'occhio sui pendii della montagna da lontano a inizio primavera.\nSopra i circa 800m i boschi di faggio (Fagus sylvatica) sostituiscono i castagneti, che nei luoghi pi\u00f9 freschi della Valcuvia possono scendere fino ai 500 m.\nSparso nelle zone montane e collinari del Varesotto si trovano alcuni prati aridi naturali, floristicamente molto ricchi. Sono luoghi rocciosi dove il bosco, che ricoprirebbe quasi tutta la provincia senza l'intervento dell\u2019uomo (a parte i luoghi umidi) non pu\u00f2 crescere, perch\u00e9 lo strato di terra non \u00e8 abbastanza profondo. I prati aridi pi\u00f9 interessanti si trovano sul Monte Sangiano, vicino all'omonimo paese. Alcune specie di piante crescono solo qui in provincia di Varese, come l'eliantemo appenninico (Helianthemum apenninum), Inula spiraeifolia L. e alcune graminacee tipiche delle steppe dell'Asia centrale, tra cui il lino delle fate (Stipa eriocaulis) e il paleo tardivo (Kengia serotina). Altri prati secchi si trovano ai Pizzoni di Laveno, vicino a Vararo, al Campo dei Fiori e sopra Rasa, a nord di Varese.\nVerso il Varesotto centrale e meridionale improvvisamente il paesaggio cambia aspetto e diventa pianeggiante con qualche ultima collina morenica fino ad inserirsi nella Pianura Padana. Questa parte della provincia \u00e8 molto densamente popolata e antropizzata. Nonostante questo rimangono alcune aree umide estese e importanti, che sono probabilmente gli ambienti pi\u00f9 interessanti del Varesotto con specie della lista rossa italiana dove le stazioni presenti sono tra le ultime a livello nazionale. Molto interessante \u00e8 la flora galleggiante del Lago di Varese e del Lago di Comabbio e quella delle paludi circostanti dove cresce il nanufaro (Nuphar luteum), la ninfea bianca (Nymphaea alba), il millefoglio (Myriophyllum spicatum) e tra le specie della lista rossa la castagna d'acqua (Trapa natans) e il limnantemio (Nymphoides peltata). Notevoli sono anche le estese paludi di Biandronno e della Brabbia, dove fino agli anni settanta veniva estratta la torba. Soprattutto nella palude di Biandronno si conserva ancora una tipica flora di torbiera, diventata estremamente rara nella Pianura Padana. Sono presenti le orchidee Orchis incarnata e Epipactis palustris (forse estinta come anche Liparis loeselii) e le carnivore Drosera rotundifolia e Utricularia australis. Nella palude Brabbia si diffonde in modo massiccio una esotica, il fior di Loto (Nelumbo nucifera) mettendo in pericolo la flora autoctona.\nAnche i boschi della parte pianeggiante centrale del Varesotto sono piuttosto umidi e dominati di frassino maggiore (Fraxinus excelsior), Farnia (Quercus robur) e Robinia (Robinia pseudoacacia). Lo stesso tipo di bosco si trova anche nelle vallate principali della provincia di Varese settentrionale (Valcuvia, Valganna, Val Marchirolo, Piana di Luino, Valceresio).\nInfrastrutture e trasporti.\nTrasporto stradale.\nLa provincia \u00e8 interessata dal percorso delle autostrade A8 Milano - Varese, A9 Lainate - Como - Chiasso, A8/A26 - Diramazione Gallarate-Gattico, A36 Pedemontana Lombarda e A60 Tangenziale di Varese.\nLe strade statali di interesse sono la 33 del Sempione, 233 Varesina, 336 dell'Aeroporto della Malpensa, 341 Gallaratese, 342 Briantea, 344 di Porto Ceresio, 394 del Verbano Orientale e 629 del Lago di Monate.\nLe strade provinciali della provincia di Varese comprendono altres\u00ec alcune ex strade statali divenute provinciali in applicazione del decreto legislativo n. 112 del 1998 e la \"Legge Regionale n.1 del 2000\".\nFerrovie e tranvie.\nI principali nodi ferroviari sono la duplice stazione di Varese, posta sulla linea Porto Ceresio-Milano e Saronno-Laveno e la stazione di Gallarate, posta anch'essa sulla linea Porto Ceresio-Milano, sulla linea Domodossola-Milano e sulla linea Gallarate-Laveno.\nLa provincia \u00e8 attraversata anche dalla linea Novara-Pino, dalla linea Mendrisio-Varese che ha preso servizio nel 2017 e dalla linea Cadenazzo-Malpensa Aeroporto.\nFino al 1966 era in funzione anche la linea Como-Varese sempre delle FNM che collegava direttamente con Como Lago.\nOltre alla rete tranviaria di Varese, costituita da alcune linee urbane e suburbane fra cui la tranvia Varese-Prima Cappella-Vellone di particolare rilevanza turistica, nella prima met\u00e0 del Novecento erano presenti nel territorio provinciale ulteriori infrastrutture ferrotranviarie quali la Ferrovia della Valganna, la tranvia della Valcuvia e la Tranvia Varese-Angera.\nTrasporto pubblico locale.\nLa provincia possiede un sistema di autobus urbani, interurbani ed internazionali con la vicina Svizzera. I servizi sono gestiti dalle societ\u00e0 Autolinee Varesine S.r.l, Giuliani &amp; Laudi S.p.a., Castano Turismo (per conto del C.T.P.I., Consorzio Trasporti Pubblici Insubria), Ferrovie Nord Milano Autoservizi, Beltramini &amp; Gianoli, Saco, Air Pullman, STIE\nTrasporto lacustre.\nIn provincia di Varese \u00e8 possibile praticare la navigazione lacustre, in particolare sul lago Maggiore, a pochi chilometri da Varese.\nI battelli e traghetti sono gestiti dalla Societ\u00e0 Navigazione Lago Maggiore (Gestione Navigazione Laghi), sulla linea\nArona-Stresa-Locarno, consentendo quindi un collegamento diretto tra Lombardia e Piemonte, e tra la provincia di Varese e quella del Verbano-Cusio-Ossola.\nGli imbarcaderi si possono trovare ad Angera, Ranco, Ispra, Leggiuno (Santa Caterina), Laveno (uno dei maggiori scali del lago: oltre al porto turistico, c'\u00e8 un imbarcadero dal quale partono tutto l'anno traghetti con trasporto di automobili per Intra), Porto Valtravaglia, Luino e Maccagno.\nTrasporto aereo.\nNella provincia si trovano gli aeroporti di Milano-Malpensa, che serve destinazioni italiane, europee ed internazionali essendo il secondo aeroporto italiano per traffico passeggeri dopo l'Aeroporto di Roma-Fiumicino, quello di Calcinate del Pesce, da tempo utilizzato come aeroclub volovelistico, quello di Vergiate da qualche anno utilizzato esclusivamente dalla societ\u00e0 AgustaWestland, unica proprietaria della struttura e quello di Venegono Inferiore sede dell'aeroclub di Varese.\nCultura e monumenti.\nIl territorio provinciale vanta ben quattro siti inseriti nella prestigiosa Lista del Patrimonio Mondiale dell'UNESCO.\nRisale al 2003 il riconoscimento del Sacro Monte di Varese, assieme ai Sacri Monti del Piemonte e agli altri della Lombardia. Costruito su un luogo di culto medioevale, poi sede di un convento di monache e di un santuario dedicato alla Vergine Maria, il Sacro Monte venne edificato a partire dal 1605 da padre Giovanni Battista Aguggiari.\nIl versante italiano del Monte San Giorgio \u00e8 stato inserito nel 2010 nel World Heritage List, completando cos\u00ec il riconoscimento che il sito in territorio svizzero aveva gi\u00e0 ricevuto nel 2003, a seguito degli eccezionali ritrovamenti paleontologici distribuiti su cinque livelli fossiliferi distinti d'et\u00e0 compresa tra 230 e 245 milioni di anni, fatto che ha permesso di studiare l'evoluzione di alcune specie animali e vegetali nell'arco di alcuni milioni di anni.\nNel 2011 \u00e8 stato riconosciuto luoghi di tutela dall'UNESCO il Parco archeologico di Castelseprio, comprendente l'area del castrum con il Monastero di Torba (quest'ultimo nel territorio del comune di Gornate Olona), la Chiesa di Santa Maria foris portas con i suoi affreschi e i ruderi della Basilica di San Giovanni Evangelista (Castelseprio), parte del pi\u00f9 ampio riconoscimento dato ai .\nSempre nel 2011 sono stati inclusi nella lista i siti nel complesso dell'Isolino Virginia-Camilla-Isola di San Biagio a Biandronno, Bodio centrale o delle Monete a Bodio Lomnago e Il Sabbione o settentrionale a Cadrezzate, parte del riconoscimento agli Antichi insediamenti sulle Alpi palafitticoli di et\u00e0 preistorica.\nNella citt\u00e0 di Busto Arsizio si trovano diversi palazzi storici come il palazzo Marliani-Cicogna e il palazzo Gilardoni (sede comunale) oltre che ville in stile liberty come la Villa Ottolini-Tosi, la Villa Ottolini-Tovaglieri e la Villa Leone. In citt\u00e0 i quattro musei custodiscono opere di arte sacra e dipinti di Procaccini, Crespi e Ferrari. Tra le diverse chiese di ogni epoca spiccano il santuario di Santa Maria di Piazza, che presenta un tiburio alloggiato all'esterno e affreschi di Bernardino Luini all'interno, e la Basilica di San Giovanni Battista, dalla facciata barocca e affrescata internamente dal pittore bustocco Biagio Bellotti, che ne progett\u00f2 anche la sagrestia.\nDi notevole interesse, tra gli altri, anche la Rocca di Angera e l'Eremo di Santa Caterina del Sasso Bellaro a Leggiuno.\nTra i comuni di Somma Lombardo, Ferno e Vizzola Ticino si trova Volandia, il pi\u00f9 grande museo aeronautico italiano, nonch\u00e9 uno dei maggiori a livello europeo. Il museo sorge in quelli che furono i capannoni delle storiche officine Caproni, le prime in Italia a produrre aeroplani.\nDialetto.\nI dialetti parlati in Provincia di Varese sono tutti varianti del Lombardo occidentale. Intellegibili fra loro, e basati sull'articolo determinativo maschile \"ul\" (contrapposto al \"el\" milanese) presentano una grande omogeneit\u00e0 linguistica nella zona centro-settentrionale della provincia e lungo la sponda orientale del Lago Maggiore. Nel basso Varesotto la variante locale \u00e8 simile al Saronnese.\nNell'Altomilanese, e in particolare nella zona di Busto Arsizio, si parla il dialetto bustocco, caratterizzato dalla presenza di tratti liguri e delle vocali turbate.\nChiesa Cattolica.\nNella giurisdizione ecclesiastica della Chiesa cattolica, la stragrande maggioranza del territorio della provincia \u00e8 compresa nell'arcidiocesi di Milano e segue il rito ambrosiano. Fa eccezione la Zona Pastorale XVI delle Valli Varesine (Valcuvia e Valmarchirolo), che appartiene alla diocesi di Como e segue il rito romano.\nEconomia.\nL'economia \u00e8 principalmente basata sull'industria e, in minima parte, nell'agricoltura specializzata e nell'artigianato; alcuni dei principali marchi della provincia di Varese sono:\nIl territorio della provincia ospita inoltre l'Aeroporto internazionale di Milano-Malpensa, importante nodo nel traffico aereo internazionale, e il Centro comune di ricerca dell'Unione europea.\nArcheologia industriale.\nLa Provincia di Varese fu tra le prime province lombarde in cui, verso la met\u00e0 dell'Ottocento, nacque l'industria. A inizio Novecento la Provincia di Varese era un importante centro industriale, a vocazione soprattutto tessile (Cotonificio Cantoni, Societ\u00e0 De Angeli Frua, Cotonificio Dell'Acqua solo per citare i pi\u00f9 noti) e meccanica (Isotta Fraschini, Caproni, Augusta, Comerio ed altre) ma dagli anni '60 e '70 la crisi che ha investito il settore, specie quello tessile (prevalente in questa provincia) ha causato la chiusura di molti stabilimenti, diversi dei quali con elementi di notevole pregio architettonico: l'area della Provincia si \u00e8 trovata improvvisamente con un grande patrimonio di archeologia industriale in stato spesso di totale abbandono.\nGli stabilimenti sono concentrati soprattutto in tre aree: la Valle Olona e le due citt\u00e0 industriali di Busto Arsizio e Gallarate, pi\u00f9 centri minori come Tradate o Saronno. Molti sono gli esempi del sapiente recupero e riutilizzo degli edifici storici industriali. A Busto Arsizio, per esempio, si possono segnalare la filatura dell'ex Cotonificio Bustese (edificata nel 1891-1896 e dismessa nel 1978) che dal 1997 ospita il Museo del Tessile e della Tradizione Industriale di Busto Arsizio; gli ex Molini Marzoli Massari (costruiti a pi\u00f9 riprese tra il 1906 ed il 1926 in stile liberty, chiusi nel 1975), sede dal 2000 di alcuni corsi dell'Universit\u00e0 degli Studi dell'Insubria; l'ex Cotonificio Ercole Bossi, sede ACLI; l'ex Cotonificio Dell'Acqua-Lissoni-Castiglioni, sede di un negozio di arredamenti; l'ex Cotonificio Crespi, che ora ospita una banca. A Castellanza si segnalano il recupero della monumentale filatura dell'ex Cotonificio Cantoni e degli edifici circostanti (1905-1930, chiusa nel 1988) che dal 1991 \u00e8 sede dell'Universit\u00e0 LIUC, e quello del capannone finissaggio dell'ex Manifattura Tosi, che ora \u00e8 la Biblioteca Civica. A Tradate, notevole \u00e8 il recupero della fabbrica di moto e biciclette Frera (1905, chiusa nel 1936), ora Museo della Motocicletta e Biblioteca Comunale. A Gerenzano si pu\u00f2 citare l'ex Stamperia De Angeli Frua restaurata come centro assistenza anziani, mentre a Gallarate \u00e8 in corso la ristrutturazione dell'edificio principale dell'ex Tessitura Cantoni-Introini (1907) come sede dell'IPC Falcone; a Sesto Calende si segnala la ristrutturazione del padiglione pi\u00f9 antico dell'ex Vetreria AVIR (Museo del Vetro ed altro).\nSono comunque ancora molti i progetti in campo, il pi\u00f9 importante dei quali \u00e8 il recupero delle ex Officine Caproni di Vizzola Ticino come Museo dell'Aeronautica. Negli ultimi anni, su iniziativa dell'allora Presidente della Provincia Marco Reguzzoni, \u00e8 nata la Fondazione Volandia. Nel 2015 il Museo dei trasporti Ogliari ci ha trasferito la sua esposizione.\nProgetti importanti sono anche quello del riutilizzo della centrale termoelettrica di Castellanza come albergo e centro congressi (progetto bloccato) e quelli relativi a moltissimi gli edifici storici industriali in attesa di un recupero (per esempio l'ex Calzaturificio Borri di Busto o l'ex Isotta Fraschini di Saronno). Non mancano purtroppo casi in cui edifici di grande valenza storica sono stati totalmente abbattuti: l'ex Manifattura Borgomaneri di Gallarate o l'ex CEMSA di Saronno ne sono un triste esempio.\nComuni.\nAppartengono alla provincia di Varese i seguenti 138 comuni:\nComuni pi\u00f9 popolosi.\nDi seguito \u00e8 riportata la lista dei dieci principali comuni della provincia ordinati per numero di abitanti:\nAmministrazioni.\nIl Presidente della Provincia in carica \u00e8 Emanuele Antonelli, Sindaco di Busto Arsizio."}
{"id": "17309", "revid": "486946", "url": "https://it.wikipedia.org/wiki?curid=17309", "title": "Tempo Medio di Greenwich", "text": ""}
{"id": "17312", "revid": "118338361", "url": "https://it.wikipedia.org/wiki?curid=17312", "title": "Larghezza di banda", "text": "La larghezza di banda, nelle telecomunicazioni ed elettronica, \u00e8 la misura dell'ampiezza di banda dello spettro.\nSi misura in hertz e pu\u00f2 essere usata per valutare:\nLa sua importanza in telecomunicazioni \u00e8 legata al fatto che essa \u00e8 a sua volta strettamente legata alla velocit\u00e0 di trasmissione dei dati: la quantit\u00e0 di informazione trasmissibile sul canale \u00e8 infatti strettamente collegata all'intervallo di frequenze utilizzato nella trasmissione in base al teorema del campionamento di Nyquist-Shannon.\nDescrizione.\nNel caso delle comunicazioni analogiche, la banda si misura in modo indiretto, ed \u00e8 data dall'intervallo di frequenze occupato dal segnale (per esempio, una comunicazione telefonica analogica occupa le frequenze che vanno da 300 a 3\u00a0400 Hz, quindi ha una larghezza di banda di 3\u00a0100\u00a0Hz ovvero la differenza fra 3\u00a0400\u00a0Hz e 300\u00a0Hz). Nel caso delle comunicazioni digitali la capacit\u00e0 di trasporto di un canale \u00e8 misurata in bit al secondo e suoi multipli (kbit/s, Mbit/s, ecc.), e dipende direttamente dalla banda in hertz del collegamento analogico fisico su cui \u00e8 realizzata la comunicazione digitale. \nDal punto di vista della nomenclatura, la banda di un sistema \u00e8 una grandezza fisica che si misura in hertz. Se questo sistema viene usato per trasportare un segnale digitale, la velocit\u00e0 del sistema digitale, misurata in bit/s, \u00e8 chiamata capacit\u00e0. Nella pratica comune tuttavia i termini banda e capacit\u00e0 sono considerati intercambiabili, in quanto la capacit\u00e0 \u00e8 direttamente proporzionale alla banda.\nNell'ambito delle reti di telecomunicazioni per banda di un canale di comunicazione qualsiasi si intende direttamente la sua massima velocit\u00e0 di trasmissione, cio\u00e8 la massima quantit\u00e0 di informazione che esso pu\u00f2 trasmettere nell'unit\u00e0 di tempo (massima banda disponibile); nell'ambito della trasmissione di un segnale qualsiasi si intende invece la minima velocit\u00e0 di trasmissione necessaria perch\u00e9 possa essere trasmesso senza errori o distorsione (minima banda necessaria). Nel caso delle comunicazioni digitali il concetto \u00e8, come gi\u00e0 detto, semplice: nel caso analogico invece il significato di banda \u00e8 pi\u00f9 articolato e ha a che fare con i limiti di frequenza e con il rumore di fondo.\nQuando la quantit\u00e0 di informazione trasferita \u00e8 sufficientemente ampia e soddisfa la fruizione di numerosi servizi da parte dell'utente, quali ad esempio quelli di tipo multimediale, si parla comunemente di banda larga.\nBanda passante.\nIn elettronica ci si riferisce comunemente alla banda nel senso di \"banda passante\", cio\u00e8 l'intervallo di frequenze che un dato segnale contiene, o che un dato apparecchio \u00e8 in grado di trattare. Per convenzione, le frequenze di taglio di un dispositivo elettronico, sia attivo sia passivo, sono le frequenze alle quali dato un livello in ingresso, la potenza utile del segnale in uscita al dispositivo in esame viene ridotta al 50% del massimo ottenuto con quel livello di ingresso. Per poter comprendere meglio il concetto elettronico di banda passante \u00e8 bene avere chiare le formule relative al calcolo dei riferimenti. Poich\u00e9 dal punto di vista pratico non \u00e8 sempre possibile effettuare misure di potenza, si ricorre a misure di tensione, corrente e resistenza, dalle quali eventualmente si ricava la potenza. La potenza si pu\u00f2 calcolare in base a tre formule legate tra loro dall'effetto Joule e dalla legge di Ohm:\nAd esempio, per caratterizzare la risposta in frequenza di un amplificatore audio si possono usare un carico passivo (come una resistenza di potenza, di valore resistivo pari al carico ammesso dall'amplificatore e di potenza pari ad almeno 1,5 volte la potenza massima dell'amplificatore, in modo da evitare un eccessivo surriscaldamento del carico per effetto Joule), un generatore sinusoidale con frequenza e tensione regolabili e un oscilloscopio. In fase di collaudo, sono ovviamente note la resistenza formula_4 del carico e la tensione formula_5 di volta in volta presente ai suoi capi, visualizzata sull'oscilloscopio. Sapendo che formula_4 \u00e8 fissa, l'unico modo per ottenere una potenza pari alla met\u00e0 di quello che sar\u00e0 il nostro riferimento in collaudo \u00e8 avere il fattore formula_7 pari a 0,5, e il numero che elevato alla seconda d\u00e0 0,5 come risultato \u00e8 0,707 (formula_8), ovvero l'inverso della radice di 2. Quindi, a parit\u00e0 di ampiezza in ingresso e variando la sola frequenza, quando la nostra tensione in uscita scender\u00e0 a un valore pari al 70,7% del valore massimo ottenibile relativamente all'ampiezza applicata all'ingresso, avremo trovato la nostra frequenza di taglio a -3 dB.\nPer il collaudo vero e proprio, si pu\u00f2 procedere come segue:\nInoltre, la banda effettivamente utilizzata in una comunicazione sar\u00e0 minore o uguale alla banda passante del canale o del dispositivo di ricezione.\nBanda di un segnale analogico.\nPer i segnali analogici la banda \u00e8 l'intervallo di frequenze (dalla minima alla massima) che contengono la maggior parte dell'energia del segnale: in teoria infatti il contenuto di frequenze di un segnale analogico (che non sia costituito da una o pi\u00f9 sinusoidi pure) \u00e8 infinito: perci\u00f2 la banda da assegnare a un dato segnale \u00e8 scelta in base a un criterio di tipo utilitaristico (quanto vogliamo che il segnale sia fedele all'originale?) e le parti al di fuori dell'intervallo di frequenza scelto vengono eliminate con dei filtri, esplicitamente o implicitamente.\nPer esempio, un segnale audio ha una banda che va da 20 a 20\u00a0000\u00a0Hz (totale 20\u00a0kHz, trascurando il limite inferiore);una trasmittente radio FM ha una banda di 15\u00a0kHz, anche se lo spettro di frequenza prodotto dalla modulazione ha armoniche anche molto al di l\u00e0 di questo limite.\nBanda di un segnale digitale.\nNel caso di una trasmissione digitale, l'utilizzo di tecniche di codifica di sorgente, ovvero compressione dati, rende possibile l'utilizzo di un'ampiezza di banda in trasmissione minore rispetto a una equivalente trasmissione analogica con risparmio di banda totale disponibile (che \u00e8 per definizione una risorsa finita) e dunque maggiore efficienza spettrale del sistema di telecomunicazioni.\nBanda di un canale di comunicazione analogico.\nNel caso di un canale di comunicazione analogico (cavo coassiale, doppino telefonico, ponte radio, ecc.) la \"banda passante\" \u00e8 determinata dall'intervallo di frequenze che tale canale \u00e8 in grado di trasmettere efficacemente; sotto questo punto di vista un eventuale segnale a banda spettrale pi\u00f9 ampia di quella del canale verrebbe troncato nell'intervallo spettrale consentito dal canale che viene dunque a comportarsi come un comune filtro passa banda. La quantit\u00e0 di informazione che il canale \u00e8 capace di portare, invece, dipende non solo dalla banda passante ma anche dalla gamma dinamica che il canale \u00e8 in grado di garantire (vedi oltre).\nRapporto fra banda digitale e banda analogica.\nL'equivalenza fra i due tipi di banda \u00e8 data dall'operazione di campionamento necessaria per trasformare un segnale analogico in uno digitale: per farlo dobbiamo stabilire la frequenza di campionamento e il numero di bit di ciascun campione, stabilendo cos\u00ec una banda digitale \"equivalente\" a quella analogica. Il teorema del campionamento ci dice che, per poterlo rendere correttamente, un segnale analogico deve essere campionato almeno a una frequenza maggiore del doppio della sua \"banda passante\"; per il numero di bit per campione dobbiamo confrontare il rapporto segnale/rumore (che equivale alla sua dinamica) del nostro segnale con la dinamica di campionamento, che \u00e8 di 6\u00a0dB per ogni bit per campione utilizzato, e adottare un numero di bit per campione che ci garantisca una dinamica almeno pari a quella originale. \nCos\u00ec, per esempio, una conversazione telefonica che ha una banda di 3\u00a0100\u00a0Hz e un rapporto segnale/rumore di circa 45\u00a0dB pu\u00f2 venire digitalizzata con 8 bit per campione (48\u00a0dB di dinamica) e una frequenza di 6\u00a0200\u00a0Hz ottenendo una banda digitale di 48,5\u00a0kbit/s (tutte le compagnie telefoniche del mondo allocano 4\u00a0kHz per ogni canale telefonico analogico: perci\u00f2 quando si tratt\u00f2 di digitalizzare la rete telefonica analogica, la frequenza di campionamento unanimemente scelta fu di 8\u00a0kHz (vedi frequenza di Nyquist), originando quindi una \"banda telefonica\" mondiale standard di 8 * 8\u00a0000 = 64\u00a0kbit/s).\nQuesto risultato sembrerebbe essere in contraddizione con l'esistenza dei modem analogici V90 a 56K: come \u00e8 possibile che questi possano trasmettere 56\u00a0kbit/s attraverso un canale che ne porta solo 48,5? Per capirlo, bisogna prima notare che il collegamento di questi modem \u00e8 asimmetrico: ricevono dalla centrale telefonica a 56K ma trasmettono a 33,6\u00a0kbit/s.\nIl \"trucco\" sta nello sfruttare il convertitore digitale-analogico della centrale telefonica, pilotandolo direttamente dal circuito modulatore e abbassando il rumore di conversione: questo permette di aumentare il rapporto segnale-rumore (ma solo in trasmissione) e quindi la dinamica disponibile."}
{"id": "17314", "revid": "9", "url": "https://it.wikipedia.org/wiki?curid=17314", "title": "Pietro il Grande", "text": ""}
{"id": "17315", "revid": "9", "url": "https://it.wikipedia.org/wiki?curid=17315", "title": "Pietroburgo", "text": ""}
{"id": "17317", "revid": "9", "url": "https://it.wikipedia.org/wiki?curid=17317", "title": "Ljubljana", "text": ""}
{"id": "17339", "revid": "2224950", "url": "https://it.wikipedia.org/wiki?curid=17339", "title": "Provincia di Arezzo", "text": " \nLa provincia di Arezzo \u00e8 una provincia italiana della Toscana di abitanti. \u00c8 quarta tra le province toscane sia per il numero di abitanti sia per quanto riguarda la superficie.\nConfina con l'Emilia-Romagna (provincia di Forl\u00ec-Cesena e provincia di Rimini) a nord-est, con la provincia di Firenze a nord-ovest, con le Marche (provincia di Pesaro e Urbino) e con l'Umbria (provincia di Perugia) a est e con la provincia di Siena a sud-ovest. La provincia amministra anche una piccola exclave situata all'interno dei confini della provincia di Rimini, le cui localit\u00e0 sono frazioni del comune di Badia Tedalda.\nStoria.\nLa provincia di Arezzo deriva dal vecchio Compartimento di Arezzo del Granducato di Toscana, nato nel 1826 con l'unione di comuni gi\u00e0 parte del Compartimento di Firenze e del Compartimento di Siena. Con l'annessione al Regno d'Italia, nel 1860, vennero ceduti alla provincia di Siena i comuni di Cetona, Chianciano Terme, Chiusi, Montepulciano, Sarteano, Sinalunga e Torrita di Siena.\nNel 1927 vennero invece ceduti alla provincia di Perugia i comuni di Monte Santa Maria Tiberina e Monterchi, quest'ultimo tornato nel 1939 alla provincia di Arezzo in seguito alle proteste della popolazione.\nDal 1\u00ba gennaio 2014, i comuni della provincia variano da 38 a 37, in quanto si costituisce il nuovo ente di Pratovecchio Stia dalla fusione di Pratovecchio e Stia, in Casentino.\nDal 1\u00ba gennaio 2018, i comuni della provincia variano da 37 a 36, in quanto si costituisce il nuovo ente di Laterina Pergine Valdarno dalla fusione di Laterina e Pergine Valdarno, in Valdarno.\nOnorificenze.\nLa Provincia di Arezzo \u00e8 tra gli enti decorati al valor militare per la guerra di liberazione, insignita della Medaglia d'oro al valor militare per la propria attivit\u00e0 nella lotta partigiana durante la seconda guerra mondiale:\nBorghi.\nLa provincia di Arezzo \u00e8 un territorio ricco di borghi risalenti a differenti epoche storiche:\nGeografia fisica.\n\u00c8 attraversata dal fiume Arno dalla sorgente fino a San Giovanni Valdarno, mentre a est \u00e8 attraversata dal tratto iniziale del fiume Tevere che dal confine provinciale nord scorre verso sud quasi parallelamente alla dorsale appenninica. La provincia ha quattro vallate principali: il Valdarno, la Val di Chiana, la Valtiberina e il Casentino. Il rilievo pi\u00f9 elevato \u00e8 il Monte Falco (1.658 m s.l.m.), situato nell'estremit\u00e0 settentrionale della provincia nella valle del Casentino.\nComuni.\nAppartengono alla provincia di Arezzo i seguenti 36 comuni:\nI comuni di Arezzo, Castiglion Fiorentino, Cortona, Monte San Savino, Montevarchi, San Giovanni Valdarno e Sansepolcro possiedono il titolo di citt\u00e0.\nMusica.\nA Pratovalle, frazione del comune di Loro Ciuffenna, viveva il nonno del noto cantautore Renato Zero, il cui vero nome \u00e8 Renato Fiacchini, infatti la presenza della famiglia Fiacchini nel paese \u00e8 documentata gi\u00e0 nel 1841."}
{"id": "17340", "revid": "322321", "url": "https://it.wikipedia.org/wiki?curid=17340", "title": "Provincia di Lucca", "text": " \nLa provincia di Lucca \u00e8 una provincia italiana della Toscana di abitanti. \u00c8 la terza provincia toscana per numero di abitanti (preceduta solo dalle province di Firenze e Pisa) ed \u00e8 la sesta provincia toscana per superficie.\nGeografia.\nConfina a ovest con il mar Ligure, a nord - ovest con la provincia di Massa e Carrara, a nord con l'Emilia-Romagna (province di Reggio Emilia e Modena), a est con le province di Pistoia e di Firenze, a sud con la provincia di Pisa.\nSi pu\u00f2 suddividere la provincia in quattro zone: \nStoria.\nLa provincia di Lucca deriva dall'antico compartimento granducale, che per\u00f2 aveva una fisionomia alquanto diversa dalla provincia attuale. Il Compartimento di Lucca fu infatti creato nel 1849, all'atto dell'annessione di Lucca alla Toscana, aggiungendo al territorio del Ducato Lucchese la Valdinievole, Barga e il Pietrasantino (attuali comuni di Pietrasanta, Forte dei Marmi, Stazzema e Seravezza). D'altro canto Montignoso e la Garfagnana Lucchese (Gallicano, parte dell'odierno comune di Fosciandora, Castiglione di Garfagnana e Minucciano) venivano allora cedute al Ducato di Modena.\nNel 1923 alla provincia di Lucca fu annesso il circondario di Castelnuovo di Garfagnana, gi\u00e0 facente parte della provincia di Massa e Carrara, comprendente i comuni di Camporgiano, Careggine, Castelnuovo di Garfagnana, Castiglione di Garfagnana, Fosciandora, Gallicano, Giuncugnano, Minucciano, Molazzana, Piazza al Serchio, Pieve Fosciana, San Romano in Garfagnana, Sillano, Trassilico (poi Fabbriche di Vallico), Vagli Sotto, Vergemoli e Villa Collemandina.\nNel 1928 i comuni di Bagni di Montecatini (oggi Montecatini Terme), Buggiano, Massa e Cozzile, Monsummano Terme, Montecatini Val di Nievole, Pescia, Ponte Buggianese, Uzzano e Vellano furono distaccati ed assegnati alla provincia di Pistoia. Nel comune di Pescia si trovavano e si trovano tuttora alcune frazioni gi\u00e0 appartenenti a Villa Basilica, che storicamente sono state legate a Lucca per oltre mille anni. Tra queste frazioni passate a Pistoia si ricordano Collodi, Veneri, Pontito e San Quirico di Valleriana.\nTra i comuni oggi inclusi nella Provincia di Lucca solo sei fecero parte stabilmente e per lungo tempo dello stato pre-unitario toscano; essi sono: Altopascio, Montecarlo, Barga, Pietrasanta, Forte dei Marmi, Stazzema e Seravezza. Altri comuni fecero parte del Granducato solo per un breve periodo, tra il 1847 (ma di fatto 1849) e il 1859 (Lucca, Capannori, Porcari, Villa Basilica, Bagni di Lucca, Coreglia Antelminelli, Borgo a Mozzano, Pescaglia, Camaiore, Viareggio, Massarosa). I restanti comuni non fecero mai parte dello stato toscano (Gallicano, Fabbriche di Vallico, Vergemoli, Molazzana, Careggine, Fosciandora, Pieve Fosciana, Castelnuovo di Garfagnana, Castiglione di Garfagnana, Villa Collemandina, San Romano in Garfagnana, Sillano, Giuncugnano, Piazza al Serchio, Minucciano, Camporgiano, Vagli di Sotto). Tali particolarit\u00e0 storiche, unite a quelle linguistiche e naturali, fanno della Provincia di Lucca, come di quella di Massa e Carrara, un territorio peculiare a livello regionale. Ricordiamo qui, che oltre ai dialetti di tipo Valdinievolino, Lucchese e Garfagnino - Versiliese, nella provincia vi sono isole linguistiche o aree gallo romanze come Sillano, Gombitelli, Colognora in Valleriana e .\nIl 1\u00ba gennaio 2014 si costituisce il nuovo comune di Fabbriche di Vergemoli dall'unione dei due ex enti municipali di Fabbriche di Vallico e Vergemoli.\nIl 1\u00ba gennaio 2015 si costituisce il nuovo comune di Sillano Giuncugnano dall'unione dei due enti municipali di Sillano e Giuncugnano.\nInfrastrutture e trasporti.\nStrade Provinciali.\nStrade provinciali della provincia di Lucca\nAeroporti.\nIn provincia di Lucca esiste un solo aeroporto, l'Aeroporto di Lucca-Tassignano. Esso \u00e8 appunto situato nella frazione di Tassignano, a circa 6\u00a0km dal capoluogo lucchese. La struttura non effettua voli di linea ma \u00e8 utilizzata principalmente per addestramento militare e civile, eventi o spettacoli di aviazione e per il ricovero di elicotteri antincendio.\nComuni.\nAppartengono alla provincia di Lucca i seguenti 33 comuni:"}
{"id": "17341", "revid": "1876278", "url": "https://it.wikipedia.org/wiki?curid=17341", "title": "Provincia di Massa-Carrara", "text": "La provincia di Massa-Carrara \u00e8 una provincia italiana della Toscana di abitanti. Il capoluogo \u00e8 la citt\u00e0 di Massa. \u00c8 la decima e ultima provincia toscana per numero di abitanti, ed \u00e8 all'ottavo posto tra le dieci province toscane per la superficie.\n\u00c8 la pi\u00f9 settentrionale della regione e dell'Italia Centrale, confinante a ovest con la Liguria (provincia della Spezia), a nord con l'Emilia-Romagna (provincia di Parma e provincia di Reggio Emilia), a sud-est con la provincia di Lucca, mentre si affaccia sul mar Ligure a sud-ovest.\nStoria.\nLa provincia di Massa e Carrara venne istituita nel 1859, con decreto di Carlo Farini, in previsione dei plebisciti di annessione al Regno di Sardegna degli ex ducati (Parma, Modena) e delle quattro legazioni ex pontificie (Bologna, Ferrara, Ravenna, Forl\u00ec) d'oltre Appennino. La provincia fu suddivisa amministrativamente in due circondari: Massa (domini estensi storici del ducato di Modena) e Pontremoli (antichi territori del Granducato di Toscana fino a dieci anni prima), sostanzialmente continuando la previgente provincia estense nel Compartimento territoriale di Modena, Reggio e Massa. Con la creazione di un unico compartimento emiliano, dal 1871 la provincia di Massa fu inserita nel compartimento territoriale della Toscana, dopo che gli fu unito il circondario di Castelnuovo di Garfagnana nel 1861.\nNel 1923 furono staccati dalla provincia i comuni di Calice al Cornoviglio e Rocchetta di Vara, (facenti parte del circondario di Massa) che entrarono a far parte della nuova provincia della Spezia e tutti i 17 comuni del circondario di Castelnuovo di Garfagnana, che furono assegnati alla provincia di Lucca. Di conseguenza, la superficie della Provincia cal\u00f2 da 1 717,67\u00a0km\u00b2 all'attuale 1 154,68\u00a0km\u00b2. La provincia di Massa-Carrara rest\u00f2 in attesa di una compensazione e riorganizzazione territoriale (fu ipotizzata la formazione di una cosiddetta \"provincia del marmo\" caratterizzata da comuni attivit\u00e0 estrattive e manifatturiere che avrebbe dovuto estendersi nella zona di costa fino a comprendere i comuni della Versilia).\nLa riorganizzazione territoriale della provincia, iniziatasi negli anni venti, alla fine degli anni trenta sembrava doversi inevitabilmente concludere con una diversa ristrutturazione amministrativa, cos\u00ec da risultare pi\u00f9 funzionale a tutta l'area apuo versiliese sia per: interessi economici (attivit\u00e0 manifatturiere e turistiche), servizi sociali (colonie marine), infrastrutture (strade litoranee). Tale radicale trasformazione amministrativa si stava configurando nel 1938/39 con la creazione di una grande Zona industriale per l'appena costituito grande comune unico di Apuania (ex ambiti amministrativi dei comuni di Carrara, Massa e Montignoso) e per i limitrofi comuni versiliesi ma tale processo fu bruscamente interrotto dallo scoppio della seconda guerra mondiale.\nNel 1938 i comuni di Carrara, Massa e Montignoso vennero fusi nell'unico comune di Apuania e in quello stesso anno fu istituita la \"zona industriale apuana\", che incluse nel relativo consorzio (C.Z.I.A.) anche i comuni della vicina Versilia. La provincia assunse il nome di provincia di Apuania.\nNel 1946 con decreto luogotenenziale (di Umberto II di Savoia) il comune di Apuania fu sciolto e, ai sensi dell'art. 2, la provincia avrebbe dovuto riprendere \"l'antica denominazione di Massa-Carrara\", se non che, in realt\u00e0, la precedente denominazione era quella di \"Massa e Carrara\". \nIl capoluogo provinciale fu posto nel ricostituito comune di Massa, .\nIl 12 aprile 1995 Riccardo Canesi, deputato del Collegio Carrara - Lunigiana, present\u00f2 una proposta di legge sulla \"Modifica dell'articolo 2 del decreto legislativo luogotenenziale 1\u00ba marzo 1946, n. 48, concernente il ripristino della denominazione autentica della provincia di Massa-Carrara in provincia di Massa e Carrara\" (Atto Camera 2409), mentre, nel febbraio 2009, il deputato Bertolini in tal senso present\u00f2 nuovamente una proposta di legge per la ridenominazione della Provincia da \"Massa-Carrara\" a \"Massa e Carrara\".\nCon il furono inseriti nell'elenco delle \"Disposizioni legislative statali anteriori al 1\u00ba gennaio 1970, di cui si ritiene indispensabile la permanenza in vigore\", sia il regio decreto del 1938 (allegato 2, parte 1, n. 451) che il decreto legislativo luogotenenziale (allegato 2, parte 1, n. 596), per cui l'antinomia generata da quest'ultimo rimane.\nOnorificenze.\nLa provincia di Apuania (dal 1946 Massa-Carrara) \u00e8 tra gli enti decorati insigniti della medaglia d'oro al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nGeografia fisica.\nLa provincia di Massa-Carrara si suddivide convenzionalmente in due zone principali, distinguibili ad occhio nudo ivi dal punto di vista geografico in:\nTranne una breve fascia costiera, che ha come pianure la Riviera Apuana, lunga 14\u00a0km con le sue lunghe e chiare spiagge formate da finissimi granelli di ghiaia grigio chiaro di origine fluviale e comprendente i comuni di Carrara, Massa e Montignoso, confinante con la Versilia, la provincia \u00e8 prevalentemente montuosa e collinare. Tipicamente in circa 7\u00a0km dal mare si erge la catena montuosa per la quale l'elemento caratteristico della provincia sono proprio le Alpi Apuane, montagne che raggiungono un'altezza massima di 1.946,9 m nel monte Pisanino (comune di Minucciano in provincia di Lucca da cui si estrae dal Bacino Acquabianca solo una piccola parte del celebre Marmo di Carrara materiali come Pungitopo, Bianco P, e Bardiglio Imperiale). Da diversi anni, a causa dell'elevato impatto paesaggistico ed ambientale in un territorio ricco di biodiversit\u00e0 e geodiversit\u00e0 come quello delle Alpi Apuane, la filiera del marmo \u00e8 oggetto di un'aspra battaglia ambientalista per la chiusura delle cave. All'interno della provincia \u00e8 presente la Lunigiana, una vallata delimitata dall'Appennino a nord e dalle Alpi Apuane a sud, nella quale scorre il fiume Magra che d\u00e0 origine in parte alle spiagge visibili.\nComuni.\nAppartengono alla provincia di Massa-Carrara i seguenti 17 comuni:\nEnti e Unioni di comuni.\nIl territorio della provincia di Massa-Carrara \u00e8 amministrato anche da enti sovracomunali ovvero da un'unione di comuni ed enti parco.\nComuni pi\u00f9 popolosi.\nI comuni in cui la popolazione supera le 3.000 unit\u00e0 sono 9:\nCuriosit\u00e0.\nLa provincia di Massa-Carrara si pu\u00f2 fregiare di avere al suo interno un comune, Fosdinovo, che nel 2014 \u00e8 stato insignito della Bandiera arancione dal Touring Club Italiano.\nTrasporti e vie di comunicazione.\nLinee ferroviarie.\nLa provincia apuana \u00e8 percorsa da tre linee ferroviarie:\nAutoservizi.\nLa societ\u00e0 CTT nord esercisce numerosi collegamenti urbani ed anche extraurbani, verso le localit\u00e0 dell'entroterra, della costa ed interprovinciali (Forte dei Marmi, Pietrasanta, Viareggio, Lucca, ecc.).\nLinee stradali.\nAutostrade.\nLe autostrade che attraversano la provincia di Massa-Carrara sono:\nStrade statali, regionali e provinciali.\nLa provincia \u00e8 attraversata da importanti strade di comunicazione che collegano l'Italia alla Francia e l'Italia tirrenica alla Pianura Padana.\nLo stesso argomento, in modo pi\u00f9 approfondito in strade provinciali della provincia di Massa-Carrara\nAmministrazione.\nL'amministrazione provinciale ha sede a Massa in piazza Aranci nel Palazzo Ducale e condivide l'edificio con la Prefettura.\nStemma provinciale.\nLo stemma \u00e8 stato approvato con l'apposito decreto datato al 24 marzo 1938."}
{"id": "17342", "revid": "1543377", "url": "https://it.wikipedia.org/wiki?curid=17342", "title": "Provincia di Prato", "text": "La provincia di Prato \u00e8 una provincia italiana della Toscana, la seconda pi\u00f9 piccola provincia italiana dopo quella di Trieste sia per superficie che per numero di comuni; questo perch\u00e9 fu istituita nel 1992 per scorporo dalla provincia di Firenze comprendendo soltanto i comuni di Prato (capoluogo), Cantagallo, Carmignano, Poggio a Caiano, Montemurlo, Vaiano e Vernio. \u00c8 poi l'ottava provincia toscana per numero di abitanti (), nonch\u00e9 quella con il pi\u00f9 alto reddito per abitante.\nGeografia fisica.\nTerritorio.\nConfina a nord con l'Emilia-Romagna (citt\u00e0 metropolitana di Bologna), a est e a sud con la citt\u00e0 metropolitana di Firenze e a ovest con la provincia di Pistoia.\nClima.\nLa provincia di Prato si caratterizza per vari tipi di microclima in funzione dell'altitudine e dell'orografia, essendo attraversata nella parte settentrionale dalla dorsale appenninica, con una porzione di territorio del comune di Vernio situato oltre lo spartiacque, mentre nella parte meridionale il territorio si eleva verso le pendici collinari sud-orientali del Montalbano: tra le due aree si estende, nella parte centrale, un'area pianeggiante lungo il corso del fiume Bisenzio e dell'ultimo tratto dell'Ombrone Pistoiese, che \u00e8 parte integrante della piana che si estende tra le citt\u00e0 di Firenze e di Pistoia.\nDal punto di vista termometrico, le stazioni idrologiche presenti sul territorio presentano una temperatura media annua di 14,4\u00a0\u00b0C a Prato Galceti (stazione rurale con +6,0\u00a0\u00b0C di media nel mese pi\u00f9 freddo e +24,1\u00a0\u00b0C di media nel mese pi\u00f9 caldo) e a Vaiano (stazione urbana con +8,3\u00a0\u00b0C di media nel mese pi\u00f9 freddo e +22,8\u00a0\u00b0C di media nel mese pi\u00f9 caldo), 14,6\u00a0\u00b0C ad Artimino (stazione rurale con +8,1\u00a0\u00b0C di media nel mese pi\u00f9 freddo e +23,5\u00a0\u00b0C di media nel mese pi\u00f9 caldo), 14,7\u00a0\u00b0C a Capezzana (stazione rurale con +6,9\u00a0\u00b0C di media nel mese pi\u00f9 freddo e +24,7\u00a0\u00b0C di media nel mese pi\u00f9 caldo) e 15,0\u00a0\u00b0C a Prato Centro (stazione urbana con +6,0\u00a0\u00b0C di media nel mese pi\u00f9 freddo e +24,3\u00a0\u00b0C di media nel mese pi\u00f9 caldo).\nAnalizzando gli aspetti pluviometrici, tutte le stazioni presentano un minimo estivo, pi\u00f9 o meno accentuato in base alla loro ubicazione, un picco massimo autunnale e un massimo secondario nei mesi primaverili. Le stazioni idrologiche pluviometriche presenti nella provincia, pi\u00f9 numerose di quelle termometriche, indicano nell'area appenninica la zona pi\u00f9 piovosa della provincia e nell'estremit\u00e0 sud-orientale del territorio provinciale la zona meno piovosa, che si viene a trovare in parziale ombra pluviometrica per effetto del massiccio collinare del Montalbano. I dati delle precipitazioni medie annue fanno registrare il valore di 1.661\u00a0mm a Cantagallo, 1.611\u00a0mm a Sasseta di Vernio, 1.592,5\u00a0mm a Gavigno, 1.413\u00a0mm a Fattoria di Iavello, 1.238\u00a0mm a Vaiano, 1.224,5\u00a0mm a Montecuccoli, 1.210\u00a0mm a La Briglia, 1.097\u00a0mm a Capezzana, 1.037\u00a0mm a Prato Galceti, 951\u00a0mm a Prato Centro, 834\u00a0mm ad Artimino e \"soltanto\" 722\u00a0mm a Comeana che risulta in parziale ombra pluviometrica rispetto a tutte le altre aree della provincia.\nSociet\u00e0.\nEvoluzione demografica.\nNel 2006 i nati sono stati 2.683 (11,0\u2030), i morti 2.118 (8,7\u2030), per un incremento naturale di 565 unit\u00e0 (2,3\u2030). Le famiglie contavano in media 2,5 componenti.\u00c8 una delle province italiane con la pi\u00f9 alta percentuale di residenti stranieri (il 10,7% alla fine del 2006). Quasi la met\u00e0 di questi (41,9%) sono cinesi e sono figli di immigrati oltre un quarto dei nati.\nStoria.\nLa citt\u00e0 di Prato, nonostante il suo notevole sviluppo demografico ed economico, non conobbe mai autonomia amministrativa all'interno del Granducato di Toscana. I pratesi iniziarono a rivendicare l'autonomia amministrativa nel 1919 e nel 1925 fu istituito il circondario di Prato, comprendente i comuni di Prato, Calenzano, Cantagallo, Montemurlo, Tizzana e Vernio.\nIl nuovo ente autonomo ebbe per\u00f2 vita brevissima, dato che due anni dopo tutti i circondari venivano aboliti. La beffa fu particolarmente sentita dai pratesi, che oltre a tornare del tutto sotto l'autorit\u00e0 fiorentina, videro anche l'eterna \"rivale\" Pistoia divenire capoluogo di provincia proprio nel 1927.\nNel dopoguerra l'idea della provincia pratese riprese vigore e nel 1956 fu fatta richiesta ufficiale da parte del consiglio comunale di Prato, cui seguirono le adesioni di diversi comuni della zona, compresi alcuni della provincia di Pistoia (Agliana, Montale e Tizzana-Quarrata). Oltre che per le lungaggini burocratiche e politiche, la nascita della provincia laniera fu ostacolata e rallentata dall'opposizione di Firenze e di Pistoia: quest'ultima, timorosa di perdere i tre comuni orientali che avevano chiesto di passare con Prato, arriv\u00f2 addirittura a rispolverare alcuni diplomi medievali, dove Ottone III riconosceva possedimenti pistoiesi i territori di Quarrata e Montale. Altri comuni che avevano fatto richiesta, come Calenzano e Barberino di Mugello, fecero poi retromarcia sia per ragioni \"di prestigio\" che per scegliere di rimanere legati rispettivamente ai comuni della Piana (Sesto Fiorentino e Campi Bisenzio) e a quelli mugellani.\nSolo nel 1992 per\u00f2 la citt\u00e0 di Prato pot\u00e9 diventare capoluogo dell'omonima provincia, col distacco di sette comuni dalla provincia di Firenze (non entrarono i comuni della provincia di Pistoia).\nIl distretto tessile di Prato \u00e8 molto pi\u00f9 esteso della provincia, dato che in esso sono compresi anche tre comuni della provincia di Pistoia (Agliana, Montale e Quarrata) e due della provincia di Firenze (Calenzano e Campi Bisenzio).\nInfrastrutture e trasporti.\nStrade.\n Firenze-mare: \u00e8 l'unica autostrada presente nel territorio provinciale e ha due uscite: Prato est e Prato ovest.\nStrade provinciali.\nLa provincia ha 12 strade classificate come provinciali. Qui l'elenco completo.\nSport.\nCalcio.\nLe due societ\u00e0 pi\u00f9 importanti della provincia sono l'AC Prato, militante in Serie D, e la \"Polisportiva Dilettantistica Prato 2000\", militante in Promozione. Un'altra societ\u00e0 rilevante \u00e8 l'FC Associazione Calcio Cantagallo, nata nel 2007 dall'AC Prato.\nComuni.\nLa provincia di Prato comprende 7 comuni di seguito elencati per popolazione, facendone cos\u00ec la provincia italiana con il minor numero di comuni (dati Istat del 31 agosto 2020):\nAssistenza ospedaliera.\nL'ospedale \u00e8 la struttura di riferimento per le prestazioni specialistiche, i ricoveri ordinari, i day hospital medico-chirurgici, oltre che per l'assistenza di emergenza ed urgenza che si svolge presso il Pronto Soccorso.\nLa storica struttura ospedaliera presente nell'ambito di competenza della suddetta azienda USL \u00e8 stata l'Ospedale Misericordia e Dolce di Prato fino al 12 ottobre 2013, giorno in cui \u00e8 stata completata l'inaugurazione del nuovo polo ospedaliero, il Santo Stefano, ubicato nella frazione di Galciana, nella Circoscrizione Ovest del Comune di Prato..\nAssistenza territoriale.\nL'assistenza territoriale si articola su distretti socio-sanitari che includono servizi di poliambulatori.\nIn adeguamento alle normative vigenti, l'intero bacino di utenza della Azienda USL 4 di Prato \u00e8 suddiviso nelle seguenti articolazioni territoriali, all'interno dei quali viene garantita l'assistenza."}
{"id": "17348", "revid": "77358", "url": "https://it.wikipedia.org/wiki?curid=17348", "title": "Cassiopeia (astronomia)", "text": ""}
{"id": "17370", "revid": "2181294", "url": "https://it.wikipedia.org/wiki?curid=17370", "title": "Robert Schuman", "text": "Biografia.\nOrigini.\nSchuman nacque a Clausen, quartiere di Lussemburgo, da padre lorenese di nascita francese, diventato cittadino tedesco dopo l'annessione della Lorena alla Prussia nel 1871. La madre era lussemburghese, ma acquis\u00ec la cittadinanza tedesca col matrimonio.\nFormazione.\nVisse a Lussemburgo per tutta l'infanzia e la giovinezza, con sua nonna, diplomandosi sia l\u00ec sia successivamente a Metz, all'epoca citt\u00e0 tedesca. Alla fine della formazione secondaria Schuman parlava correntemente tedesco, francese e lussemburghese. Comp\u00ec gli studi universitari in giurisprudenza in Germania, a Bonn, Berlino, Monaco di Baviera e Strasburgo e nel giugno 1912 apr\u00ec uno studio di avvocato a Metz.\nAllo scoppio della prima guerra mondiale, Schuman venne riformato per motivi di salute.\nCarriera politica.\nLa carriera politica di Schuman cominci\u00f2 verso la fine della guerra, quando nel 1918 divenne consigliere comunale a Metz. Dopo l'armistizio del novembre 1918 l'Alsazia-Lorena pass\u00f2 dalla Germania alla Francia e nel 1919 Schuman venne eletto per conto dell'Unione Repubblicana Lorenese al Parlamento francese come deputato della Mosella. Ricoprir\u00e0 questo incarico ininterrottamente fino al 1940. A partire dal 1936 sar\u00e0 anche consigliere generale del dipartimento della Mosella.\nDopo lo scoppio della seconda guerra mondiale, nel marzo 1940 Schuman venne nominato sottosegretario per i rifugiati. Il 16 giugno venne confermato in tale posizione nell'ambito del primo governo P\u00e9tain e il 10 luglio 1940 vot\u00f2 a favore della concessione dei pieni poteri al maresciallo P\u00e9tain. \nSi spost\u00f2 dal sud della Francia a Metz, capitale della Lorena, per raggiungere i propri cittadini, in larga parte scacciati dalle loro case dalla occupazione tedesca, il cui obiettivo era l'integrazione immediata con il \"Reich\". \nPer la sua immediata attivit\u00e0 politica a favore dei rifugiati, dopo poco tempo, Schuman verr\u00e0 per\u00f2 arrestato dalla Gestapo, che ormai controllava ampie zone della Francia, e imprigionato prima a Metz e poi a Neustadt an der Weinstra\u00dfe. Riuscito a evadere, nell'agosto 1942 raggiunse la zona libera. \nNel 1946 Schuman torn\u00f2 a essere eletto al Parlamento francese come deputato della Mosella e continuer\u00e0 a rivestire tale carica fino al 1962. Venne eletto nelle file del Movimento Repubblicano Popolare. Il 24 giugno 1946 Schuman venne nominato Ministro delle finanze, poi il 24 novembre 1947 divenne Presidente del Consiglio e lo rimase fino al 26 luglio 1948. Subito dopo e fino all'8 gennaio 1953 fu Ministro degli esteri. In tale veste Schuman fu un protagonista dei negoziati che si svolsero alla fine della guerra e che portarono alla creazione del Consiglio d'Europa, della NATO e della CECA. L'ultimo incarico governativo ricoperto da Schuman fu quello di Ministro della giustizia, tra il 23 febbraio 1955 e il 24 gennaio 1956.\nPadre dell'Europa.\nIl 9 maggio 1950 Schuman, su ispirazione anche di Jean Monnet, present\u00f2 la sua proposta di porre le basi per la creazione graduale di una \"federazione europea\", indispensabile per il mantenimento di pacifiche relazioni in futuro in Europa. In particolare, come prima tappa Schuman propose la creazione di una \"comunit\u00e0 del carbone e dell'acciaio\" con cui Francia e Germania Ovest - ma anche gli altri Paesi europei interessati - avrebbero messo in comune la gestione di tali risorse strategiche. La Dichiarazione Schuman port\u00f2 alla creazione della CECA e costitu\u00ec il punto di partenza del processo di integrazione europea che condusse poi alla formazione dell'Unione europea. Per ricordare tale origine, il 9 maggio viene celebrata annualmente la Festa dell'Europa.\nDal 19 marzo 1958 al 1960 Schuman \u00e8 stato il primo presidente dell'Assemblea parlamentare europea, eletto all'unanimit\u00e0. Alla fine del suo mandato l'Assemblea parlamentare europea proclam\u00f2 Schuman \"padre dell'Europa\".\nNel 1962 si ritir\u00f2 dalla vita politica e si spense l'anno successivo nella sua casa di Scy-Chazelles.\nSepolto inizialmente nel cimitero della cittadina, nel 1966 le sue spoglie sono state tumulate nella chiesa di San Quintino di Scy-Chazelles, situata in prossimit\u00e0 della sua casa.\nCausa di beatificazione.\nIl 9 giugno 1990, il vescovo di Metz, monsignor Pierre Raffin, autorizz\u00f2 l'apertura del processo di beatificazione. Schuman fu proclamato Servo di Dio nel maggio del 2004, con la conclusione del processo diocesano. I documenti sono stati inviati in Vaticano, dove la Congregazione per le cause dei santi sta studiando il \"dossier\". Il 19 giugno 2021, in un'udienza concessa al cardinale Marcello Semeraro, papa Francesco ha autorizzato la Congregazione per le cause dei santi a promulgare il decreto circa le virt\u00f9 eroiche del servo di Dio Robert Schuman, che pu\u00f2 cos\u00ec essere definito Venerabile.\nRiconoscimenti.\nNella citt\u00e0 di Bruxelles esistono a suo nome: una stazione del metro, una piazza e una stazione ferroviaria (\"Bruxelles-Schuman\" in francese e \"Brussel-Schuman\" in fiammingo). Inoltre, nel 1987 nella stessa citt\u00e0 fu inaugurato un busto in suo onore all'entrata del Parco del Cinquantenario. L'opera \u00e8 dello scultore belga Nat Neujean.\nIl comune di Piazzola sul Brenta gli ha dedicato una via e numerosi premi sono stati istituiti alla sua memoria da parte del Parlamento europeo, della Fondazione Robert Schuman, dall'universit\u00e0 di Bonn, dalle citt\u00e0 di Lussemburgo, Metz, Treviri e Saarbr\u00fccken."}
{"id": "17371", "revid": "173617", "url": "https://it.wikipedia.org/wiki?curid=17371", "title": "Dichiarazione Schuman", "text": "La dichiarazione Schuman \u00e8 il discorso tenuto a Parigi alle ore 16 del 9 maggio 1950 da Robert Schuman, l'allora Ministro degli esteri del governo francese. \u00c8 considerato il primo discorso politico ufficiale in cui compare il concetto di Europa intesa come unione economica e, in prospettiva, politica tra i vari Stati europei ed \u00e8 perci\u00f2 considerato come punto di partenza del processo d'integrazione europea.\nScopo.\nLa dichiarazione prospetta il superamento delle rivalit\u00e0 storiche tra Francia e Germania, legate anche alla produzione di carbone e acciaio, grazie alla realizzazione di un\"'Alta Autorit\u00e0\" (innovativa rispetto alla gi\u00e0 esistente Autorit\u00e0 internazionale della Ruhr), per la messa in comune e il controllo delle riserve europee di tali strategiche materie prime. L'auspicio trov\u00f2 realizzazione poco meno di un anno dopo, con la creazione della Comunit\u00e0 Europea del Carbone e dell'Acciaio (CECA). Mettendo in comune la produzione di acciaio e carbone tra le nazioni pi\u00f9 potenti del continente, si sperava di poter evitare future guerre. I primi Stati ad aderire a questa Comunit\u00e0 furono Francia, Germania, Belgio, Italia, Lussemburgo e Paesi Bassi. Alla CECA venne poi ad aggiungersi la Comunit\u00e0 Economica Europea nel 1957, che sarebbe stata poi sostituita dalla Comunit\u00e0 Europea nel 1992 ed infine dall'Unione europea nel 2007. Il discorso diede quindi avvio al processo di creazione delle Comunit\u00e0 europee, da sviluppare come base concreta per una futura unione federale.\nProfilo storico.\nLa dichiarazione Schuman si colloca in una fase storica nella quale gli Stati Uniti d'America erano favorevoli ad una ripresa economica della Repubblica Federale Tedesca, che avrebbe permesso di arginare ulteriori avanzate sovietiche in Europa, nonch\u00e9 combattere eventuali malcontenti che sarebbero potuti nascere al diffondersi delle idee del comunismo. La Francia era quindi desiderosa di essere considerata dagli USA l'alleato privilegiato in Europa al posto del Regno Unito; tuttavia era anche timorosa di fronte alla prospettiva di una ripresa tedesca, infatti nei secoli precedenti le due nazioni, divise da una storica rivalit\u00e0, si erano pi\u00f9 volte scontrate: nella Guerra Franco-Prussiana del 1870, nella Grande Guerra e nella Seconda Guerra Mondiale. Una delle cause di queste continue guerre era proprio rintracciabile nelle dispute territoriali: le ricchezze minerarie della Regione della Ruhr e della Saar avevano infatti acceso pi\u00f9 volte gli appetiti dei governi di Parigi e Berlino, sfociando per\u00f2 in tre tragici conflitti, che avevano causato oltre sessanta milioni di vittime.\n\u00c8 in questo contesto che nel 1943 Jean Monnet, divenuto un membro del Comitato francese di Liberazione nazionale, espresse per la prima volta la sua visione di un'unione europea per ristabilire e mantenere la pace tra i vari Stati. Il 5 agosto dello stesso anno Monnet afferm\u00f2:\nLa Francia sugger\u00ec quindi di fare, dell'acciaio e del carbone tedeschi e francesi, acciaio e carbone \"europei\". In questo modo una futura guerra tra Francia e Germania sarebbe stata impensabile e impossibile, in quanto lo storico motivo di discordia tra le due nazioni sarebbe diventato un motivo di integrazione e pacificazione. Fu sulla base di queste idee che Robert Schuman, il 9 maggio 1950, a Parigi, pronunci\u00f2 la sua dichiarazione nella Sala dell'orologio della sede del Ministero degli esteri francese al n.37 del Quai d'Orsay.\nLa dichiarazione Schuman rappresent\u00f2 quindi un punto di svolta nella storia delle relazioni internazionali tra gli stati europei: mettere in comune gli interessi economici avrebbe contribuito ad innalzare i livelli di qualit\u00e0 della vita e sarebbe stato il primo vero passo verso un'Europa pi\u00f9 unita. Infatti, l'adesione alla CECA non era limitata a Francia e Germania, ma era aperta anche ad altri paesi europei.\nIn ricordo di tale iniziativa il Consiglio europeo, riunito al vertice di Milano del 1985, proclam\u00f2, per il 9 maggio, la celebrazione del giorno europeo, detta anche \"Festa dell'Europa\".\nBibliografia.\n\"I padri fondatori dell'UE\", Bruxelles, Ufficio delle Pubblicazione dell'Unione Europea, 2013, ISBN 978-92-79-28701-5"}
{"id": "17375", "revid": "125207704", "url": "https://it.wikipedia.org/wiki?curid=17375", "title": "Livio Andronico", "text": "Nelle fonti antiche \u00e8 con frequenza indicato semplicemente con il \"nomen\" Livio, che trasse, una volta divenuto liberto, dalla \"gens\" cui era entrato a far parte giunto a Roma; mantenne sempre, assumendolo come \"cognomen\", il suo nome greco di Andr\u00f2nico (pronunciato, alla latina, Andron\u00ecco); le fonti antiche attestano, inoltre, il nome di Lucio Livio Andron\u00ecco.\nDi nascita e cultura greca, egli fece rappresentare a Roma nel 240 a.C. un dramma teatrale che \u00e8 tradizionalmente considerato la prima opera letteraria scritta in lingua latina. Compose in seguito numerose altre opere, probabilmente traducendole da Eschilo, Sofocle ed Euripide. Con l'intento di avvicinare i giovani romani allo studio della letteratura, tradusse in versi saturni l\"'Odissea\" di Omero, adattandolo alla cultura romana.\nGli scarsi frammenti rimasti della sua opera permettono di rilevarne l'influenza dalla coeva letteratura ellenistica alessandrina, e una particolare predilezione per gli effetti di \"pathos\" e i preziosismi stilistici, successivamente codificati nella lingua letteraria latina.\nAnche se la sua \"Odusia\" rimase a lungo in uso come testo scolastico, la sua opera fu considerata in et\u00e0 classica come eccessivamente primitiva e di scarso valore, tanto da essere generalmente disprezzata.\nBiografia.\nAndronico nacque, nella prima met\u00e0 del III secolo a.C., in Magna Grecia, ma sulla sua infanzia e giovinezza non si ha alcuna informazione precisa e attendibile. Si ritiene che sia nato esattamente a Taranto, fiorente colonia greca, attorno al 280 a.C., probabilmente nel 284 a.C.; secondo la tradizione, venne poi condotto a Roma come schiavo quando la sua citt\u00e0 natale fu conquistata, intorno al 275-270 a.C., probabilmente nel 272 a.C. Il racconto tradizionale risulta tuttavia piuttosto improbabile: Andronico sarebbe stato deportato a Roma ancora fanciullo, all'et\u00e0 di otto anni circa, e non avrebbe avuto la possibilit\u00e0 di acquisire quelle competenze letterarie che gli consentirono in seguito di guadagnarsi in Roma un ruolo culturale di elevato prestigio. L'unica fonte a suggerire il rapporto di Andronico con Taranto era un'opera del tragediografo latino Lucio Accio, nato nel 170 a.C. e attivo per tutto il II secolo a.C. e nei primi anni del I: egli asseriva, erroneamente, che Andronico fosse stato portato a Roma quando i Romani riconquistarono Taranto, che si era ribellata al loro dominio, durante la seconda guerra punica, nel 209 a.C. Il racconto, seppur errato, di Accio \u00e8 confermato dall'opera di san Girolamo, tarda e poco attendibile, e dai versi del Porcio Licino:\nCom'era consuetudine per coloro che venivano catturati in guerra, Andronico divenne schiavo di una delle pi\u00f9 importanti famiglie romane, la \"gens Livia\", ricadendo, secondo un'altra tradizione forse errata riportata da san Girolamo, sotto l'autorit\u00e0 di \"pater familias\" dell'autorevole Marco Livio Salinatore.\nDopo essere divenuto liberto, probabilmente per i suoi meriti di precettore, mantenne il suo nome greco come \"cognomen\" e assunse il \"nomen\" del suo ex padrone, Livio. Conoscitore del greco e della letteratura greca, che aveva appreso in patria, egli volle introdurre il patrimonio culturale dell'Ellade a Roma: effettu\u00f2 infatti delle vere e proprie trascrizioni di opere greche in lingua latina, che aveva appreso dopo l'arrivo nella stessa Roma, e svolse per anni, come pi\u00f9 tardi avrebbe fatto Quinto Ennio, l'attivit\u00e0 di \"grammaticus\", impartendo lezioni di latino e greco ai giovani delle nobili \"gentes\" patrizie. Gli appartenenti alle classi pi\u00f9 elevate iniziavano infatti a comprendere i numerosi e considerevoli vantaggi che la conoscenza del greco avrebbe portato a Roma, e dunque favorivano l'attivit\u00e0 nell'Urbe di maestri di lingua e cultura greca.\nNel 240 a.C. ad Andronico fu affidato, probabilmente dagli edili curuli, l'incarico di comporre un'opera teatrale che fu rappresentata in occasione dei \"ludi scaenici\" che si tennero in occasione della vittoria di Roma su Cartagine nella prima guerra punica; risulta probabile che si sia trattato di un'opera tradotta da un originale greco, ma non \u00e8 possibile determinare se tragedia o commedia. In seguito, Andronico continu\u00f2 a riscuotere un notevole successo, scrivendo drammi teatrali dei quali, come divenne grazie al suo stesso esempio consuetudine per gli autori contemporanei, fu anche attore:\nNel 207 a.C., durante la seconda guerra punica, per allontanare la minaccia del cartaginese Asdrubale che marciava verso il sud d'Italia in soccorso del fratello Annibale e guadagnare l'aiuto divino con cui sconfiggere i nemici, i \"pontifices\" e il senato romano incaricarono Andronico, che aveva acquisito una grande fama, di scrivere un \"carmen\" propiziatorio per Giunone, l'inno a \"Iuno Regina\". Alla luce dell'occasione per cui il testo fu composto, \u00e8 probabile che si trattasse di una \"preghiera a carattere formulare e rituale, di significato prettamente religioso, nella forma di un partenio greco\"; del testo non rimane alcun frammento. Nel descrivere la cerimonia d'espiazione in onore di Giunone, lo storico Tito Livio si sofferma a parlare dell'Inno:\n\u00c8 tuttavia significativo notare come l'inno fu scritto dietro commissione statale, e non fu dunque una spontanea espressione dell'arte del poeta: la realizzazione della preghiera fu affidata a Livio per via della fama di cui egli godeva, ma anche per i rapporti che lo legavano al console Marco Livio Salinatore, che era incaricato di affrontare l'esercito cartaginese di Asdrubale. L'esercito romano si scontr\u00f2 dunque con quello nemico in una sanguinosa battaglia presso il fiume Metauro, dove i legionari romani ottennero la vittoria infliggendo ingenti perdite ai nemici e distruggendone l'intero corpo di spedizione.\nDopo la vittoria di Livio Salinatore, ad Andronico furono concessi dallo stato riconoscente grandissimi onori, come quello di poter abitare presso il tempio di Minerva sull'Aventino, a testimonianza dello stretto legame che intercorreva tra la religione e l'attivit\u00e0 poetica. Nella stessa occasione fu inoltre istituito, con sede presso il tempio stesso, il \"collegium scribarum histrionumque\", un'associazione di tipo corporativo che riuniva gli attori e gli autori delle rappresentazioni drammatiche allora presenti in Roma. Livio Andronico mor\u00ec in data sconosciuta, probabilmente nel 204 a.C., ma certamente prima del 200 a.C., quando la composizione di un nuovo inno sacro fu affidata a un altro autore; negli ultimi anni della sua vita si dedic\u00f2 all'opera di traduzione integrale dell\"'Odissea\" di Omero, intenzionato a creare un libro di testo su cui si potessero formare i giovani romani delle generazioni successive.\nE fu il primo dei latini a scrivere questo genere.\nOpere.\nOpere teatrali.\nA met\u00e0 del III secolo a.C. nella penisola italica erano gi\u00e0 sviluppate, grazie tanto all'influenza greca quanto alle tradizioni locali, pi\u00f9 forme di rappresentazioni drammatiche:\nLa produzione teatrale di Livio Andronico spost\u00f2 l'attenzione dei Romani dalle opere comiche pre-letterarie al genere tragico: Andronico, con il quale si suole far iniziare l'et\u00e0 arcaica della letteratura latina, fu il primo autore, seppur di origine greca, a comporre un dramma teatrale in latino, rappresentato nel 240 a.C. ai \"ludi scaenici\" organizzati per la vittoria romana nella prima guerra punica. Di tale opera non si conserva alcun frammento, e non \u00e8 neppure possibile determinare se si trattasse di una commedia o di una tragedia.\nL'arrivo nell'Urbe del dramma letterario caus\u00f2 l'insorgere di alcune necessit\u00e0 pratiche fino ad allora inesistenti, come quelle di accordarsi con i magistrati incaricati di organizzare i \"ludi\", che spesso commissionavano le opere teatrali agli autori, la costruzione di una struttura in cui fosse possibile allestire il dramma, la costituzione di compagnie di attori e musicisti. Rispetto ai canoni del teatro greco, Andronico privilegi\u00f2 l'elemento musicale, che era particolarmente importante nel teatro preletterario italico, ma limit\u00f2 notevolmente il ruolo del coro, che svolgeva in Grecia una fondamentale funzione paideutica, relegandolo ad alcuni brevi interventi. Fu dunque necessario sviluppare i \"cantica\", canti di movimento lirico in metri di derivazione greca, cui si alternavano i \"diverbia\", versi recitati senz'alcun accompagnamento musicale; a essi si affiancava il \"recitativo\", in cui gli attori conferivano una particolare accentazione musicale ai versi con l'accompagnamento del flauto.\nAndronico decise di utilizzare per le opere drammatiche metri di derivazione greca, e dunque a carattere quantitativo; i metri che egli impieg\u00f2, tuttavia, subirono nel corso della storia profonde modificazioni, allontanandosi gradualmente dalle leggi quantitative della metrica greca. Per le parti dialogate prefer\u00ec il senario giambico, derivato dal trimetro giambico greco, mentre per i \"cantica\" si hanno numerose attestazioni dell'uso del settenario trocaico, che era discretamente diffuso nella tragedia e nella commedia nuova greche. Il verso ebbe per\u00f2 maggiore fortuna in Roma, dove fu ampiamente adoperato da tutti i drammaturghi e divenne patrimonio della cultura popolare, tanto da essere ancora utilizzato dai legionari di Cesare per i \"carmina\" recitati durante i trionfi del 45 a.C.; risulta, infine, l'occorrenza di versi cretici nell'\"Equos Troianus\".\nSono giunti fino a noi i titoli e pochi frammenti di otto \"fabulae cothurnatae\", ovvero tragedie di argomento greco, ma \u00e8 tuttavia probabile che ne esistessero delle altre di cui non rimane traccia. Esse erano costruite mediante l'\"imitatio\" (traduzione) o l'\"aemulatio\" (rielaborazione artistica) di originali greci, con particolare riferimento alle opere dei grandi tragici, Eschilo, Sofocle ed Euripide.\nCinque delle otto tragedie erano di argomento attinente al ciclo Troiano, che narrava le gesta degli eroi impegnati nella guerra di Troia:\nLe restanti tragedie, caratterizzate da un gusto quasi romanzesco per l'elemento melodrammatico e da una particolare attenzione per i particolari avventurosi, erano probabilmente ispirate ad alcuni temi ricorrenti nella produzione tragica greca postclassica, e sono riconducibili ad alcuni dei principali racconti mitici della tradizione greca:\n\u00c8 possibile che fosse opera di Andronico anche una \"Ino\", di cui non si ha tuttavia alcuna notizia.\nAndronico fu, probabilmente per la sua scarsa conoscenza del latino colloquiale, poco interessato al genere comico, tanto da non risultare mai tra gli autori pi\u00f9 rappresentativi di esso. Le commedie che scrisse, riconducibili al genere della \"fabula palliata\", risalgono forse alla prima fase della sua attivit\u00e0, quando ancora era il solo in Roma a rielaborare copioni attici. Tutte le opere sono riconducibili al filone della commedia Nuova, sviluppatasi in et\u00e0 ellenistica e basata sulla rappresentazione di situazioni convenzionali ma realistiche di vita quotidiana; essa risultava facilmente importabile a Roma, a differenza della commedia antica di tradizione aristofanea, basata sulla satira politica, vietata in Roma, e sui continui riferimenti a fatti d'attualit\u00e0. Delle opere comiche di Andronico rimangono sei frammenti e tre titoli, di cui due risultano incerti:\n\"Odusia\".\nLe prime testimonianze letterarie della presenza del genere dell'epica in Roma risalgono agli ultimi anni del III secolo a.C., quando Andronico tradusse nella sua \"Odusia\" l'\"Odissea\" di Omero, e Gneo Nevio, poco pi\u00f9 tardi, compose il \"Bellum Poenicum\". Erano tuttavia particolarmente diffuse forme di epica preletteraria, i \"carmina convivalia\" come il \"carmen Priami\" o il \"carmen Nelei\", che celebravano la storia patria e contribuivano a creare una materia leggendaria e mitologica su cui si sarebbero sviluppate le opere epiche successive.\nAndronico, in qualit\u00e0 di \"grammaticus\", intese creare un testo destinato all'uso scolastico scegliendo, quando era gi\u00e0 divenuto un celebre autore drammatico, di tradurre l'\"Odissea\". Omero era infatti considerato il poeta sommo, e l'epica era il genere pi\u00f9 solenne e impegnativo cui un letterato potesse dedicarsi. La cultura ellenistica, di cui Andronico aveva subito gli influssi a Taranto, lo portava inoltre a prediligere gli aspetti patetici e avventurosi e gli elementi fiabeschi piuttosto che le vicende belliche che contraddistinguevano l'altro poema omerico, l'\"Iliade\"; contemporaneamente, il protagonista dell'opera, Ulisse, era facilmente assimilabile a quello di Enea, leggendario capostipite della stirpe dei Romani, costretto a vagare per il Mare Mediterraneo alla ricerca di una patria; l'espansione di Roma nell'Italia del sud e in Sicilia, inoltre, rendeva particolarmente sentito il tema del viaggio per mare, tra i nuclei fondamentali dell'opera. A livello morale, infine, l'\"Odissea\" rispecchiava i valori del \"mos maiorum\" romano, come la \"virtus\" o la \"fides\": Ulisse, forte e coraggioso come ogni eroe omerico, era anche paziente, saggio e legato alla patria e alla famiglia al punto di rifiutare l'amore di Circe e Calipso e il dono dell'immortalit\u00e0 che quest'ultima gli aveva offerto; inoltre, Penelope, la moglie di Ulisse, estremamente riservata e fedele al marito lontano, avrebbe rappresentato un modello per tutte le matrone romane.\nLa traduzione dell'\"Odissea\" presentava alcune considerevoli difficolt\u00e0 cui Andronico fu costretto a far fronte: dovette infatti compiere importanti scelte lessicali, sintattiche e metriche per adattare il testo alla cultura latina e alla religione romana. L'apparato religioso romano gli imponeva di tradurre i nomi delle divinit\u00e0 originali e di sostituire i termini del linguaggio sacro con i corrispondenti romani; a motivazioni religiose fu dovuta anche la scelta, per l'\"Odusia\", del verso saturnio in luogo dell'esametro greco: esso era riconducibile ad antiche pratiche religiose romane e conferiva al testo stesso un carattere solenne e sacrale. Considerevoli furono inoltre le modifiche che Andronico apport\u00f2 al testo originale in base ai canoni della letteratura ellenistica: egli infatti enfatizz\u00f2 gli effetti patetici e drammatici, mantenendosi fedele alla struttura e al contenuto del testo omerico, ma rielaborandone la forma in quella che pu\u00f2 essere definita come una \"traduzione artistica\".\nDell'\"Odusia\" sono a oggi pervenuti circa quaranta frammenti. Notevole \u00e8 la traduzione del primo verso dell'\"Odissea\" omerica, di cui Andronico conserv\u00f2 la disposizione e la valenza dei termini, modificando il riferimento alle Muse greche con l'invocazione alle romane Camene; l'originale (\"Musa, quell'uom di multiforme ingegno / dimmi...\" nella di Ippolito Pindemonte) divenne, nell'opera di Andronico:\nFortuna.\nSeppure di nascita e cultura greca, Andronico avvi\u00f2 l'opera di creazione di una lingua letteraria latina: rispetto al greco, il latino risultava indubbiamente meno flessibile e pi\u00f9 pesante e solenne, ma era al tempo stesso ben pi\u00f9 incisivo, come sottolinea il frequente uso dell'allitterazione e di altre figure retoriche.\nLa produzione teatrale di Andronico, tuttavia, fu presto dimenticata dai posteri, e lo stesso Andronico non comparve mai nei canoni dei maggiori poeti comici latini. Particolarmente severi furono i giudizi che gli antichi eruditi pronunciarono sulla sua opera: Tito Livio defin\u00ec \"certamente in quel tempo bello per intellettuali poco affinati, adesso incredibile e rozzo se fosse qui riprodotto\" l'inno a \"Iuno Regina\"; altrettanto severo fu il giudizio di Orazio:\nAnche Cicerone rivolse severe critiche all'opera di Andronico:\nL'opera di Andronico torn\u00f2 a essere oggetto di interesse, seppure puramente scientifico, nel II secolo d.C., grazie allo sviluppo delle tendenze letterarie arcaizzanti: furono infatti portati a compimento studi di carattere filologico e linguistico sul testo dell'\"Odusia\", che costituiva uno dei principali documenti della fase arcaica della letteratura latina.\nGli studiosi contemporanei tendono, invece, a riabilitare almeno in parte l'opera di Andronico; lo storico della letteratura latina Concetto Marchesi scrisse a proposito:\nSimile \u00e8 il giudizio dello studioso del teatro latino William Beare:"}
{"id": "17379", "revid": "125669278", "url": "https://it.wikipedia.org/wiki?curid=17379", "title": "Simboli europei", "text": "Molti simboli europei sono emersi nella storia, ma il contributo pi\u00f9 grande lo ha dato il Consiglio d'Europa (COE) quando cre\u00f2 una serie di simboli per il continente che furono poi condivisi con l'Unione europea. Questi simboli sono intesi per raffigurare le organizzazioni ma hanno anche una valenza pi\u00f9 ampia di simboli pan-europei.\nL'Unione europea successivamente ha creato altri simboli per s\u00e9 stessa. Con la Costituzione Europea, mai entrata in vigore, si erano introdotti i 5 simboli che identificano l'identit\u00e0 europea e l'Europa come entit\u00e0 politica, nello stesso testo normativo.\nL'articolo I-8 del Trattato, intitolato \"I simboli dell'Unione\", sanciva infatti che:\nL'abbandono della costituzione ha significato anche l'abbandono della codifica di questi simboli: nel Trattato di Lisbona, che sostituisce la costituzione, non vi \u00e8 cenno alcuno ai simboli europei, fatta eccezione per una citazione tecnica dell'euro.\nEsistono poi una serie di simboli informali creati dalle Presidenze del Consiglio dell'Unione europea che si succedono a rotazione ogni 6 mesi.\nBandiera europea.\nLa bandiera dell'Europa \u00e8 formata da dodici stelle d'oro posizionate in cerchio su uno sfondo blu. Nonostante la bandiera sia comunemente associata con l'Unione europea, fu inizialmente creata ed adottata dal Consiglio d'Europa ed ha l'intento di rappresentare l'Europa nel suo complesso, piuttosto che una singola particolare organizzazione.\nLa scelta della bandiera ebbe presso il Consiglio d'Europa un iter prolungato e complesso che dur\u00f2 alcuni anni (tra il 1950 e il 1955) e contempl\u00f2 valutazioni di natura araldica, geopolitica (il numero delle stelle non coincide con il numero degli stati membri per la posizione allora non ancora definita della Saar che nel 1955 era membro associato) e religiosa (si ricordi che gi\u00e0 dal 1949 erano membri del Consiglio d'Europa paesi a maggioranza cattolica come l'Italia, protestante come i paesi scandinavi e musulmana come la Turchia) ed infine vide prevalere uno dei bozzetti presentato dal disegnatore cattolico francese Ars\u00e8ne Heitz, il quale successivamente allacci\u00f2 l'idea delle dodici stelle all'immagine della Madonna propria del dodicesimo capitolo dell'Apocalisse: \"Nel cielo apparve poi un segno grandioso: una Donna vestita di sole con la luna sotto i suoi piedi e sul suo capo una corona di dodici stelle\". Di tale riferimento non c'\u00e8 per\u00f2 traccia nei documenti originali degli anni cinquanta e nella risoluzione approvata dall'assemblea parlamentare del Consiglio d'Europa il 25 ottobre 1955 e dal Comitato dei Ministri a Parigi l'8 dicembre dello stesso anno.\nNel 1983 il Parlamento europeo adotta la bandiera creata dal Consiglio d'Europa e suggerisce che essa diventi anche il simbolo della Comunit\u00e0 europea. Il Consiglio europeo approva questa proposta il 29 giugno 1985. Con l'accordo del Consiglio d'Europa, le istituzioni comunitarie introducono l'utilizzo della bandiera all'inizio del 1986.\nIl sito \"on-line\" dell'Unione europea descrive la bandiera nei seguenti termini: \"Le 12 stelle in cerchio simboleggiano gli ideali di unit\u00e0, solidariet\u00e0 e armonia tra i popoli d'Europa\".\nInno europeo.\nL'inno ufficiale dell'Unione Europea \u00e8 il movimento finale della Nona sinfonia di Beethoven Nona sinfonia di Ludwig van Beethoven, anche chiamato \"Inno alla Gioia\".\nL'inno fu adottato dal Consiglio d'Europa nel 1972, in quanto \"senza parole, con il linguaggio universale della musica, questo inno esprime gli ideali di libert\u00e0, pace e solidariet\u00e0 perseguiti dall'Europa\".\nNel 1985 venne adottato dai capi di Stato e di governo dell'UE come inno ufficiale dell'Unione europea.\nMotto europeo.\nEcco il motto europeo, che ne riprende uno di Ernesto Teodoro Moneta (\"In varietate unitas!\"), nelle lingue dell'Unione europea:\nMoneta europea.\nDal 1\u00ba gennaio 2002 in dodici paesi dell'Unione europea le monete nazionali sono state sostituite, tramite un tasso di cambio fisso e irrevocabile, dalla nuova moneta europea.\nSuccessivamente si sono aggiunti altri paesi e dal 1\u00ba gennaio 2015 sono 19 gli stati sui 27 che costituiscono l'Unione Europea ad adottare l'euro.\nIl simbolo dell'euro (\u20ac) \u00e8 basato sulla lettera greca Epsilon, mentre le due barre orizzontali rappresentano la stabilit\u00e0, e sono presenti, in diverse varianti, in numerosi altri simboli di monete (ad esempio nello yen (\u00a5) o nel dollaro statunitense ($), anche se in quest'ultimo caso la barra (una sola) \u00e8 posta verticalmente. Viene anche chiamato glifo per la sua somiglianza con il glifo meccanico.\nL'abbreviazione ufficiale dell'euro \u00e8 EUR.\nSecondo una direttiva della Comunit\u00e0 Europea in italiano la parola Euro \u00e8 indeclinabile (come in inglese e in tedesco); l'Accademia della Crusca si \u00e8 pronunciata in favore dell'indeclinabilit\u00e0, pur non condannando la forma \"Euri\". \u00c8 interessante notare che in lingua inglese si usa comunemente il plurale \"Euros\", nonostante l'indicazione contraria della Comunit\u00e0 Europea.\nFesta dell'Europa.\nIl \"giorno europeo\" o \"festa dell'Europa\" si celebra il 9 maggio di ogni anno. Questa data ricorda la presentazione, da parte di Robert Schuman, del piano di cooperazione economica, redatto da Jean Monnet, avvenuta nel 1950.\nLogotipi delle Presidenze.\nOgni 6 mesi, in corrispondenza della rotazione della Presidenza del Consiglio, viene presentato un logo, che diventer\u00e0 l'emblema ufficiale del semestre.\nL'Europa nella mitologia.\nNella mitologia greca, Europa era una nobildonna fenicia: la storia narra che Zeus tent\u00f2 di sedurla avvicinandosi a lei trasformato in forma di Toro. Sulla moneta da 2 \u20ac greca \u00e8 raffigurata la scena di Europa in groppa al Toro. Del mito \u00e8 stata realizzata anche una statua moderna posta davanti al Parlamento europeo di Strasburgo."}
{"id": "17383", "revid": "1305772", "url": "https://it.wikipedia.org/wiki?curid=17383", "title": "Design Patterns", "text": "Design Patterns - Elementi per il riuso di software ad oggetti \u00e8 un saggio del 1995. Nel libro gli autori riprendono un concetto dell'architetto Christopher Alexander, il \"design pattern\", adattandolo all'informatica.\nAnche se il concetto di \"pattern\" come soluzione ricorrente a un problema \u00e8 anteriore all'uscita del libro, l'enorme successo riscosso da quest'ultimo ha contribuito notevolmente alla sua popolarizzazione, che ha dato inizio ad un'intera corrente \"filosofica\" della programmazione: il movimento pattern.\nLa \"filosofia\" di progettazione dei software mediante pattern mutua quella di ispirazione architettonica e urbana di Alexander, riportata in bibliografia.\nI pattern sono utilizzati da molti dei migliori programmatori, quali Bruce Eckel, Andrei Alexandrescu ed Herb Sutter, e la loro conoscenza viene solitamente raccomandata a chiunque voglia progettare software a livello professionale, non solamente tramite il paradigma ad oggetti. In effetti i pattern non sono basati su di uno specifico linguaggio di programmazione, anche se nel libro gli esempi di codice sono in C++ e Smalltalk, con alcuni diagrammi di classe di tipo UML.\nIl concetto stesso di pattern ne permette facilmente la traduzione in qualunque linguaggio: nel primo capitolo \u00a71.1 della versione inglese, si dice:\nE in effetti, il meccanismo della interrupt chain usato in ambiente Intel non \u00e8 che l'implementazione in assembly di un Observer pattern: gli INT costituiscono le varie \"notify()\", mentre le funzioni registrate nella interrupt chain sono gli observer. Volendo, poi, il meccanismo che nelle versioni a 32 bit di Windows assorbe gli INT prima della chain, \u00e8 una versione, sempre in assembly, del Decorator (v. Windows 95 - dentro il sistema per maggiori dettagli). Tuttavia, l'uso in un linguaggio \"object oriented\" ne facilita senz'altro l'implementazione e talvolta alcuni tipi vengono supportati nativamente.\nDesign pattern.\nUn design pattern descrive una soluzione generale a un problema di progettazione ricorrente, gli attribuisce un nome, astrae e identifica gli aspetti principali della struttura utilizzata per la soluzione del problema, identifica le classi e le istanze partecipanti e la distribuzione delle responsabilit\u00e0, descrive quando e come pu\u00f2 essere applicato. In breve definisce un problema, i contesti tipici in cui si trova e la soluzione ottimale allo stato dell'arte.\nNel libro gli autori, detti \"Gang of Four\", cio\u00e8 \"banda dei quattro\", identificarono 23 tipi di Design Pattern, suddivisi in 3 categorie: strutturali, creazionali e comportamentali. Inoltre, per la descrizione dei pattern, spesso si rende necessario il ricorso a pattern pi\u00f9 semplici, dando cos\u00ec origine al cosiddetto linguaggio di pattern."}
{"id": "17387", "revid": "1305772", "url": "https://it.wikipedia.org/wiki?curid=17387", "title": "Singleton (informatica)", "text": "Nella programmazione ad oggetti, il singleton \u00e8 uno dei pattern fondamentali descritti dalla \"Gang of Four\" nel celebre libro \"Design Patterns\".\nScopo.\nIl singleton \u00e8 un design pattern creazionale che ha lo scopo di garantire che di una determinata classe venga creata \"una e una sola\" istanza, e di fornire un punto di accesso globale a tale istanza.\nImplementazione.\nL'implementazione pi\u00f9 semplice di questo pattern prevede che la classe \"singleton\" abbia un unico costruttore privato, in modo da impedire l'istanziazione diretta della classe. La classe fornisce inoltre un metodo \"getter\" statico che restituisce l'istanza della classe (sempre la stessa), creandola preventivamente o alla prima chiamata del metodo, e memorizzandone il riferimento in un attributo privato anch'esso statico. Il secondo approccio si pu\u00f2 classificare come basato sul principio della \"lazy initialization\" (letteralmente \"inizializzazione pigra\") in quanto la creazione dell'istanza della classe viene rimandata nel tempo e messa in atto solo quando ci\u00f2 diventa strettamente necessario (al primo tentativo di uso).\nEsempio: Java.\nIl seguente frammento di codice descrive una classe strutturata secondo il pattern singleton nel linguaggio Java:\npublic class MioSingolo {\n private static MioSingolo istanza = null;\n //Il costruttore private impedisce l'istanza di oggetti da parte di classi esterne\n // Metodo della classe impiegato per accedere al singleton\n public static synchronized MioSingolo getMioSingolo() {\n if (istanza == null) {\n istanza = new MioSingolo();\n return istanza;\nBisogna precisare comunque che questo tipo di approccio risolutivo potrebbe presentare dei difetti (per esempio questa implementazione non \u00e8 thread safe), infatti il progettista della classe che \u00e8 chiamato tra l'altro a rispettare il pattern singleton, potrebbe, per esempio, erroneamente dichiarare all'interno della classe un metodo non statico con visibilit\u00e0 public che restituisca un'istanza di un nuovo oggetto della stessa classe, ed ecco che allora il vincolo viene violato in contraddizione a quanto sopra detto.\nIn definitiva questo significa che in realt\u00e0 per adempiere pienamente bisogna gestire il tutto con il meccanismo delle eccezioni.\nSi possono definire sotto altri metodi, che per\u00f2 non devono essere statici.\nEsempio: C++.\nIl seguente frammento di codice descrive una classe minimalista strutturata secondo il pattern singleton nel linguaggio C++:\nclass singleton \npublic:\n static singleton&amp; get_instance() \n // l'unica istanza della classe viene creata alla prima chiamata di get_instance()\n // e verr\u00e0 distrutta solo all'uscita dal programma\n static singleton instance;\n return instance;\n \n bool method() \n return m_something; \n \nprotected:\n //contesto del singoletto \n bool m_something;\n // Il costruttore dichiarato come privato\n // stessa cosa per il costruttore di copia, basta dichiararlo privato, \n // in quanto viene automaticamente generato dal compilatore \n // (N.B. eccezion fatta per dllexport, usando MSVC)\n singleton(const singleton&amp;);\n // stessa cosa per l'operatore di assegnamento: basta dichiararlo privato.\n void operator=(const singleton&amp;);\nint main() \n std::cout \u00ab singleton::get_instance().method() \u00ab std::endl;\n return 0;\nEsempio: C++11.\nIl seguente frammento di codice descrive una classe minimalista strutturata secondo il pattern singleton nel linguaggio C++11:\nclass singleton \npublic:\n static singleton&amp; get_instance() \n static singleton instance;\n return instance;\n \n bool method() \n return m_something; \n \nprotected:\n //contesto del singoletto \n bool m_something { false };\n // costruttore privato\n //no copy \n singleton(const singleton&amp;) = delete;\n void operator= (const singleton&amp;) = delete;\nint main() \n std::cout \u00ab singleton::get_instance().method() \u00ab std::endl;\n return 0;\nEsempio: C#.\nIl seguente frammento di codice descrive una classe strutturata secondo il pattern singleton nel linguaggio C#:\npublic class MyClass\n //..attributi membro di istanza...\n private static MyClass _instance=null;\n protected MyClass()\n //...inizializzazione istanza...\n \n public static MyClass Instance\n get\n if(_instance==null) _instance=new MyClass();\n return _instance;\n //...eventuali metodi pubblici, privati e protetti di istanza...\nEsempio: Objective-C.\nIl seguente frammento di codice descrive una classe strutturata secondo il pattern singleton nel linguaggio Objective-C:\n@implementation Singleton\nstatic Singleton *sharedSingleton =nil;\n+ (Singleton *) sharedSingleton \n if (sharedSingleton == nil) \n sharedSingleton = [[super allocWithZone:NULL] init]; \n return sharedSingleton; \n \n+ (id)allocWithZone:(NSZone *)zone \n @synchronized(self) \n if (sharedSingleton == nil) \n sharedSingleton = [super allocWithZone:zone]; \n return sharedSingleton; \n } \n return nil; \n \n- (id)copyWithZone:(NSZone *)zone \n return self; \n \n- (id)retain \n return self; \n \n- (NSUInteger)retainCount \n return NSUIntegerMax; \n \n- (void) release \n- (id)autorelease \n return self; \n@end\nEsempio: Swift.\nIl seguente frammento di codice descrive una classe strutturata secondo il pattern singleton nel [[Swift (linguaggio di programmazione)|linguaggio Swift]]:\nclass NetworkManager {\n // MARK: - Properties\n static let shared = NetworkManager(baseURL: API.baseURL)\n // MARK: -\n let baseURL: URL\n // Initialization\n private init(baseURL: URL) {\n self.baseURL = baseURL\nEsempio: PHP.\nIl seguente frammento di codice descrive una classe strutturata secondo il pattern singleton nel linguaggio [[PHP]]:\nclass Singleton\n private static $instance = null;\n private function __construct()\n //...inizializzazione istanza...\n private function __clone()\n // evita la clonazione dell'oggetto\n public static function getInstance()\n if (static::$instance === null) {\n static::$instance = new Singleton();\n return static::$instance;\nEsempio: JavaScript Node.js.\nIl seguente frammento di codice descrive come creare un'istanza singleton di una classe usando [[JavaScript]] in [[Node.js]]:\nclass Singleton\n constructor() {\n //...inizializzazione istanza...\nconst singletonInstance = null;\nmodule.exports = {\n getInstance: () =&gt; {\n if (!singletonInstance) {\n singletonInstance = new Singleton();\n \n return singletonInstance;\n};\nA differenza degli altri linguaggi di programmazione, in [[JavaScript]], non \u00e8 possibile definire lo scope \"privato\" per funzioni e propriet\u00e0. Per applicare il pattern in [[Node.js]] bisogna agire con l'espediente usato in esempio.\nImplementazioni multi-thread.\nIn applicazioni [[multi-thread]] l'utilizzo di questo pattern con la \"lazy initialization\" richiede un'attenzione particolare: se due [[Thread (informatica)|thread]] tentano di eseguire contemporaneamente il costruttore quando la classe non \u00e8 stata ancora istanziata, devono entrambi controllare se l'istanza esiste e soltanto uno deve creare la nuova istanza.\nSincronizzazione esplicita.\nIl modo pi\u00f9 semplice per implementare una versione [[Thread safety|thread-safe]] \u00e8 quello di usare un meccanismo di sincronizzazione come quello fornito dalla parola chiave codice_1 di Java.\nTuttavia questo approccio \u00e8 inefficiente: infatti la sincronizzazione \u00e8 utile solo per la prima inizializzazione, e costituisce un inutile [[overhead]] nelle successive chiamate al metodo getter.\nEsempio: Java.\npublic class MioSingleton {\n //VOLATILE garantisce che i cambiamenti siano visti immediatamente da tutti gli altri thread\n private volatile static MioSingleton istanza = null;\n //Il costruttore private impedisce l'istanza di oggetti da parte di classi esterne\n // Metodo della classe impiegato per accedere al singleton\n public static MioSingleton getMioSingleton() {\n if (istanza == null) {\n //posso sincronizzare solo questa parte del metodo perch\u00e9 l'istanza \u00e8 di tipo volatile\n synchronized (MioSingleton.class){\n //non sono sicuro di essere ancora il primo thread ad accedere al metodo, quindi ricontrollo\n if (istanza == null)\n istanza = new MioSingleton();\n return istanza;\nEsempio: C#.\nEd eccone la traduzione in codice [[C sharp|C#]]. Anche questa implementazione \u00e8 thread-safe, ed ugualmente inefficiente per l'utilizzo del [[lock]] sull'oggetto che funge da [[semaforo]] (verificando se l'istanza \u00e8 null anche prima del lock, \u00e8 possibile eliminare questa inefficienza):\npublic class Singleton \n private static Singleton istanza=null;\n private static object semaforo = new object();\n public static Singleton Istanza \n get {\n lock(semaforo) {\n if(istanza==null) istanza=new Singleton();\n return istanza;\nSincronizzazione implicita.\nIn alcuni linguaggi \u00e8 possibile evitare l'overhead di sincronizzazione sfruttando quelle peculiarit\u00e0 della lazy initialization che consentono di assicurarsi la presenza del singleton in memoria all'atto del suo utilizzo. Le modalit\u00e0 specifiche possono variare da linguaggio a linguaggio; ad esempio, in Java \u00e8 possibile sfruttare il fatto che l'inizializzazione di una [[classe (informatica)|classe]] ed il suo caricamento in memoria, quando avvengono, sono operazioni [[thread-safe]] che comprendono l'inizializzazione di tutte le variabili [[Allocazione statica della memoria|statiche]] ([[Attributo (programmazione)|attributi]]) della classe stessa.\nQuello che segue \u00e8 l'esempio pi\u00f9 semplice, che tuttavia realizza la creazione dell'istanza al momento dell'inizializzazione della classe (ad esempio, invocando un metodo statico della classe stessa). Questo approccio \u00e8 adatto nei casi pi\u00f9 semplici, o in quei casi in cui la lazyness non \u00e8 necessaria; ad esempio, \u00e8 sconsigliato in applicazioni in cui sono presenti numerosi singleton dall'inizializzazione \"pesante\" dotati di metodi o attributi statici che potrebbero essere acceduti in largo anticipo rispetto all'effettiva necessit\u00e0 d'uso del singleton in quanto tale (tipicamente, all'avvio dell'applicazione).\nEsempio di inizializzazione preventiva: Java.\npublic class Singleton { \n /**\n * Creato all'atto di caricamento in memoria della classe, thread-safe\n private final static Singleton ISTANZA = new Singleton();\n * Costruttore privato, in quanto la creazione dell'istanza deve essere controllata.\n /**\n * Punto di accesso al Singleton.\n * @return il Singleton corrispondente\n public static Singleton getInstance() {\n return ISTANZA;\nEsempio di inizializzazione lazy: Java.\nUn approccio che rimanda la creazione del singleton al suo effettivo primo utilizzo \u00e8 stato presentato per la prima volta da [[Bill Pugh]], e sfrutta appieno la lazy initialization: l'idea \u00e8 quella di includere nella classe che implementa il singleton una classe-contenitore avente, come attributo statico, una istanza del singleton stesso: il primo accesso a tale attributo statico (e la contestuale inizializzazione) verr\u00e0 quindi effettuato durante l'inizializzazione della classe-contenitore, e quindi sempre in modo serializzato. In questo modo l'istanza del singleton viene creata solo alla prima chiamata del metodo getter, e non prima.\npublic class Singleton {\n * Costruttore privato, in quanto la creazione dell'istanza deve essere controllata.\n /**\n * La classe Contenitore viene caricata/inizializzata alla prima esecuzione di getInstance()\n * ovvero al primo accesso a Contenitore.ISTANZA, ed in modo thread-safe.\n * Anche l'inizializzazione dell'attributo statico, pertanto, viene serializzata.\n private static class Contenitore { \n private final static Singleton ISTANZA = new Singleton();\n \n * Punto di accesso al Singleton. Ne assicura la creazione thread-safe\n * solo all'atto della prima chiamata.\n * @return il Singleton corrispondente\n public static Singleton getInstance() {\n return Contenitore.ISTANZA;\nEsempi: Vb.Net.\nPublic Class UnsafeSingleton\n Private Shared _instance As New UnsafeSingleton\n Private Sub New() : End Sub\n Public Shared ReadOnly Property INSTANCE As UnsafeSingleton\n Get\n Return _instance\n End Get\n End Property\nEnd Class\n'Singleton Thread-safe\nPublic Class Singleton\n Private Shared _instance As New Singleton\n Private Shared _threadsafe As Object = New Object()\n Private Sub New() : End Sub\n Public Shared ReadOnly Property INSTANCE As Singleton\n Get\n SyncLock _threadsafe\n Return _instance\n End SyncLock\n End Get\n End Property\nEnd Class\n'Singleton thread-safe che sfrutta la lazy initialization\nPublic Class LazySingleton\n Private Shared _instance As LazySingleton = Nothing\n Private Shared _threadsafety As Object = New Object()\n Private Sub New() : End Sub\n Public Shared ReadOnly Property INSTANCE As LazySingleton\n Get\n SyncLock _threadsafety\n If _instance Is Nothing Then _instance = New LazySingleton()\n Return _instance\n End SyncLock\n End Get\n End Property\nEnd Class\nCritiche.\nAlcuni autori hanno criticato il pattern singleton, osservando che, con opportune modifiche strutturali, una istanza singola pu\u00f2 entrare pi\u00f9 efficacemente a far parte dell'[[ambiente (programmazione)|Ambiente globale]] dell'applicazione.\nCollegamenti esterni.\n[[Categoria:Pattern]]"}
{"id": "17388", "revid": "304077", "url": "https://it.wikipedia.org/wiki?curid=17388", "title": "Vuze", "text": "Vuze, noto come Azureus fino alla versione 2, \u00e8 un client BitTorrent scritto in Java. \u00c8 disponibile per i sistemi GNU/Linux, Microsoft Windows, Android e MacOS.\n\u00c8 un software libero distribuito sotto i termini della GNU General Public License.\nAzureus.\nVuze venne distribuito per la prima volta nel 2003 su sito web SourceForge.net col nome di Azureus. La rana tropicale \"Dendrobates azureus\" venne scelta come logo e nome del software dal co-creatore Tyler Pitchford.\nFunzionalit\u00e0.\nVuze permette agli utenti di gestire pi\u00f9 file attraverso la stessa interfaccia; vi sono diversi pannelli di configurazione, opzioni e informazione. Mentre si sta scaricando un \"torrent\", \u00e8 possibile osservare:\nConsente inoltre di specificare le velocit\u00e0 massime di download e upload, configurabili come nella maggior parte degli altri client e offre un sistema di \"Ricerca Integrata\" in vari siti che possono essere aggiunti manualmente o scaricando delle \"search templates\".\nSpesso il client Azureus necessita di alcuni aggiustamenti alla configurazione per funzionare al meglio.\nPaul Stamatiou ha realizzato delle semplici guide ad immagini per ottimizzare la configurazione del client.\nVuze Plus.\nVuze possiede alcune funzionalit\u00e0 a pagamento sotto il nome di \"Vuze Plus\".\nVuze plus aggiunge le funzioni di \"Masterizzazione di DVD\", \"Antivirus\" e migliora la funzionalit\u00e0 di \"Ricerca Integrata\".\nAttivare Vuze Plus \u00e8 facoltativo e non interferisce con le funzioni gratuite.\nRendere Vuze un'applicazione portatile.\nPer far s\u00ec che Azureus carichi le proprie impostazioni da una directory arbitraria (differente quindi dalle standard codice_1 sotto Microsoft Windows e codice_2 sotto GNU/Linux) \u00e8 possibile invocare un'apposita opzione dalla riga di comando. Questo rende di fatto Azureus una applicazione portatile."}
{"id": "17390", "revid": "446353", "url": "https://it.wikipedia.org/wiki?curid=17390", "title": "Santa Sede", "text": "La Santa Sede (o Sede Apostolica) \u00e8 l'ente, dotato di personalit\u00e0 giuridica in diritto internazionale, preposto al governo della Chiesa cattolica.\nStoria.\nLa Santa Sede \u00e8 una delle antiche cinque sedi apostoliche dell'Impero Romano, conciliarmente riconosciute come patriarcati (Roma, Costantinopoli, Alessandria, Antiochia, Gerusalemme) e poi sancite nell'ordinamento imperiale (da Giustiniano). Assieme formano l'antica sacra Pentarchia romana. Di esse Roma, unica in tutto l'Occidente romano, \u00e8 la prima e la maggiore. Questo sia perch\u00e9 sede del principe degli apostoli e sia perch\u00e9 capitale dell'Impero romano. Il vescovo o papa di Roma e patriarca dell'Occidente, \u00e8 anche pontefice massimo, quindi capo di tutta la Chiesa romana o cattolica. Quale vescovo di Roma il papa \u00e8 anche primate della Chiesa italiana. Attualmente \u00e8 papa Francesco I, al secolo Jorge Mario Bergoglio, ed eletto nel conclave del 2013. Nei periodi in cui \u00e8 vacante per morte o rinuncia del Papa, la Santa Sede viene governata dal Sacro Collegio, presieduto dal suo Camerlengo, attualmente il cardinale Kevin Farrell.\nSecondo il codice di diritto canonico, \u00abcon il termine Santa Sede o Sede Apostolica [...] si intende il supremo organo di governo della Chiesa cattolica\u00bb, e cio\u00e8\nSovranit\u00e0 sul Vaticano.\nDal punto di vista di diritto internazionale, la Santa Sede \u00e8 un'entit\u00e0 distinta dallo Stato della Citt\u00e0 del Vaticano, che \u00e8 il territorio di 0,44\u00a0km\u00b2 su cui la Santa Sede esercita la sovranit\u00e0. Lo Stato della Citt\u00e0 del Vaticano ha natura di Stato patrimoniale con la finalit\u00e0 di dare indipendenza e sovranit\u00e0 alla Santa Sede e ha quindi funzione strumentale alla missione della Santa Sede. La sua sovranit\u00e0 \u00e8 dunque limitata.\nLe ambasciate estere, infatti, sono accreditate presso la Santa Sede e non presso lo Stato della Citt\u00e0 del Vaticano, poich\u00e9 quest'ultimo non gode di piena sovranit\u00e0 internazionale. La Santa Sede gode della sovranit\u00e0 nelle relazioni internazionali quale caratteristica relativa alla sua natura in conformit\u00e0 alle sue tradizioni e alle richieste della sua missione. La minima base territoriale \u00e8 detta necessaria per garantire una sufficiente autonomia dei suoi organi istituzionali.\nL'Italia, in forza dell'articolo 3 del Trattato Lateranense stipulato nel 1929, riconosce alla Santa Sede la \u00abpiena propriet\u00e0 esclusiva ed assoluta potest\u00e0 e giurisdizione sovrana\u00bb sulla Citt\u00e0 del Vaticano.\nSecondo una sentenza della Corte di Cassazione italiana la situazione giuridica della Santa Sede \u00e8 espressa in questi termini:\nLa cattedra papale.\nDal punto di vista materiale, la Santa Sede \u00e8 rappresentata simbolicamente dalla Cattedra papale o Soglio pontificio (o anche \"soglio di Pietro\") nella Basilica di San Giovanni in Laterano, cattedrale di Roma.\nSi tratta di una cattedra vescovile, poich\u00e9 il papa \u00e8 tale solo in quanto vescovo di Roma.\nOltre a quella di Roma, viene chiamata Santa Sede anche la sede episcopale di Magonza, in Germania.\nApparato militare.\nLa Santa Sede dispone anche di un apparato militare per la protezione del Sommo pontefice e dei palazzi. \nEra preposta al governo dell'Esercito dello Stato della Chiesa e le alte forze armate. Con la caduta dello stato papale la Santa Sede si adott\u00f2 di corpi militari cerimoniali. Dal 1970 solo la Guardia svizzera pontificia \u00e8 l'unica organizzazione dipendente competente in ambito militare.\nGli emblemi della Santa Sede.\nIl papato ha utilizzato insegne, stemmi ed emblemi, in varie forme, sin dal tardo XIII secolo: venivano utilizzate la croce, le chiavi di San Pietro, la tiara, la basilica, le effigi di San Pietro e San Paolo.\nAll'inizio del Medioevo la Chiesa era solita identificare la provenienza e la propriet\u00e0 dei propri documenti ed edifici tramite sigilli, in genere dalla forma di ovale appuntito (\"vesica piscis\"), per distinguerne l'uso non religioso dai classici sigilli rotondi.\nNei territori italiani l'araldica fu codificata solo a partire dal XVIII secolo e, a causa del grande numero di stati italiani, questo avvenne in modo non uniforme.\nLa stessa denominazione di \"araldica\" non \u00e8 un termine adeguato circa la simbologia papale, in base alle norme araldiche in vigore dal XV secolo nell'Europa occidentale e settentrionale: essendo generalmente gli attributi araldici di natura militare, il concetto di \"araldica ecclesiastica\" non pu\u00f2 essere adeguato, se non per lo stemma, che abbandonando il carattere militare assunse forme puramente decorative. Questo spiega perch\u00e9 l'araldica ecclesiastica ha avuto il suo inizio solo alla fine del XIII secolo, quando l'araldica laica era gi\u00e0 fiorente e si stava codificando.\nLa prima blasonatura dello stemma della Santa Sede si ritrova nelle \"Chroniques\" di Jean Froissart, nelle descrizioni degli eventi dell'anno 1383: vengono descritte due chiavi argento, decussate in croce di Sant'Andrea, in campo rosso. La tiara si aggiunse poi nel tardo XIV secolo.\nDall'inizio del XIV secolo, le due chiavi incrociate costituirono lo stemma del papato. Il campo dello scudo \u00e8 generalmente rosso e il cordone \u00e8 azzurro. Pi\u00f9 spesso la chiave posizionata in banda \u00e8 d'oro e quella in sbarra \u00e8 argento; a volte entrambe le chiavi sono d'oro; meno spesso, entrambe argento.\nAnche una pubblicazione del Ministero per i beni e le attivit\u00e0 culturali mostra uno \"scudo della Santa Sede\" con chiavi incrociate e tiara del XV secolo. Tale emblema \u00e8 riconoscibile anche nello stemma del papa Niccol\u00f2 V.\nQuesta pratica di collocare una chiave dorata in banda ed una d'argento in sbarra si ritrova con certezza a partire da papa Pio II (1458-1464). La \"Heraldry Society\" inglese la descrive nel 1953, con le chiavi in uno scudo rosso, legate da un cordone d'oro, sormontato da una tiara argento e oro; l'araldista ufficiale del Vaticano, arcivescovo Bruno Bernard Heim attua un'interpretazione di tale disposizione: la chiave d'oro, che punta verso l'alto sul lato destro, indica la potenza che si estende fino al paradiso; la chiave d'argento, che deve puntare al lato sinistro, simboleggia il potere su tutti i fedeli della Terra; le due chiavi due sono spesso legate da un cordone rosso, segno di unione delle due potenze; le maniglie sono rivolte verso il basso, perch\u00e9 sono nelle mani del Papa; i congegni puntano verso l'alto, poich\u00e9 il potere di legare e di sciogliere \u00e8 dato dal Cielo stesso.\nQuesta disposizione dello stemma attuale della Santa Sede lo distinguerebbe da quello della Citt\u00e0 del Vaticano, che presenta un'inversa posizione delle chiavi d'oro e d'argento: la disposizione sarebbe stata decisa nel 1929, con lo scopo di distinguere il neonato Stato, mentre negli stemmi papali la disposizione delle chiavi rimarrebbe quella dell'emblema della Santa Sede.\nLo stemma della Santa Sede \u00e8 comunque oggi poco usato; ad esso si preferisce usare semplicemente l'emblema della stessa; nel primo caso il cordone che unisce le due chiavi decussate \u00e8 solitamente d'oro, mentre nell'emblema \u00e8 rosso.\nLa distinzione tra l'emblema del papato e quello del territorio da lui governato risale almeno al XVI secolo. Gli stemmi degli stati papali avevano infatti la basilica al posto della tiara come simbolo del potere temporale; un esempio \u00e8 visibile nel primo quarto dello stemma del Regno napoleonico d'Italia.\nIl primo ad utilizzare l'ombrellone come simbolo del potere temporale fu il papa Alessandro VI. come simbolo di interregno fu usato invece per la prima volta su monete coniate nel 1521, tra i pontificati di Leone X e Adriano VI.\nLa chiave dorata \u00e8 posizionata in banda anche nell'emblema della Sede vacante, dove il simbolo papale della tiara \u00e8 sostituito dalla basilica, che rappresenta il potere temporale del Cardinale camerlengo, della Camera Apostolica, e quindi per estensione, del Sacro Collegio cardinalizio e di tutta la Chiesa cattolica romana."}
{"id": "17391", "revid": "125944668", "url": "https://it.wikipedia.org/wiki?curid=17391", "title": "Slovacchia", "text": "La Slovacchia (\"Slov\u00e0cchia\"), ufficialmente Repubblica Slovacca (in slovacco \"Slovensko\" o \"Slovensk\u00e1 republika\") \u00e8 uno Stato senza sbocco al mare costituito come repubblica parlamentare, situato nell'Europa centro-orientale. Ha una popolazione di pi\u00f9 di 5 milioni di abitanti e un'area di circa 49.000 chilometri quadrati. La citt\u00e0 pi\u00f9 grande \u00e8 anche la capitale, Bratislava, e la seconda citt\u00e0 pi\u00f9 grande \u00e8 Ko\u0161ice. Confina con la Repubblica Ceca a nord-ovest, con la Polonia a nord, con l'Ucraina a est, con l'Ungheria a sud e con l'Austria a sud-ovest. \u00c8 uno Stato membro dell'Unione europea, della NATO, delle Nazioni Unite, dell'OCSE e dell'OMC. La lingua ufficiale \u00e8 lo slovacco, lingua appartenente al ceppo delle lingue slave.\nGli slavi arrivarono in quello che oggi \u00e8 il territorio slovacco tra il V e il VI secolo durante le invasioni barbariche. Nel corso della storia, diverse parti del territorio attuale appartennero al Regno di Samo (il primo ente politico conosciuto degli Slavi), al Principato di Nitra, alla Grande Moravia, al Regno d'Ungheria, all'Impero austro-ungarico e alla Cecoslovacchia. Il 30 ottobre 1918 venne approvata la Dichiarazione di Martin o Dichiarazione del popolo slovacco. Uno Stato slovacco indipendente \u00e8 esistito brevemente durante la seconda guerra mondiale, quale Stato fantoccio della Germania nazista dal 1939 al 1944. Dal 1945 la Slovacchia torn\u00f2 a far parte nuovamente della Cecoslovacchia. La Repubblica Slovacca e la Repubblica Ceca sono nate il 1\u00ba gennaio 1993 dalla divisione, sancita dal parlamento della Cecoslovacchia, che gi\u00e0 dal 1990 aveva assunto il nome di Repubblica Federale Ceca e Slovacca.\nLa Slovacchia rientra nel gruppo degli Stati avanzati. Nel 2004 \u00e8 entrata a fare parte dell'Unione europea e nel 2009 ha adottato l'euro. La Slovacchia, la Slovenia, l'Estonia, la Lettonia e la Lituania sono gli unici Stati del passato blocco orientale a far parte allo stesso tempo dell'Unione europea, dell'eurozona, della zona Schengen e della NATO.\nStoria.\nCecoslovacchia.\nDopo la prima guerra mondiale la Slovacchia sub\u00ec un periodo di influenza comunista, che port\u00f2 alla fondazione - sul modello dell'esperienza di B\u00e9la Kun - della Repubblica sovietica slovacca, che dur\u00f2 solo pochi giorni: gi\u00e0 dal luglio 1918 infatti, una volta crollato il regime sovietico, il Paese si un\u00ec a Boemia e a Moravia, costituendo la Cecoslovacchia, insieme ai Cechi, a cui gli Slovacchi per\u00f2 non si sentivano poi cos\u00ec affini, e con forte connotazione antiungherese (elemento ancora oggi persistente nell'identit\u00e0 slovacca) per via del comportamento arrogante e umiliante subito dagli slovacchi durante il lungo dominio di Budapest. Importante figura di spicco e esponente della Cecoslovacchia indipendente fu Milan Rastislav \u0160tef\u00e1nik.\nIl 14 marzo 1939, poco prima dell'annessione della Boemia e della Moravia da parte della Germania, il parlamento slovacco dichiar\u00f2 l'indipendenza. Si instaur\u00f2 un regime conservatore guidato dal parroco di B\u00e1novce nad Bebravou Jozef Tiso, che divent\u00f2 Presidente della Repubblica e segretario del Partito Popolare Slovacco di Hlinka, fondato dall'abate Andrej Hlinka, fautore dell'autonomia slovacca. Gli storici chiamano questa entit\u00e0 statale con il nome di Prima repubblica slovacca, per distinguerla dalla seconda (quella attuale).\nDopo la seconda guerra mondiale la Slovacchia pass\u00f2 sotto la zona d'influenza sovietica, perse la sua indipendenza, e venne ricostituita la Cecoslovacchia, sebbene con la perdita dei territori della Rutenia subcarpatica annessi all'Ucraina, allora parte dell'Unione Sovietica. Durante il periodo dal 1969 al 1990 la repubblica assunse il nome di Repubblica Socialista Slovacca, pur restando insieme alla repubblica socialista ceca in un'unione federale detta RS cecoslovacca.\nRuolo del Partito Comunista (1948\u20131989).\nDopo la seconda guerra mondiale, la Cecoslovacchia fu ricostituita e nel 1947 Jozef Tiso fu impiccato per collaborazionismo con i nazisti. Pi\u00f9 di 80.000 ungheresi e 32.000 tedeschi furono costretti a lasciare la Slovacchia in seguito ai trasferimenti di popolazione iniziata dagli Alleati alla Conferenza di Potsdam. Su circa 130.000 Tedeschi Carpatici in Slovacchia nel 1938, nel 1947 ne rimasero solamente 20.000.\nLa Cecoslovacchia entr\u00f2 sotto l'influenza dell'Unione Sovietica e nel Patto di Varsavia dopo il colpo di Stato del 1948. Nel 1968 il Paese fu occupato dalle Forze del Patto di Varsavia (con l'eccezione della Romania) ponendo fine al periodo di liberalizzazione che era stato inaugurato sotto la guida di Alexander Dub\u010dek. Nel 1969 la Cecoslovacchia divenne una federazione con la Repubblica Socialista Ceca e la Repubblica Socialista Slovacca.\nIndipendenza.\nIl 17 luglio 1992 il Consiglio nazionale slovacco proclam\u00f2 la Dichiarazione d'indipendenza della Repubblica Slovacca. Il 1\u00ba gennaio 1993 la Slovacchia si separ\u00f2 dalla Federazione cecoslovacca, costituendo una repubblica autonoma e indipendente a tutti gli effetti. Protagonista del processo che port\u00f2 all'indipendenza slovacca fu Vladim\u00edr Me\u010diar, a lungo anche Primo ministro del giovane Stato. Spesso accusato di demagogia, Me\u010diar cadde nel 1999. Si ripropose poi nelle elezioni presidenziali del 2004 perdendole per\u00f2 al ballottaggio in favore del nuovo uomo politico emergente Ivan Ga\u0161parovi\u010d. La Slovacchia ha vissuto in un ambiguo clima generale, che oscillava tra l'euforia e la preoccupazione per le crescenti disparit\u00e0 sociali: \u00e8 in piena ascesa dopo l'entrata nell'Unione europea e successivamente nell'euro.\nContrasti con la minoranza ungherese.\nDopo la dissoluzione della Federazione cecoslovacca il nazionalismo slovacco assunse una valenza anti-ungherese.\nLe pressioni della comunit\u00e0 internazionale e le preoccupazioni legate ai rischi di un fallimento del processo di integrazione del Paese nell'UE hanno per\u00f2 mitigato le concrete manifestazioni di discriminazione.\nNel 1995 si arriv\u00f2 a un \u201ctrattato di buon vicinato e amichevole collaborazione\u201d tra Ungheria e Slovacchia. Quest'ultima per\u00f2 ne dette un'interpretazione restrittiva, mantenendo lo slovacco come lingua ufficiale del Paese, in netto contrasto con l'impegno - assunto nell'accordo - di difendere i diritti della consistente minoranza magiara, fra i quali il pieno riconoscimento del diritto all'insegnamento nella propria lingua madre, oltre che all'uso nei procedimenti amministrativi e nei documenti.\nLa riorganizzazione del territorio operata dalla legge del primo gennaio 1997 - che ha portato il numero delle regioni da 4 a 8 (con 79 province) - ha poi inciso negativamente sulla possibilit\u00e0 di ottenere qualche diritto in pi\u00f9 (magari sul modello sudtirolese) da parte della minoranza ungherese, che adesso si trova divisa in quattro regioni.\nTale carattere anti-ungherese \u00e8 stato poi successivamente rinnovato, per esempio dalla nuova legge sulle lingue minoritarie, il cui uso pubblico \u00e8 stato vietato e sanzionato con pesanti multe (fino a 5000 euro), e, in risposta alla legge ungherese che considera cittadini della nazione anche coloro che vivono al di fuori del Paese, con l'annullamento della cittadinanza slovacca se un cittadino della nazione ne richiede un'altra.\nGeografia.\nIl paesaggio slovacco \u00e8 principalmente montuoso, con i Carpazi che si estendono in quasi tutta la parte settentrionale della nazione. Tra queste catene montuose, i picchi pi\u00f9 alti appartengono ai Monti Tatra. Nel nord, vicino al confine polacco, vi sono gli Alti Tatra, che costituiscono una popolare meta sciistica e presentano molti laghi e valli scenografiche, come anche il punto pi\u00f9 elevato della nazione, il Gerlachovsk\u00fd \u0161t\u00edt, situato a 2.656 metri, e la montagna simbolica pi\u00f9 alta della Slovacchia, il Kriv\u00e1\u0148.\nI principali fiumi slovacchi sono il Danubio, il V\u00e1h e il Hron. Il Tibisco segna il confine slovacco-ungherese per soli 5\u00a0km.\nI principali laghi slovacchi sono tutti artificiali: Oravsk\u00e1 priehrada (superficie ), Zempl\u00ednska \u0161\u00edrava (), Liptovsk\u00e1 Mara (), Ve\u013ek\u00e1 Doma\u0161a ().\nIl clima slovacco sorge tra le zone temperate e continentali, con estati relativamente tiepide e inverni freddi, nuvolosi e umidi. L'area della Slovacchia pu\u00f2 essere suddivisa in tre regioni a seconda del tipo di clima; la prima di esse pu\u00f2 essere ulteriormente suddivisa in due sotto-gruppi.\nClima delle pianure.\nLa temperatura media annuale \u00e8 di circa 9-10\u00a0\u00b0C. La temperatura media del mese pi\u00f9 caldo \u00e8 di circa 20\u00a0\u00b0C e quella del mese pi\u00f9 freddo \u00e8 maggiore di \u22123\u00a0\u00b0C. Questo tipo di clima si verifica nella pianura oltremontana (Z\u00e1horsk\u00e1 n\u00ed\u017eina) e nella piana del Danubio ( Podunajsk\u00e1 n\u00ed\u017eina ) ed \u00e8 il clima tipico della capitale Bratislava.\nDominanza di influssi continentali.\nLa temperatura media annuale \u00e8 di circa 8-9\u00a0\u00b0C; la temperatura media del mese pi\u00f9 caldo \u00e8 di circa 19\u00a0\u00b0C, mentre quella del mese pi\u00f9 freddo \u00e8 di meno di \u22123\u00a0\u00b0C. Tale tipo di clima si verifica a Ko\u0161ick\u00e1 kotlina e V\u00fdchodoslovensk\u00e1 n\u00ed\u017eina ed \u00e8 il clima tipico della citt\u00e0 di Ko\u0161ice.\nClima dei bacini.\nLa temperatura media annuale \u00e8 compresa tra 5\u00a0\u00b0C e 8,5\u00a0\u00b0C. La temperatura media del mese pi\u00f9 caldo \u00e8 tra 15\u00a0\u00b0C e 18,5\u00a0\u00b0C, mentre quella del mese pi\u00f9 freddo \u00e8 tra \u22123\u00a0\u00b0C e \u22126\u00a0\u00b0C. Tale tipo di clima si verifica in quasi tutti i bacini della Slovacchia, ad esempio Podtatransk\u00e1 kotlina, \u017dilinsk\u00e1 kotlina, Tur\u010dianska kotlina, Zvolensk\u00e1 kotlina.Il clima tipico delle citt\u00e0 di Poprad e lo Slia\u010d.\nClima montano.\nLa temperatura media annuale \u00e8 minore di 5\u00a0\u00b0C; quella media del mese pi\u00f9 caldo \u00e8 minore di 15\u00a0\u00b0C, mentre quella del mese pi\u00f9 freddo \u00e8 minore di \u22125\u00a0\u00b0C. Questo tipo di clima si verifica sulle montagne e in alcuni villaggi delle valli di Orava e Spi\u0161.\nParchi Nazionali.\nEsistono nove parchi nazionali in Slovacchia:\nPopolazione.\nEvoluzione demografica.\nLa popolazione slovacca \u00e8 di oltre 5.000.000 di abitanti, i quali si addensano nelle aree urbane per il 58,5%. Il tasso di natalit\u00e0 \u00e8 del 10,1 per mille, quello di mortalit\u00e0 \u00e8 dell'8,9 per mille. La speranza di vita \u00e8 di 74,5 anni. La mortalit\u00e0 infantile \u00e8 del 7,5 per mille.\nEtnie.\nLa popolazione \u00e8 composta in prevalenza da slovacchi (80,7% del totale). La principale minoranza del Paese \u00e8 rappresentata dagli ungheresi (8,5%), che abitano soprattutto le regioni meridionali e orientali. Vi sono poi rom, cechi, ruteni, ucraini, tedeschi e polacchi. Stando all'ultimo censimento, i rom sono il 2,0% della popolazione; tuttavia, sulla base di interviste a sindaci e altri rappresentanti degli enti locali, sarebbero il 5,6% (il che contrasterebbe con le stime secondo cui slovacchi e ungheresi insieme compongono il 96% della popolazione).\nSegue il quadro etnico della Slovacchia secondo l'ultimo censimento (2011):\nLa speranza di vita dei rom \u00e8 inferiore di 11 anni alla media slovacca per gli uomini e di 14 anni per le donne (nel 2017).\nLingue e dialetti.\nLa lingua ufficiale \u00e8 lo slovacco, facente parte della sottofamiglia delle lingue slave. In certe regioni meridionali si parla l'ungherese. Altre minoranze linguistiche sono quella rom e quella rutena, diffusa soprattutto nella Slovacchia nord-orientale.\nLa prima codificazione della lingua slovacca avvenne nel XVIII secolo con Anton Bernol\u00e1k.\nReligioni.\nLa Costituzione slovacca garantisce la libert\u00e0 religiosa. Il 68,9% degli slovacchi si dichiara cattolico di rito romano, il 12,96% ateo, il 6,93% luterano, il 4,1% cattolico di rito bizantino, il 2,0% calvinista, lo 0,9% cristiano-ortodosso, mentre il restante 1,1% professa altre religioni. Un tempo la comunit\u00e0 ebraica era molto numerosa (120.000 persone prima della seconda guerra mondiale) ma, oggi, restano solo 2.300 ebrei. Nel 2010 c'erano circa 5.000 musulmani nel Paese che rappresentavano meno dello 0,1% della popolazione totale.\nOrdinamento dello Stato.\nL'attuale Costituzione \u00e8 stata approvata il 1\u00ba settembre 1992 ed \u00e8 entrata in vigore il 1\u00ba ottobre dello stesso anno.\nIl presidente, eletto con voto popolare (dal 1999) ogni cinque anni, \u00e8 il capo dello Stato. Il primo ministro, capo del governo, \u00e8 nominato dal presidente ed \u00e8 solitamente il \"leader\" del partito o della coalizione di maggioranza. Gli altri membri del governo vengono poi nominati dal presidente su proposta del primo ministro.\nL'assemblea legislativa, unicamerale e composta da 150 membri, prende il nome di Consiglio nazionale della Repubblica Slovacca (\"N\u00e1rodn\u00e1 rada Slovenskej republiky\"). I deputati sono eletti ogni quattro anni con sistema proporzionale. Il principale organo giudiziario \u00e8 la Corte Costituzionale (\"\u00dastavn\u00fd s\u00fad\"), formata da 13 membri nominati dal presidente tra i candidati di una lista presentata dal parlamento.\nSuddivisioni amministrative.\nStrutture dell'amministrazione statale.\nLa Slovacchia si suddivide in 8 \"kraje\" (al singolare - \"kraj\" che tradotto letteralmente significa paese o paesaggio); ciascuno di essi prende il proprio nome dalla citt\u00e0 capoluogo.\nStrutture dell'autorit\u00e0 territoriale.\nDal 2002 la Slovacchia \u00e8 divisa in otto unit\u00e0, al singolare vy\u0161\u0161\u00ed \u00fazemn\u00fd celok (\"unit\u00e0 territoriale superiore\") e al plurale vy\u0161\u0161ie \u00fazemn\u00e9 celky (abbreviato V\u00daC), chiamate anche samospr\u00e1vny kraj. Le unit\u00e0 dispongono di qualche autonomia regionale.\nIl numero, i nomi e i territori dei \"V\u00daC\" sono identici ai \"kraj\" e nella traduzione ufficiale dell'Unione europea prendono in italiano il nome di regioni.\nLa parola \"kraj\" pu\u00f2 essere preceduta da \"samospr\u00e1vny\" (\"autonomo\") in ogni caso, o sostituita con \"vy\u0161\u0161\u00ed \u00fazemn\u00fd celok\".\nI \"kraj\" sono a loro volta suddivisi in distretti (\"okresy\", al sing. \"okres\"). La Slovacchia \u00e8 divisa in 79 distretti (i distretti possono essere paragonati alle province italiane).\nUniversit\u00e0.\nNel 1467 venne inaugurata la pi\u00f9 antica universit\u00e0 della Slovacchia, l'Universit\u00e0 Istropolitana, fondata da Papa Paolo II, su richiesta del re d'Ungheria Mattia Corvino; oggi non \u00e8 pi\u00f9 attiva. La maggiore universit\u00e0 del paese \u00e8 l'Universit\u00e0 Comenio di Bratislava. Altri istituti sono l'Universit\u00e0 tecnica slovacca di Bratislava (\"Slovensk\u00e1 technick\u00e1 univerzita v Bratislave\"), l'Universit\u00e0 di Economia di Bratislava (\"Ekonomick\u00e1 univerzita v Bratislave\"), l'Universit\u00e0 medica di Bratislava (Slovensk\u00e1 zdravotn\u00edcka univerzita v Bratislave), l'Universit\u00e0 tecnica di Ko\u0161ice (\"Technick\u00e1 univerzita v Ko\u0161iciach\"), l'Universit\u00e0 cattolica di Ru\u017eomberok (\"Katol\u00edcka univerzita v Ru\u017eomberku\"), l'Universit\u00e0 di Trnava (\"Trnavsk\u00e1 univerzita v Trnave\") e l'Universit\u00e0 dei Santi Cirillo e Metodio di Trnava (\"Univerzita sv. Cyrila a Metoda v Trnave\").\nStemma.\nLo stemma \u00e8 la versione \"slava\" (con uso dei colori slavi del rosso, blu, bianco) della parte destra dello stemma dell'Ungheria con la croce bizantina (in uso dai tempi del re ungherese B\u00e9la III, salito appunto sul trono ungherese grazie all'aiuto dell'Imperatore romano di Bisanzio) e i tre monti, che secondo la tradizione sarebbero le tre cime dei Carpazi dei Tatra, Fatra e M\u00e1tra.\nPolitica.\nLa Slovacchia \u00e8 entrata a far parte della NATO il 29 marzo 2004, mentre dal 1\u00ba maggio 2004 \u00e8 uno Stato membro dell'Unione europea. Le ultime elezioni presidenziali si sono tenute nel 2019. Le ultime elezioni parlamentari si sono tenute nel 2020.\nRelazioni con l'Unione europea.\nDopo l'ingresso nell'Unione europea il 1\u00ba maggio 2004, la Slovacchia ha adottato l'euro il 1\u00ba gennaio 2009.\nQueste le tappe gi\u00e0 percorse del processo di integrazione:\nEconomia.\nL'economia slovacca ha tradizioni agricole, anche se dopo la seconda guerra mondiale, sotto il regime comunista, si \u00e8 avviato lo sviluppo industriale. La divisione dalla Repubblica Ceca, pi\u00f9 avanzata, ha segnato un momento di difficolt\u00e0, ma l'ingresso nell'Unione Europea (avvenuto il 1\u00ba maggio 2004) ha contribuito a rilanciare una crescita. L'economia slovacca \u00e8 in espansione anche grazie agli investimenti stranieri. L'agricoltura, praticata soprattutto nella pianura del Danubio, produce principalmente cereali, patate e barbabietole da zucchero. Le zone collinari sono coltivate a vigneti e frutteti. Gli allevamenti pi\u00f9 diffusi sono quello suino e quello bovino, cui si affianca l'allevamento di ovini nelle zone alpine. Dalle foreste delle zone montuose, che coprono il 40% del territorio, si ricavano buone quantit\u00e0 di legname. Le risorse del sottosuolo sono discrete, ma le fonti energetiche si limitano a modeste quantit\u00e0 di lignite, petrolio e gas naturale; per questo, la Slovacchia ricorre all'energia nucleare. I comparti industriali pi\u00f9 importanti sono quello meccanico, chimico, alimentare e tessile. Nel terziario sono in crescita, sia il turismo, sia le attivit\u00e0 commerciali e finanziarie.\nMentre tra il 1970 e il 1985 i redditi reali sono aumentati del 50% circa, negli anni '90 sono diminuiti. Il prodotto interno lordo \u00e8 tornato al livello del 1989 solo nel 2007.\nL'ex ministro (1998-2002) Brigita Schm\u00f6gnerov\u00e1 spiega: \"C'\u00e8 sempre un consenso tra i leader sul dumping sociale. Dall'allargamento dell'Unione europea, le imprese straniere sono alla ricerca della manodopera pi\u00f9 economica, ma invece di unire le forze, i governi della regione sono in concorrenza per offrire il livello pi\u00f9 basso possibile di tasse. \"Quando la Slovacchia ha aderito all'Unione Europea nel 2004, \u00e8 stato il primo paese OCSE ad introdurre un'unica aliquota piena del 19% di imposta sugli utili aziendali, sul reddito e sui beni di consumo. La mancanza di progressivit\u00e0 fiscale porta ad un forte aumento delle disuguaglianze. La spesa per la salute, l'istruzione o l'alloggio \u00e8 inferiore alla media europea.\nCirca il 10% della popolazione attiva slovacca \u00e8 espatriata nel 2014. Il paese ha uno dei pi\u00f9 alti livelli di disoccupazione in Europa, con il 7,1% della popolazione attiva disoccupata da pi\u00f9 di un anno.\nCultura.\nPatrimoni dell'umanit\u00e0.\nLa Slovacchia possiede ben 8 siti iscritti nella Lista dei patrimoni dell'umanit\u00e0 dell' UNESCO.\nLetteratura.\nUna letteratura slovacca vera e propria si afferma nel XIX secolo con \u013dudov\u00edt \u0160t\u00far, linguista e poeta, e Pavol Orsz\u00e1gh Hviezdoslav, il maggior poeta slovacco.\nNel XX secolo prevale una forma di scrittura di impatto storico e sociale sulla situazione slovacca durante la Seconda guerra mondiale.\nMusica.\nNel XIX secolo si afferma la musica romantica con J\u00e1n Levoslav Bella. Tra i nomi di spicco del XX secolo vanno annoverati Eugen Sucho\u0148, J\u00e0n Cikker e Juraj Filas nell'ambito della musica colta, mentre Janka Guzov\u00e1 \u00e8 stata una nota autrice di canzoni popolari. La cantante Jana Kirschner \u00e8 una delle voci pi\u00f9 popolari della scena musicale slovacca attuale.\nGastronomia.\nTra i piatti tipici della Cucina slovacca si possono ricordare:\nSport.\nHockey su ghiaccio.\nTra le varie discipline sportive in cui la Slovacchia ha conseguito ottimi risultati ricordiamo l'hockey su ghiaccio: nel 2002 la Nazionale di hockey su ghiaccio maschile della Slovacchia ha infatti conseguito l'oro mondiale nel Campionato mondiale di hockey su ghiaccio maschile 2002, disputatosi in Svezia.\nCiclismo.\nNella disciplina ciclistica ricordiamo Peter Sagan, primo corridore a vincere tre mondiali consecutivi.\nSci alpino.\nRiguardo allo sci alpino spicca Petra Vlhov\u00e1, campionessa del mondo nello slalom gigante nel 2019.\nCalcio.\nLa Nazionale di calcio della Slovacchia vanta importanti giocatori di livello internazionale quali Marek Ham\u0161\u00edk e R\u00f3bert Vittek, il capocannoniere della nazionale slovacca con 23 reti; Milan \u0160kriniar, difensore centrale dell'Inter e della nazionale.\nGiochi olimpici.\nIl primo oro olimpico per la Slovacchia fu conquistato da Michal Martik\u00e1n, nel caiacco (canoa), ai Giochi olimpici di Atlanta del 1996.\nLa prima medaglia olimpica della Slovacchia indipendente fu la medaglia di bronzo ottenuta nel tiro a segno da Jozef G\u00f6nci."}
{"id": "17392", "revid": "198277", "url": "https://it.wikipedia.org/wiki?curid=17392", "title": "Formazione aziendale", "text": "La formazione aziendale nel linguaggio della microeconomia o economia aziendale \u00e8 quella attivit\u00e0 strutturata di un'azienda che si propone di insegnare al proprio personale competenze specifiche ad essa o a dei suoi settori correlati.\nCaratteristiche.\nIntendere le risorse umane (il personale dipendente) di un'azienda come proprio capitale (in quanto ricchezza aziendale di professionalit\u00e0) porta a investire logicamente in esso per un miglior rendimento sia professionale sia umano dello stesso.\nNel \"training\" aziendale si usano le pi\u00f9 svariate tecniche, dagli ovvi e normali corsi interni di addestramento al singolo ruolo (apprendistato), fino alle pi\u00f9 innovative esperienze sviluppate negli Stati Uniti d'America. Non \u00e8 raro quindi oggi ritrovare tra queste: corsi di comicoterapia, \"murder party\", gare sportive (canoa, vela) o semplici giochi corali. Scopi come la costruzione del gruppo sono facilmente raggiunti in tale modo. Molte aziende riescono a valorizzare anche l'autoaggiornamento dei dipendenti, inserendolo nei programmi di formazione aziendale.\nLa formazione aziendale si articola in genere in quattro grandi fasi:\nQueste fasi non sono realizzate \"una tantum\" ma \u2014 secondo le migliori prassi \u2014 devono rappresentare un ciclo permanente all'interno di un processo di formazione continua in azienda, atto a sviluppare il capitale umano, intellettuale e professionale dell'impresa stessa.\nLa formazione aziendale, a differenza di quella accademica, \u00e8 spesso orientata al \"saper fare\" e non si limita ai \"saperi\" e alle conoscenze. Si occupa quindi delle applicazioni aziendali di quanto si apprende, scopo per il quale diventa indispensabile fare formazione anche ricorrendo a giochi, \"role playing\", simulazioni, \"business-cases\" e altri esercizi esperienziali.\nPer questi motivi e per l'investimento che la formazione richiede, essa pu\u00f2 essere sottoposta a misurazione di efficacia e ritorno dell'investimento, cos\u00ec come a fasi pre-aula, di analisi dei fabbisogni formativi, bilancio delle competenze e \"assessment\"."}
{"id": "17393", "revid": "31165", "url": "https://it.wikipedia.org/wiki?curid=17393", "title": "Disco protoplanetario", "text": "Un disco protoplanetario \u00e8 una struttura discoidale di gas e polveri in orbita attorno a una stella o, pi\u00f9 spesso, a una protostella. I dischi protoplanetari raggiungono dimensioni che vanno da qualche decina di unit\u00e0 astronomiche (U.A.) sino ad arrivare a 1000 U.A., con temperature che variano tra le decine di kelvin nelle zone pi\u00f9 esterne sul piano dell'orbita del disco sino al migliaio di kelvin nelle parti pi\u00f9 interne e superficiali dello stesso. I dischi protoplanetari sono il luogo di formazione dei sistemi planetari.\nFormazione ed evoluzione.\nLe protostelle si formano tipicamente da una nube molecolare, che consiste principalmente di idrogeno molecolare. Quando una di queste nubi raggiunge una massa, densit\u00e0 e dimensioni critiche che soddisfino i criteri dell'instabilit\u00e0 di Jeans, comincia a collassare sotto l'azione della sua stessa forza di gravit\u00e0. Mentre la nube si contrae, la conservazione del momento angolare fa s\u00ec che i movimenti casuali presenti nella nube diventino una rotazione coerente; la forza centrifuga generata dalla rotazione fa assumere alla nube l'aspetto di un disco. Il collasso iniziale dura all'incirca 100\u00a0000 anni, in seguito ai quali la superficie della protostella raggiunge una temperatura simile a quella delle stelle di sequenza principale (stelle nane) della stessa massa e diventa visibile: la stella passa alla fase T Tauri.\nNelle prime fasi di assestamento, la stella subisce episodi di accrescimento frequenti e vigorosi, etichettati come fase FU Orionis. Quando il ritmo di accrescimento di materia dal disco sulla stella comincia a diminuire, la radiazione di alta energia della stella risulta essere la causa dei processi di riscaldamento pi\u00f9 efficienti negli strati immediatamente interni e nell'atmosfera del disco. L'assorbimento di questa radiazione, in particolare raggi UV e X, causa infatti la fotoevaporazione del disco, che nel giro di qualche milione di anni verr\u00e0 completamente dissipato. Il disco protoplanetario pi\u00f9 vecchio conosciuto ha un'et\u00e0 stimata di 25 milioni di anni. Di recente sono stati individuati dischi pi\u00f9 antichi: ad essi \u00e8 stato dato il nome di dischi \"Peter Pan\". L'innesco nel nucleo della stella delle reazioni di fusione nucleare dell'idrogeno in elio, segneranno il raggiungimento della sequenza principale\nDischi protoplanetari degni di nota.\nAlcuni dischi protoplanetari sono stati osservati intorno a delle giovani stelle nella nostra galassia. Recenti osservazioni eseguite dal telescopio spaziale Hubble hanno mostrato diversi proplyd attorno a stelle in formazione nella Nebulosa di Orione.\nGli astronomi hanno scoperto dei vasti dischi di materia, che anch'essi potrebbero essere dei dischi protoplanetari intorno alle stelle Vega, Alphecca e Fomalhaut (attorno alla quale orbita il pianeta Fomalhaut b), tutte e tre molto vicine al nostro Sole. Il disco protoplanetario intorno a RZ Piscium, presumibilmente prodotto dalla frantumazione di precedenti pianeti nel sistema, \u00e8 tale da variare di un fattore dieci la propria luminosit\u00e0.\nPresenza di acqua.\nL'acqua \u00e8 l'unica sostanza conosciuta che \u00e8 stata trovata sia allo stato solido (ghiaccio) sia gassoso in grandi quantit\u00e0 nei dischi planetari. In base alle loro relative proporzioni si possono stabilire le caratteristiche fisiche di una nebulosa e lo stadio del processo formativo dei pianeti. Il disco protoplanetario tipico \u00e8 caratterizzato dal predominio di acqua allo stato gassoso al centro e da ghiaccio nell'area compresa tra il centro e la circonferenza del disco.\nOltre all'acqua, negli spettri infrarossi di alcuni dischi protoplanetari \u00e8 stata rilevata la presenza di ghiaccio di metanolo, ghiaccio di anidride carbonica e silicati, probabilmente come l'olivina."}
{"id": "17394", "revid": "599013", "url": "https://it.wikipedia.org/wiki?curid=17394", "title": "Sequenza principale", "text": "La sequenza principale \u00e8 una continua ed evidente banda di stelle disposta in senso pressoch\u00e9 diagonale nel diagramma Hertzsprung-Russell, una rappresentazione grafica che mette in relazione la temperatura effettiva (riportata in ascissa) e la luminosit\u00e0 (riportata in ordinata) delle stelle. Le stelle che si addensano in questa fascia sono dette stelle di sequenza principale o \"stelle nane\", anche se quest'ultima designazione \u00e8 caduta in disuso.\nDopo essersi formata in una nube molecolare, una stella genera energia nel suo nucleo tramite le reazioni nucleari di fusione dell'idrogeno in elio. Durante questa lunga fase del suo ciclo vitale, la stella si pone all'interno della sequenza principale in una posizione che \u00e8 determinata principalmente dalla sua massa e da altri fattori quali la sua composizione chimica. Tutte le stelle di sequenza principale si trovano in uno stato di equilibrio idrostatico in cui la pressione termica e, nelle stelle massicce, la pressione di radiazione del nucleo, dirette verso l'esterno, contrastano il naturale collasso gravitazionale degli strati della stella, diretto verso l'interno. A mantenere questo equilibrio contribuisce la forte dipendenza del tasso di creazione dell'energia dalla temperatura e dalla densit\u00e0.\nL'energia prodotta nel nucleo viene trasportata attraverso gli strati superiori tramite irraggiamento o convezione, a seconda del gradiente di temperatura e dell'opacit\u00e0; alla fine raggiunge la fotosfera, da cui \u00e8 irradiata nello spazio sotto forma di energia radiante. Le stelle di sequenza principale con una massa superiore alle 1,5 masse solari (M\u2609) possiedono un nucleo convettivo, mentre fra il nucleo e la superficie l'energia viene trasportata per irraggiamento. Nelle stelle di massa compresa fra 1,5 M\u2609 e 0,5 M\u2609 avviene il contrario: esse possiedono un nucleo in cui la trasmissione dell'energia avviene per irraggiamento, mentre la convezione si innesca al di sopra del nucleo, in prossimit\u00e0 della superficie. Infine, le stelle di sequenza principale con massa inferiore a 0,5 M\u2609 hanno un interno completamente convettivo.\nPi\u00f9 la stella \u00e8 massiccia, minore \u00e8 il tempo in cui permane nella sequenza principale; questo perch\u00e9, all'incrementare della massa, \u00e8 necessario che i processi nucleari avvengano ad un ritmo superiore (e quindi anche pi\u00f9 rapidamente) per contrastare la gravit\u00e0 della maggiore massa ed evitare il collasso. Dopo che il quantitativo di idrogeno nel nucleo si \u00e8 completamente convertito in elio, la stella esce dalla sequenza principale, seguendo differenti \"tragitti\" a seconda della massa: le stelle con meno di 0,23 M\u2609 divengono direttamente delle nane bianche, mentre le stelle con masse maggiori passano per la fase di stella gigante o, a seconda della massa, supergigante, per poi arrivare, previa fenomeni pi\u00f9 o meno violenti (come l'esplosione di una supernova), alla fase finale di stella degenere.\nLa sequenza principale \u00e8 talvolta suddivisa in due parti, una superiore e una inferiore, sulla base del processo prevalentemente utilizzato dalla stella nel produrre energia. La parte bassa della sequenza \u00e8 occupata dalle stelle aventi una massa inferiore alle 1,5 M\u2609, le quali fondono l'idrogeno in elio sfruttando una sequenza di reazioni che prende il nome di catena protone-protone. Al di sopra di questa massa, nella sequenza principale superiore, la fusione dell'idrogeno in elio avviene sfruttando come catalizzatori gli atomi di carbonio, azoto e ossigeno, in un ciclo di reazioni noto come ciclo CNO.\nStoria.\nAgli inizi del XX secolo erano gi\u00e0 disponibili numerose informazioni sulle propriet\u00e0 delle stelle e sulle loro distanze dalla Terra. La scoperta che lo spettro di ogni stella presentava delle caratteristiche che permettevano di distinguere tra una stella e l'altra permise di sviluppare diversi sistemi classificativi; tra questi uno dei pi\u00f9 importanti fu quello implementato da Annie Jump Cannon ed Edward Charles Pickering presso l'Harvard College Observatory che divenne noto come \"schema di Harvard\", in seguito alla sua pubblicazione negli \"Harvard Annals\" nel 1901.\nA Potsdam, nel 1906, l'astronomo danese Ejnar Hertzsprung not\u00f2 che le stelle il cui colore tendeva maggiormente al rosso (classificate nei tipi K ed M dello schema di Harvard) potevano essere suddivise in due gruppi a seconda che queste fossero pi\u00f9 o meno luminose del Sole; per distinguere i due gruppi, diede il nome di \"giganti\" alle pi\u00f9 brillanti e \"nane\" alle meno luminose. L'anno successivo inizi\u00f2 a studiare gli ammassi stellari (gruppi di stelle poste approssimativamente alla stessa distanza), pubblicando i primi grafici che mettevano a confronto il colore e la luminosit\u00e0 delle stelle che li costituivano; in questi grafici compariva un'evidente banda continua di stelle, cui Hertzsprung diede il nome di \"sequenza principale\". Una simile linea di ricerca era perseguita presso l'Universit\u00e0 di Princeton da Henry Norris Russell, che studiava le relazioni tra la classe spettrale di una stella e la sua luminosit\u00e0 effettiva considerando la distanza (ovvero, la magnitudine assoluta). A tale proposito si serv\u00ec di un certo numero di stelle che possedevano dei valori affidabili della parallasse e che erano state categorizzate secondo lo schema di Harvard. Quando realizz\u00f2 una rappresentazione grafica dei tipi spettrali di queste stelle raffrontati con la loro magnitudine assoluta, Russell scopr\u00ec che le \"stelle nane\" individuate da Hertzsprung seguivano una relazione distinta dagli altri tipi; questo consent\u00ec di predire la reale luminosit\u00e0 della stella con una ragionevole accuratezza.\nLe stelle rosse di sequenza principale osservate da Hertzsprung rispettavano la relazione spettro-luminosit\u00e0 scoperta da Russell. Tuttavia le giganti erano molto pi\u00f9 luminose delle stelle nane e quindi non rispettavano tale relazione. Russell ipotizz\u00f2 che le stelle giganti avessero una bassa densit\u00e0 o una grande superficie radiante, mentre il contrario era vero per le stelle nane.\nNel 1933 Bengt Str\u00f6mgren coni\u00f2 il termine \"diagramma Hertzsprung-Russell\" per denotare il diagramma spettro-luminosit\u00e0. Questo nome derivava dal fatto che Hertzsprung e Russell avevano compiuto ricerche parallele sullo stesso problema nei primi anni del Novecento.\nI modelli di evoluzione stellare proposti intorno agli anni trenta del novecento prevedevano che, per le stelle di composizione chimica simile, vi fosse una relazione fra la massa stellare, la sua luminosit\u00e0 e il suo raggio. Questa relazione venne enunciata nel teorema Vogt-Russell, cos\u00ec chiamato in onore dei suoi scopritori Heinrich Vogt e Henry Norris Russell. Tale teorema afferma che una volta che sia nota la composizione chimica di una stella e la sua posizione nella sequenza principale \u00e8 possibile ricavare il raggio e la massa della stella (tuttavia, fu scoperto successivamente che il teorema non si applica alle stelle che hanno composizione chimica non uniforme).\nUno schema perfezionato di classificazione stellare fu pubblicato nel 1943 da W. W. Morgan and P. C. Keenan. La classificazione MK assegna ad ogni stella una classe spettrale (basata sullo schema di Harvard) e una classe di luminosit\u00e0. Lo schema di Harvard assegnava a ogni stella una lettera dell'alfabeto sulla base della forza delle linee spettrali dell'idrogeno che lo spettro della stella presentava. Ci\u00f2 era stato fatto quando ancora la relazione fra lo spettro e la temperatura non era nota. Quando le stelle furono ordinate per temperatura e quando alcuni doppioni fra le classi furono rimossi, le classi spettrali furono ordinate secondo una temperatura decrescente a formare la sequenza O, B, A, F, G, K e M (In lingua inglese \u00e8 stata coniata una frase per ricordarsi facilmente questa scala: \"Oh Be A Fine Girl/Guy, Kiss Me\"; \"Oh, sii una ragazza/un ragazzo gentile, baciami\"). Le classi O e B corrispondevano ai colori blu e azzurri, mentre le classi K e M ai colori arancio-rossi. Le classi intermedie ai colori bianco (classe A) e giallo (classe G), mentre la classe F presentava un colore intermedio fra i due. Le classi di luminosit\u00e0 variavano da I fino a V, in ordine di luminosit\u00e0 decrescente. Le stelle di luminosit\u00e0 V corrispondevano a quelle di sequenza principale.\nFormazione.\nQuando una protostella si forma attraverso il collasso di una nube molecolare di gas e polvere, la sua composizione chimica iniziale consiste solitamente nel 70% di idrogeno, 28% di elio e tracce di altri elementi. La massa iniziale della stella dipende dalle condizioni locali della nube: la distribuzione delle masse fra le stelle nascenti all'interno di una nube \u00e8 descritta dalla funzione di massa iniziale. Nelle prime fasi del collasso, la stella pre-sequenza principale genera energia tramite la contrazione gravitazionale, ma quando il nucleo raggiunge un sufficiente grado di densit\u00e0, esso comincia a fondere l'idrogeno in elio, producendo sempre pi\u00f9 energia in questo modo.\nQuando la fusione nucleare diviene il processo dominante di produzione dell'energia e l'energia ricavata dalla contrazione gravitazionale si \u00e8 dispersa, la stella giace in un punto della sequenza principale nel diagramma H-R, dipendente principalmente dalla sua massa. Gli astronomi si riferiscono a questo stadio della evoluzione stellare con l'espressione \"Zero-Age Main Sequence\" (ZAMS), \"sequenza principale di et\u00e0 zero\".\nUna stella permane nella sua posizione iniziale all'interno della sequenza principale finch\u00e9 una significativa porzione dell'idrogeno presente nel suo nucleo viene convertita in elio. A questo punto, essa esce dalla sequenza principale, muovendosi verso la parte in alto a destra del diagramma H-R, cio\u00e8 diventando pi\u00f9 luminosa e meno calda in superficie. La sequenza principale quindi \u00e8 occupata dalle stelle che producono energia fondendo l'idrogeno presente nel loro nucleo.\nCaratteristiche stellari.\nLa maggioranza delle stelle esistenti fa parte della sequenza principale. Ci\u00f2 \u00e8 dovuto al fatto che la posizione nel diagramma H-R di una stella che fonde l'idrogeno nel suo nucleo dipende, con un certo grado di approssimazione, unicamente alla sua massa: infatti, la massa determina sia la classe spettrale che la luminosit\u00e0 assoluta della stella. Poich\u00e9 lo stadio di fusione dell'idrogeno \u00e8 quello in cui una stella trascorre la maggior parte della sua esistenza, la maggior parte delle stelle si posizioner\u00e0 lungo la sequenza principale.\nTemperatura e colore.\nLa classe spettrale di una stella \u00e8 determinata dalla temperatura superficiale della stella stessa. Infatti, la legge di Wien prescrive che un corpo nero riscaldato a una certa temperatura emetter\u00e0 una radiazione elettromagnetica con un determinato picco di intensit\u00e0. In particolare, tale picco coincider\u00e0 con una lunghezza d'onda tanto minore quanto sar\u00e0 pi\u00f9 alta la temperatura del corpo nero. Sebbene una stella non sia un corpo nero, lo pu\u00f2 essere considerato con una certa approssimazione. Ne segue che la temperatura della fotosfera della stella determiner\u00e0 il picco di massima intensit\u00e0 della radiazione emessa e, di conseguenza, il colore della stella stessa. Un indicatore della classe spettrale a cui la stella appartiene \u00e8 il suo indice di colore, \"B\"\u00a0\u2212\u00a0\"V\", che misura la differenza fra la magnitudine apparente della stella nella lunghezza del blu (\"B\") e in quella del visibile (\"V\"); tali magnitudini sono determinate mediante appositi filtri. Il valore di B\u00a0\u2212\u00a0V, di conseguenza, fornisce una misura della temperatura della stella.\nMassa e raggio.\nSe idealmente si considerano le stelle come corpi neri, allora la loro posizione nel diagramma H-R determina il loro raggio; infatti raggio, temperatura e luminosit\u00e0 assoluta sono messi in relazione dalla legge di Stefan-Boltzmann:\nove \"\u03c3\" \u00e8 la costante di Stefan-Boltzmann. Conoscendo luminosit\u00e0 e temperatura \u00e8 dunque possibile ricavare il raggio di una stella.\nLa massa di una stella di sequenza principale \u00e8 strettamente correlata con il raggio e la luminosit\u00e0. La relazione massa-luminosit\u00e0 specifica il rapporto fra la luminosit\u00e0 \"L\" e la massa \"M\", che nella sua versione approssimata afferma che il rapporto fra le luminosit\u00e0 di due stelle \u00e8 proporzionale alla terza potenza e mezza del rapporto fra le loro masse:\nove \"L\"1 e \"L\"2 sono le luminosit\u00e0 delle due stelle e \"M\"1 e \"M\"2 le loro masse.\nIl rapporto fra la massa \"M\" e il raggio \"R\" \u00e8 approssimativamente una relazione lineare: infatti il rapporto fra \"M\" e \"R\" aumenta di solo di tre volte all'aumentare di 2,5 ordini di grandezza di \"M\". Una migliore approssimazione rispetto al semplice rapporto lineare \u00e8 data dalla relazione: \"R\" \u221d \"M\"0,78\nEsempi.\nLa tabella sottostante mostra valori tipici per le stelle di sequenza principale. I valori della luminosit\u00e0 (\"L\"), del raggio (\"R\") e della massa (\"M\") sono relativi al Sole, una stella di sequenza principale di classe spettrale G2. I valori sono approssimati: i valori reali potrebbero essere del 20-30% differenti rispetto a quelli riportati:\nGenerazione dell'energia.\nTutte le stelle di sequenza principale possiedono un nucleo in cui viene generata energia mediante la fusione dell'idrogeno in elio. La temperatura e la densit\u00e0 di tale nucleo devono essere tali da produrre un quantitativo di energia sufficiente a sostenere il resto della stella. Una riduzione nel ritmo di produzione dell'energia causerebbe una contrazione della stella e un conseguente aumento della densit\u00e0 e della temperatura del nucleo che si tradurrebbe in un aumento del tasso di fusione e di produzione dell'energia. Allo stesso modo, un aumento della produzione di energia provoca una espansione della stella, che si traduce in una diminuzione della densit\u00e0 e della temperatura del nucleo. La stella quindi \u00e8 un sistema in equilibrio idrostatico che rimane stabile durante tutta la sua permanenza nella sequenza principale a causa dei suoi meccanismi di autoregolazione.\nLe stelle di sequenza principale impiegano due tipi di processi di fusione dell'idrogeno e il tasso di generazione dell'energia di ognuno dei due tipi dipende dalla temperatura del nucleo. Gli astronomi dividono la sequenza principale in due parti, la superiore e l'inferiore, in ragione del tipo di processo dominante. Le stelle collocabili nella parte inferiore della sequenza principale producono energia primariamente tramite la catena protone-protone (PP), che fonde l'idrogeno in deuterio e il deuterio in elio attraverso una serie di passaggi intermedi. Le stelle nella parte alta della sequenza principale hanno un nucleo abbastanza caldo e denso da utilizzare in modo efficiente il ciclo del carbonio-azoto (CNO). Questo processo utilizza il carbonio, l'azoto e l'ossigeno nel ruolo di catalizzatori del processo di fusione dell'idrogeno in elio.\nAlla temperatura di 18 milioni di Kelvin, la catena PP e il ciclo CNO hanno lo stesso grado di efficienza e ognuno genera la met\u00e0 dell'energia prodotta nel nucleo stellare. Si tratta della temperatura che viene raggiunta nei nuclei delle stelle di 1,5 masse solari. Sopra questa temperatura il ciclo CNO diventa pi\u00f9 efficiente, mentre al di sotto lo \u00e8 la catena PP. Pertanto, con una certa approssimazione, si pu\u00f2 dire che le stelle di classe spettrale F o pi\u00f9 fredde appartengono alla parte bassa della sequenza principale, mentre quelle di classe A o pi\u00f9 calde alla parte alta. La transizione da una forma di produzione di energia all'altra si estende per meno di una massa solare: nelle stelle come il Sole di classe spettrale G2 solo 1,5% dell'energia viene generata mediante il ciclo CNO; al contrario, le stelle aventi almeno 1,8 masse solari generano quasi tutta la loro energia mediante il ciclo CNO.\nFinora non sono state osservate stelle aventi una massa maggiore di 120-200 M\u2609. La spiegazione teorica di questo limite consiste nel fatto che stelle di massa superiore non possono irradiare l'energia da esse prodotte in modo abbastanza veloce per rimanere stabili, sicch\u00e9 la massa in eccesso viene espulsa in una serie di esplosioni che portano la stella a stabilizzarsi. Il limite di massa inferiore di una stella \u00e8 determinato dalle condizioni minime di temperatura e densit\u00e0 del nucleo che portano all'innesco della catena PP: tale limite \u00e8 posto intorno alle 0,08 M\u2609. Al di sotto, non si pu\u00f2 pi\u00f9 parlare di stelle, ma solo di oggetti sub-stellari quali le nane brune.\nStruttura.\nPoich\u00e9 c'\u00e8 una differenza di temperatura fra il nucleo e la superficie di una stella (o fotosfera), l'energia prodotta nel nucleo viene trasferita in superficie. Questo trasferimento avviene in due modi: per irraggiamento e per convezione. Si chiamano \"zone radiative\" le parti della stella in cui l'energia viene trasferita per irraggiamento e \"zone convettive\" quelle in cui l'energia viene trasferita tramite convezione. Nelle zone radiative ci sono pochi movimenti di plasma e l'energia viene trasportata per mezzo di onde elettromagnetiche; viceversa, nelle zone convettive l'energia viene trasportata mediante movimenti di plasma e in particolare con l'ascesa del materiale caldo e la discesa del materiale pi\u00f9 freddo. La convezione \u00e8 un meccanismo pi\u00f9 efficiente di trasporto dell'energia rispetto alla radiazione, ma pu\u00f2 operare solo quando \u00e8 presente un elevato gradiente di temperatura.\nNelle stelle massicce, oltre le 10 M\u2609, il tasso di produzione dell'energia per mezzo del ciclo CNO \u00e8 estremamente sensibile alla temperatura, sicch\u00e9 i processi di fusione sono molto concentrati nel nucleo interno della stella. C'\u00e8 pertanto un alto gradiente di temperatura fra la zona in cui avviene la fusione e il resto del nucleo; in queste condizioni la convezione pu\u00f2 operare efficientemente all'interno del nucleo stellare in modo da rimuovere dal nucleo interno l'elio prodotto dalla fusione. In tal modo le stelle di questo tipo riescono a consumare grandi quantitativi di idrogeno nel corso della loro permanenza all'interno della sequenza principale. Nelle regioni esterne delle stelle massicce il trasporto dell'energia avviene invece per radiazione.\nSotto le 10 M\u2609, le stelle di sequenza principale presentano un nucleo interno di elio inattivo circondato da un nucleo esterno convettivo di idrogeno in cui avvengono le reazioni nucleari: l'elio prodotto tende quindi ad accumularsi al centro. Meno la stella \u00e8 massiccia, minore sar\u00e0 lo spessore del nucleo convettivo esterno di idrogeno. Nelle stelle di massa intermedia come Sirio, il nucleo convettivo \u00e8 molto ridotto e il trasporto dell'energia nella stella avviene primariamente per irraggiamento. Nelle stelle di massa inferiore a 2 M\u2609 il nucleo convettivo scompare del tutto ed esse presentano un interno completamente radiativo. Sotto le 1,8 M\u2609 al di sopra del nucleo radiativo stabile si forma una zona convettiva che trasporta l'energia fino alla superficie mischiando gli strati pi\u00f9 esterni della stella. Al diminuire della massa incrementa lo spessore di questa zona convettiva a discapito della zona radiativa centrale finch\u00e9 nelle stelle di massa pi\u00f9 piccola (meno di 0,4 M\u2609) il nucleo radiativo scompare e zona convettiva si estende per l'intera stella. Di conseguenza l'elio prodotto nel nucleo si distribuisce nella stella in modo relativamente omogeneo.\nLa variazione luminosit\u00e0-colore.\nA mano a mano che l'elio inerte, prodotto della fusione, si accumula nel nucleo della stella, la riduzione della quantit\u00e0 di idrogeno all'interno della stella si traduce nella diminuzione del tasso di fusione. Di conseguenza il nucleo stellare si contrae aumentando la sua temperatura e pressione, il che produce un nuovo innalzamento del tasso di fusione per compensare la maggiore densit\u00e0 del nucleo. La maggiore produzione di energia da parte del nucleo aumenta la luminosit\u00e0 e il raggio della stella nel tempo. Ad esempio, la luminosit\u00e0 del Sole, quando entr\u00f2 nella sequenza principale, era circa il 70% di quella attuale. Cambiando la sua luminosit\u00e0, la stella cambia anche la sua posizione nel diagramma H-R. Di conseguenza la sequenza principale non \u00e8 una semplice linea nel diagramma, ma appare come una banda relativamente spessa in quanto in essa sono presenti stelle di tutte le et\u00e0.\nEsistono altri fattori che allargano la banda della sequenza principale. Alcuni sono estrinseci, come ad esempio le incertezze nella distanza delle stelle o la presenza di una stella binaria irrisolta che altera i parametri stellari. Ma altri sono intrinseci: oltre alla differente composizione chimica, dovuta sia alla metallicit\u00e0 iniziale della stella, sia al suo stadio evolutivo, le interazioni con una compagna stretta, una rotazione particolarmente rapida o un campo magnetico peculiare possono modificare leggermente la posizione della stella all'interno della sequenza principale. Ad esempio, le stelle che hanno metallicit\u00e0 molto bassa, cio\u00e8 che sono molto povere di elementi con numero atomico maggiore di quello dell'elio, si collocano un po' al di sotto della sequenza principale. Esse sono note come stelle subnane, bench\u00e9 esse, come tutte le altre stelle di sequenza principale, fondano l'idrogeno nei loro nuclei.\nUna regione quasi verticale nel diagramma H-R, conosciuta come striscia di instabilit\u00e0, \u00e8 occupata dal stelle variabili pulsanti, fra le quali le pi\u00f9 note sono le variabili Cefeidi. Le pulsazioni sono correlate a oscillazioni di luminosit\u00e0 con periodi molto regolari. La striscia di instabilit\u00e0 interseca la parte alta della sequenza principale nella regione delle classi A e F, cio\u00e8 in quella occupata dalle stelle aventi una massa compresa fra 1 e 2 M\u2609. La parte della striscia di instabilit\u00e0 pi\u00f9 vicina alla sequenza principale \u00e8 occupata dalle variabili Delta Scuti. Le stelle variabili di sequenza principale di questa regione presentano solo piccoli cambiamenti di luminosit\u00e0 che sono difficili da rilevare. Altre stelle di sequenza principale variabili, come le variabili Beta Cephei, non hanno relazioni dirette con la striscia di instabilit\u00e0.\nTempo di permanenza nella sequenza principale.\nL'energia totale che una stella pu\u00f2 generare mediante fusione \u00e8 limitata dal quantitativo di idrogeno presente nel suo nucleo. Perch\u00e9 una stella sia in equilibrio l'energia generata nel nucleo deve essere uguale a quella irraggiata dalla superficie. Poich\u00e9 la luminosit\u00e0 equivale all'energia irraggiata nell'unit\u00e0 di tempo, in prima approssimazione si pu\u00f2 dedurre la lunghezza della vita di una stella dall'energia che pu\u00f2 produrre durante la sua esistenza dividendola per la sua luminosit\u00e0.\nNelle stelle di sequenza principale la luminosit\u00e0 (\"L\") e la massa (\"M\") sono correlate dalla relazione massa-luminosit\u00e0, che pu\u00f2 essere approssimativamente espressa dalla seguente legge di potenza:\nQuesta relazione si applica alle stelle di sequenza principale con massa compresa fra 0,1 e 50 M\u2609. Poich\u00e9 il combustile nucleare disponibile per la fusione \u00e8 proporzionale alla massa della stella e dato che il Sole \u00e8 destinato a rimanere nella sequenza principale circa 10 miliardi di anni, possiamo calcolare il tempo di permanenza di una stella all'interno della sequenza principale (formula_4) mettendo in rapporto la sua massa e la sua luminosit\u00e0 con quelle del Sole e ricavando dal tempo di permanenza del Sole nella sequenza principale quello della stella: infatti il numero di anni di permanenza di una stella all'interno della sequenza sar\u00e0 uguale a:\nove formula_6 e formula_7 sono il rispettivamente il rapporto fra la massa e la luminosit\u00e0 della stella con quella del Sole. Ora, come si \u00e8 detto, il rapporto fra le luminosit\u00e0 di due stelle \u00e8 uguale alla terza potenza e mezzo del rapporto fra le masse; quindi:\nSostituendo nella prima equazione ne segue che una stella di formula_6 masse solari permarr\u00e0 nella sequenza principale:\ncio\u00e8:\nQuindi, contrariamente a quello che si potrebbe pensare, le stelle massicce, sebbene dispongano di maggior combustibile nucleare da fondere, hanno una vita pi\u00f9 breve perch\u00e9 al crescere della massa l'incremento della luminosit\u00e0 \u00e8 maggiore di quello della massa stessa. Di conseguenza, le stelle pi\u00f9 massicce permangono nella sequenza principale solo pochi milioni di anni, mentre le stelle aventi una massa di 0,1 M\u2609 possono rimanere nella sequenza principale pi\u00f9 di 1000 miliardi di anni.\nL'esatta relazione fra massa e luminosit\u00e0 dipende da quanto efficientemente l'energia viene trasportata dal nucleo alla superficie. Una maggiore opacit\u00e0 ha un effetto isolante che mantiene una maggiore quantit\u00e0 di energia nel nucleo, sicch\u00e9 la stella ha bisogno di produrre minori quantit\u00e0 di energia per mantenersi in equilibrio idrostatico. Al contrario, una minore opacit\u00e0 si traduce in un maggiore rilascio di energia da parte del nucleo che ha bisogno di produrne in quantit\u00e0 maggiore per mantenere l'equilibrio. Tuttavia, se l'opacit\u00e0 aumenta di molto, allora la convezione pu\u00f2 risultare il meccanismo pi\u00f9 efficiente di trasporto dell'energia, con il risultato che le condizioni per rimanere in equilibrio mutano\nNelle stelle di sequenza principale massicce l'opacit\u00e0 \u00e8 determinata dallo scattering di elettroni, che rimane all'incirca costante con il crescere della temperatura. Di conseguenza, la luminosit\u00e0 cresce proporzionalmente al cubo della massa. Per le stelle al di sotto delle 10 M\u2609, l'opacit\u00e0 dipende dalla temperatura, il che si traduce in una crescita della luminosit\u00e0 proporzionale alla quarta potenza della massa. Per le stelle di piccola massa, le molecole dell'atmosfera contribuiscono all'opacit\u00e0. Sotto le 0,5 M\u2609, la luminosit\u00e0 cresce con la potenza di 2,3 della massa, rendendo pi\u00f9 piatta la curva in un grafico massa-luminosit\u00e0 nella parte relativa alle masse pi\u00f9 piccole. Tuttavia, anche questi raffinamenti sono solo approssimativi in quanto la relazione massa-luminosit\u00e0 pu\u00f2 variare con la composizione chimica della stella.\nLe stelle di massa superiore alle 0,5 M\u2609, una volta esaurito l'idrogeno nel nucleo e una volta diventate delle giganti rosse, possono cominciare a fondere l'elio in carbonio tramite il processo tre alfa, aumentando la loro luminosit\u00e0. Di conseguenza questo stadio della loro evoluzione dura molto meno, comparato a quello di sequenza principale. Per esempio il Sole permarr\u00e0 nella sequenza principale 10 miliardi di anni, mentre la sua fase di fusione dell'elio durer\u00e0 130 milioni di anni. Di conseguenza, delle stelle esistenti con massa superiore alle 0,5 M\u2609 il 90% sono stelle di sequenza principale.\nTracce evolutive.\nUna volta che una stella abbia esaurito l'idrogeno nel suo nucleo, la perdita di energia causa un collasso gravitazionale. Si prevede che le stelle aventi una massa inferiore a 0,23 M\u2609 diventeranno direttamente delle nane bianche una volta che la fusione dell'idrogeno si sia interrotta.\nPer le stelle di massa compresa fra 0,23 e 10 M\u2609, l'idrogeno che circonda il nucleo di elio raggiunge condizioni di temperatura e pressione sufficienti per iniziare un processo di fusione. Questo cambiamento causa l'espansione dell'involucro esterno della stella che si espande e raffredda. La stella esce dalla sequenza principale e entra nel ramo delle giganti rosse. Il percorso che la stella segue lungo il diagramma H-R in seguito a queste modificazioni viene chiamato \"traccia evolutiva\".\nIl nucleo di elio di una gigante rossa continua a collassare fino a che esso non viene interamente sostenuto dalla pressione degli elettroni degenerati, un effetto quantistico che impedisce alla materia di compattarsi oltre un certo limite. Nelle stelle aventi massa superiore a 0,5 M\u2609, il nucleo raggiunge temperature sufficienti per innescare la fusione dell'elio in carbonio tramite il processo tre alfa. Stelle di 5-7,5 M\u2609 possono fondere anche elementi con numeri atomici pi\u00f9 alti. Nelle stelle superiori a 10 M\u2609 questo processo produce un nucleo sempre pi\u00f9 denso e caldo che alla fine collassa facendo esplodere la stella in una supernova.\nIn un ammasso stellare le stelle si sono formate di solito approssimativamente nello stesso periodo di tempo. Le stelle pi\u00f9 massicce dell'ammasso lasceranno prima la sequenza principale, seguite a mano a mano dalle stelle meno massicce. Le prime stelle a lasciare la sequenza principale sono pertanto quelle in alto a sinistra nel diagramma H-R, seguite a mano a mano da quelle che si trovano pi\u00f9 in basso a destra. La posizione attuale nel diagramma delle stelle che stanno abbandonando la sequenza principale \u00e8 conosciuta come \"punto di uscita\". Conoscendo la massa delle stelle che si trovano nel punto di uscita e pertanto la loro et\u00e0, \u00e8 possibile conoscere l'et\u00e0 dell'intero ammasso.\nIl termine \"nana\".\nLa distinzione tra stelle nane e stelle giganti \u00e8 una distinzione effettuata sulla base della loro classificazione spettrale, non sulla base delle loro dimensioni fisiche. Le stelle nane sono caratterizzate da una densit\u00e0 pi\u00f9 elevata. Questa differenza si traduce nella maggiore larghezza delle righe del loro spettro e quindi in una classe di luminosit\u00e0 pi\u00f9 bassa. Maggiore \u00e8 la densit\u00e0, maggiore \u00e8 la larghezza delle righe. In ordine di densit\u00e0 decrescente e di luminosit\u00e0 crescente distinguiamo le seguenti classi di luminosit\u00e0:\nLe nane rosse, le nane arancioni e le nane gialle sono effettivamente pi\u00f9 piccole e deboli delle stelle giganti dei rispettivi colori perch\u00e9 hanno una superficie radiante proporzionalmente pi\u00f9 piccola. Tuttavia per le stelle pi\u00f9 massicce, di colore bianco, azzurro e blu, la differenza di taglia e di brillantezza fra le \"nane\" di sequenza principale e le \"giganti\" diventa sempre pi\u00f9 piccola, finch\u00e9 per le stelle pi\u00f9 calde diviene non pi\u00f9 osservabile direttamente.\nInfine, le nane bianche non rientrano nella classificazione spettrale su data, pur essendo a volte classificate con classe di luminosit\u00e0 VII, perch\u00e9 cos\u00ec come le stelle di neutroni non sono classificabili come stelle, cio\u00e8 come oggetti il cui equilibrio idrostatico \u00e8 sorretto da una adeguata produzione di energia nucleare nelle regioni interne. Questo tipo di oggetti sono sorretti dalla elevatissima degenerazione del gas che le compone, non possono in nessun modo ospitare fenomeni di fusione nucleare. Sia le nane bianche che le stelle a neutroni appartengono alla classe di sorgenti note come oggetti compatti e rappresentano i resti di una porzione pi\u00f9 o meno ampia del nucleo dei loro progenitori stellari."}
{"id": "17398", "revid": "2015336", "url": "https://it.wikipedia.org/wiki?curid=17398", "title": "Lucio Accio", "text": "Figlio di genitori liberti, fu uno dei pi\u00f9 prolifici tragediografi della letteratura latina. Tuttavia delle sue opere non restano che frammenti: circa 750 versi e 44 titoli di cothurnateae, tragedie mitologiche; fu autore anche di alcune praetextae, tragedie di ambientazione romana. L'anno della sua morte \u00e8 sconosciuto, ma deve essere vissuto fino a tarda et\u00e0, poich\u00e9 Cicerone (nato nel 106 a.C., quindi 64 anni pi\u00f9 giovane) scrive di aver conversato con lui su argomenti letterari.\nBiografia.\nUltimo esponente del genere tragico arcaico, nacque da genitori liberti nel 170 a.C. a Pesaro, in occasione di una \"adscriptio novorum colonorum\" ed esord\u00ec come autore nel 140 a Roma in gara contro Pacuvio, pi\u00f9 anziano di lui.\nVerso il 135 visit\u00f2 Pergamo per poter meglio conoscere la cultura greca di quel periodo e, tornato a Roma, divenne uno dei principali esponenti del \"collegium poetarum\" (\"Corporazione dei poeti\"), tanto da raggiungere una certa notoriet\u00e0, proponendosi non solo come teatrante, come era invece ad esempio Plauto, ma come grammatico: questa sua fama \u00e8 testimoniata da un curioso aneddoto, nel quale \u00e8 riportato che ebbe il coraggio di richiedere che venisse eretta un'enorme statua a sua somiglianza nella sede del \"collegium poetarum\", nonostante la sua bassa statura; anche a causa di questi comportamenti si guadagn\u00f2 gli attacchi di Caio Lucilio, il noto poeta satirico che era legato al Circolo degli Scipioni.\nTra queste due occupazioni, Accio tenne scuola fino almeno all'inizio degli anni Ottanta, quando fu ascoltato da Cicerone, mentre sospese l'attivit\u00e0 drammaturgica nel 104, con il \"Tereus\". Il poeta, comunque, mor\u00ec verosimilmente a Roma intorno all'85 a.C.\nOpere.\nTeatro.\nPur essendo stato il pi\u00f9 prolifico tragediografo della letteratura latina, di Accio non restano che frammenti: circa 750 versi e 44 titoli di cothurnateae, tragedie mitologiche; fu autore anche di alcune praetextae, tragedie di ambientazione romana.\nTra le \"cothurnatae\", restano pi\u00f9 di una quarantina di versi di \"Epigoni\", \"Eurysaces\", \"Philocteta Lemnius\"; circa venti versi da \"Armorum iudicium\", \"Astyanax\", \"Atreus\", \"Bacchae\", \"Epinausimache\", \"Medea\", \"Phoenissae\", \"Telephus\"; meno di venti da \"Achilles\", \"Aegisthus\", \"Agamemnonidae\", \"Alcestis\", \"Alcmeo\", \"Alphesiboea\", \"Amphitryo\", \"Andromeda\", \"Antenoridae\", \"Antigona\", \"Athamas\", \"Chrysippus\", \"Clutemestra\", \"Deiphobus\", \"Diomedes\", \"Erigona\", \"Eriphyla\", \"Hecuba\", \"Hellenes\", \"Melanippus\", \"Meleager\", \"Minos\", \"Myrmidones\", \"Neoptolemus\", \"Nyctegresia\", \"Oenomaus\", \"Pelopidae\", \"Persidae\", \"Phinidae\", \"Prometheus\", \"Stasiastae\", \"Tereus\", \"Thebais\", \"Troades\".\nTra le \"praetextae\", risulta significativa il \"Brutus\", in cui narrava la vicenda di Lucio Giunio Bruto, capo della rivolta contro i Tarquini. Com'era tipico delle preteste, anche il \"Brutus\" aveva un legame celebrativo con il presente: un discendente di Bruto, infatti, trionf\u00f2 sui Galleci dell'Iberia nel 136 a.C.. Dell'opera rimane il passaggio sul sogno di Tarquinio il Superbo, premonizione sulla futura grandezza dell'Impero Romano e della sua caduta.\nIl \"Decius sive Aeneadae\" trattava, forse, del nobile sacrificio (\"devotio\") di Publio Decio Mure alla battaglia di Sentino (295 a.C.).\nPer quanto riguarda la forma dei suoi testi, Accio viene considerato uno scrittore abile nell'utilizzare i mezzi tecnici e stilistici pi\u00f9 disparati, tra cui brilla la sua abilit\u00e0 nell'uso di assonanze e allitterazioni.\nErudizione.\nAccio non fu soltanto tragediografo, ma anche poeta e filologo, anche se poco sappiamo delle sue opere erudite.\nNei \"Didascalica\", in nove libri, un misto di prosa e versi sotadei, rifletteva sulla storia del teatro greco e romano e problemi cronologici di letteratura; di consimile argomento dovevano trattare i \"Pragmatica\", in almeno due libri, in versi trocaici.\nDi carattere ancora erudito, forse sul calendario romano, gli \"Annales\" in esametri, di cui resta un frammento di tono eziologico sui Saturnali romani.\nCome grammatico, Accio intendeva proporre una serie di riforme ortografiche impostate secondo la teoria dell'analogia, ossia la tendenza purista e conservatrice che propugnava una lingua modellata su quella dei classici."}
{"id": "17401", "revid": "1993636", "url": "https://it.wikipedia.org/wiki?curid=17401", "title": "Trattato di Ankara", "text": "Il trattato di Ankara del 1921 fu firmato il 20 ottobre 1921 tra la Francia ed il Governo di Ankara guidato da Kemal Ataturk, per porre fine al conflitto tra francesi e turchi per il controllo della zona sudorientale dell'Anatolia.\nA siglare l'accordo furono, per la Francia, il diplomatico Henri Franklin-Bouillon e, per il movimento turco, Yusuf Kemal Bey.\nIn questo trattato la Francia riconobbe definitivamente la fine della guerra in Cilicia ed in cambio i rivoluzionari turchi riconobbero la legittimit\u00e0 del mandato francese della Siria e, di conseguenza, della presenza francese in Medio Oriente.\nQuesto trattato ha determinato la restituzione della Cilicia alla Turchia ed ha cambiato il confine siriaco-turco fissato dal Trattato di S\u00e8vres del 1920 a favore della Turchia, attribuendole alcuni distretti dei vilayet di Aleppo e Adana. Nello specifico, da ovest ad est, le citt\u00e0 ed i distretti di Adana, Osmaniye, Marash, Aintab, Kilis, Urfa, Mardin, Nusaybin e Jazirat ibn Umar (Cizre) furono ceduti alla Turchia. Il nuovo confine partiva dal Mar Mediterraneo immediatamente a sud di Payas ed arrivava a Meidan Ekbis (che rimase in Siria), piegando poi verso sud-est, dove passava tra Marsova (Mersawa), nel distretto Sharran, in Siria, e Karnaba e Kilis, in Turchia, per arrivare a \u00c7obanbey. Da l\u00ec seguiva la Ferrovia di Baghdad fino a Nusaybin, con il confine che era sul lato siriano della ferrovia, lasciandola in territorio turco. Da Nusaybin seguiva la vecchia strada fino a Jazirat ibn Umar, lasciando la strada in territorio turco, sebbene entrambi i paesi potessero usarla.\nTra le sue conseguenze ci fu anche il rafforzamento della posizione internazionale del Governo di Ankara come rappresentante di uno stato turco al posto del sultano di Costantinopoli ed il disimpegno delle sue forze militari impegnate nel fronte sud."}
