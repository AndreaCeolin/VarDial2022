{"id": "31385", "revid": "1564499", "url": "https://it.wikipedia.org/wiki?curid=31385", "title": "Ruoti", "text": "Ruoti (\"R\u00f9ote\" in dialetto ruotese) \u00e8 un comune italiano di 3.483 abitanti della provincia di Potenza, in Basilicata, che fa parte della Comunit\u00e0 montana Marmo Platano.\nGeografia fisica.\nIl paese di Ruoti \u00e8 situato su di un'altura dominante il corso della fiumara di Avigliano.\nOrigini del nome.\nAllo stesso modo anche l'origine del nome \"Ruoti\" \u00e8 incerta: lo storico Racioppi nel testo \"Storia dei popoli della Basilicata e della Lucania\" lo assegna al latino del VI secolo e lo fa derivare da \"rodicium\" trasformato, in seguito, nel termine \"rotum\" che significherebbe \"terra arabile\" o \"maggese\". \"Rationes Decimarum Apulia-Lucania\" (Potenza - anno 1324) attesta \"Pro Beneficio Roti\" (n\u00b02183), \"Archipresbiter et clerici Roti\" (n\u00b02197) e per questa motivazione anche lo storico Racioppi aveva accostato il nome alla voce \"rothus\" (differente da \"rotum\" o \"rodicium\") ma dallo stesso significato: \"terreno aperto all'aratro o maggesato\". Tale ipotesi, tuttavia, risulta differente da quella dello storico Sabatini che deriva il toponimo dal personale germanico-longobardo \"roto\" (Forstermann 1900) gi\u00e0 documentato nell'anno 715 a Siena. La versione del nome proposta dallo storico Giuseppe Gattini, invece, pare coerente con la questione dei profughi albanesi che eran soliti riunirsi e disporsi a ruota. I due stemmi maggiormente rappresentativi del paese di Ruoti sono: una ruota d'oro e una quercia con una coroncina. Un'attestazione del 1910 pare confermare che lo stemma ufficiale, riconosciuto in quegli anni, fosse quello della ruota d'oro con otto raggi su sfondo azzurro. Probabilmente il primo stemma rappresentativo fu quello dell'albero con la coroncina presente nella Chiesa Madre di San Nicola (Romanica).\nStoria.\nQuesta antica Rocca Osca, fortificata dai Romani, venne certamente rifondata e rifortificata dai Longobardi, fino ad assumere la funzione di un arroccato castello di grande importanza strategica durante i torbidi che avvennero prima che si costituisse il Regno normanno. L'importanza storica del feudo di Ruoti \u00e8 attestata dalla met\u00e0 del XII secolo. All'epoca il feudatario, oltre che prendere l\"agnomen\" del feudo, doveva offrire al proprio sovrano un contribuito in militi e serventi e, tutto ci\u00f2, sotto l'obbligo del giuramento; il che suggerisce la suggestiva ipotesi che oltre il prestigio, il feudo si accrescesse demograficamente. Ancora di pi\u00f9 questa ipotesi \u00e8 avvalorata dal fatto non trascurabile che Ruoti viene indicato non come Casale, ma come Terra, il che sta a dimostrare che rappresentava un centro sicuramente pi\u00f9 importante dei casali, anche se non raggiungeva l'importanza dei centri denominati Citt\u00e0. Tuttavia, cercare di ricostruire con fedelt\u00e0 storica gli avvenimenti di questa Terra durante il periodo medievale \u00e8 impresa abbastanza ardua. Questo, essenzialmente, per due motivi: carenza di documenti e scarsa menzione da parte dei cronisti dell'epoca riguardo Ruoti ed i suoi feudatari. Restano, tuttavia, frammenti di documenti tra i quali uno che attesta il secondo anno di regno di Federico II e che tratta di un'autorizzazione concessa al potentino monastero di S. Lazzero \"per fare legna nel bosco di Ruoti\". Un altro frammento di documento indica semplici disposizioni di manutenzione dei castelli e delle case imperiali. Dopo la morte di Federico II \u00e8 molto probabile che Ruoti, data la sua posizione strategica, si sia trovato coinvolto in una guerra svevo-angioina per la conquista del Mezzogiorno d'Italia. Nelle insurrezioni contro gli Angioini, oltre a piccoli feudatari della zona del Vulture-Melfese, fu coinvolto Roberto di Santa Sofia, barone di un feudo limitrofo a quello di Ruoti. Una volta che gli Angioini ebbero ragione dell'esercito imperiale svevo a Tagliacozzo (1268), Ruoti pass\u00f2 di mano in mano, da un feudatario all'altro, fino a perdere l'importanza che aveva avuto durante la dominazione degli Svevi. Ma nemmeno l'avvento della dominazione Aragonese mut\u00f2 la situazione del centro abitato. La Terra di Ruoti continu\u00f2 ad essere venduta tra i vari signorotti locali finch\u00e9 fin\u00ec quasi per scomparire demograficamente in seguito ad epidemie che tormentarono il Sud d'Italia. La popolazione abbandon\u00f2 il centro abitato e si spost\u00f2 nei campi. Questo fenomeno si registr\u00f2 anche a cavallo dei secoli XV - XVI. Nel cedolario del 1508 la Terra di Ruoti risulta disabitata. Solo nel 1511 sembra uscire dalla crisi quando il conte di Muro, Jacopo Alfonso Ferilli, consent\u00ec l'immigrazione di una colonia di Albanesi Schiavoni che ricostitu\u00ec il primo nucleo della popolazione ruotese. Pi\u00f9 tardi rientrarono anche famiglie spagnole e francesi. La popolazione continu\u00f2 ad aumentare fino a che, nel 1561, non raggiunse i 91 fuochi, ed iniziarono le proteste dei vari vassalli per strappare confessioni e benefici ai conti di Muro Lucano. Nonostante ci\u00f2, la Terra di Ruoti fu ancora venduta ed i vassalli continuarono ad essere in contrasto con i feudatari. La situazione dur\u00f2 quasi un secolo, sicch\u00e9 nel 1794 i cittadini, riuniti in pubblico parlamento, richiesero la continuazione di quella causa che tendeva a far passare l'Universit\u00e0 di Ruoti sotto il Regio Demanio, e che era stata abbandonata in seguito alle capitolazioni elargite da Zenobia Scaglione (proprietaria della Terra di Ruoti nel 1620). Nel 1799 alle manifestazioni repubblicane ader\u00ec anche Ruoti. I cittadini proclamarono la Municipalit\u00e0 repubblicana, nominando presidente il sacerdote Gerardo Pisanti. Questi promise immediatamente la spartizione delle terre ed organizz\u00f2 un reparto di armati. Tuttavia la Municipalit\u00e0 R. non dur\u00f2 a lungo, poich\u00e9 le truppe realiste e le bande sanfediste dello Sciarpa soffocarono nel sangue anche la rivolta di Ruoti. Molti furono, in seguito, i delitti e le vendette contro coloro che avevano diffuso e fondato la Municipalit\u00e0 Repubblicana. L'estenuante repressione termin\u00f2 nel 1808. Nel 1860 quasi tutto il paese ader\u00ec al movimento unitario e un folto gruppo di cittadini accorse a Potenza. Molti seguirono Pisanti nella battaglia tra Garibaldi ed i Borbonici sul Volturino. Il 9 aprile del 1861 un tentativo di restaurazione borbonica fu in breve soffocato dalla Guardia Nazionale al comando del medico Gerardo Salinardi. In seguito cessarono le lotte che gli amministratori di Ruoti avevano portato avanti per pi\u00f9 di quattro secoli. Nel 1951 le leggi di Riforma Agraria spezzarono definitivamente sul piano economico i resti dell'ex feudo.\nStemma.\nRuoti non ha avuto un unico stemma rappresentativo nel corso della sua storia; essa ha seguito quella dei territori circostanti, assoggettati nel corso dei secoli a pi\u00f9 dominazioni e passati da un feudatario all'altro: possedimento dei Sanseverino verso la fine del Trecento, fu poi assegnata ai Corsaro di Melfi, cui subentrarono i Messanelli, i Gattola e i Ferrilio, conti di Muro. Tra il XV e il XVI secolo, Ruoti accolse una colonia di profughi albanesi, divenendo poi propriet\u00e0 degli Orsini di Gravina e dei Capeci-Minutolo, che nella prima met\u00e0 del Seicento assunsero il titolo di principe. \u00c8 probabile, quindi, che ciascuno di questi abbia introdotto uno stemma o un marchio di riconoscimento: questo rende complicata la ricerca del primo stemma di Ruoti.\nMonumenti e luoghi d'interesse.\nArchitetture religiose.\nCappella del Calvario.\nSorge all'entrata del paese, su uno spuntone tufaceo che ricorda il monte Calvario. Ha la porta centrale e due porte finestre. Sino a pochi anni fa esisteva, sul frontone, una scritta ora andata perduta. Nel 1874, nello spazio laterale antistante, venne fusa una campana della chiesa madre.\nChiesa di San Rocco Patrono di Ruoti.\nNella localit\u00e0 Spinosa, durante la peste del 1651, a cura del feudatario dell'epoca venne costruita, su suo terreno, la cappella dedicata a san Rocco. In tale cappella la statua del santo viene portata in processione il 16 agosto e ripresa la prima domenica di settembre, giorno in cui vengono tributati i festeggiamenti. Anche in tale cappella, ora restaurata, esiste un portale di pietra dell'Abetina sul cui frontale esiste lo stemma stilizzato dei Capece Minutolo.\nChiesa di San Vito Martire.\nCostruita nello spiazzo omonimo, \u00e8 sostanzialmente una cappella. Vi si trova un altare di pietra locale dell'Abetina che, con gli altri altari e portali delle case di Ruoti, dimostra la presenza nel 1600 - 1700 di valenti scalpellini. Altro altare pi\u00f9 recente \u00e8 dedicato a . Sulla volta esiste un dipinto raffigurante San Rocco, patrono di Ruoti, con raffigurazione panoramica del paese. \u00c8 stata restaurata varie volte a devozione di fedeli.\nChiesa della Madonna del Rosario.\nGi\u00e0 chiesa del Rosario, si alternava con la chiesa madre come luogo di sepoltura sin quando, nel 1851, venne costruito ed usato il cimitero. Ha un portale di pietra locale da attribuirsi ai secoli XV e XVI. Vi \u00e8 custodito un quadro settecentesco. Il piccolo ossario che vi era annesso al fianco destro, fu rimosso pochi anni fa, allorquando venne costruito l'asilo.\nChiesa di San Pietro.\nEra la chiesetta del castello feudale da pochi anni completamente scomparsa anche nei ruderi in seguito a recente costruzione di casa privata e di pavimentazione della piazzetta antistante. Ne resta il ricordo nella strada omonima.\nChiesa di San Sebastiano.\nAntica cappella nella piccola piazza del paese venne, verso il 1630, dal feudatario unita al cosiddetto \"palazzo del Principe\" che in tale anno fu costruito. Il feudatario inoltre ottenne il permesso di costruirvi sopra essendo stata, in tale epoca, la chiesa tolta al culto. Divenne in seguito sede della Guardia nazionale e di recente negozio. Viene ricordata dal vicolo omonimo.\nChiesa di San Lorenzo.\nAntica cappella del 1500 circa, costruita, con molta probabilit\u00e0, durante la dominazione angioina. Nominata in molti documenti del 1600, come cappella gi\u00e0 sconsacrata, venne in seguito venduta ed attualmente \u00e8 incorporata in una casa privata. Il ricordo ne \u00e8 tramandato dalla piazzetta omonima.\nAltri monumenti.\nPer le vie del centro storico si possono ammirare pregevoli portali di antichi palazzi. Di interesse artistico \u00e8 la chiesa madre di San Nicola, nel cui interno sono conservati una tela del 1500 raffigurante la Madonna del Rosario, alcune tele settecentesche raffiguranti la Madonna e i santi opere del pittore Gian Lorenzo Cardone ed una statua lignea di san Nicola del XIV secolo. La cupola e le mura perimetrali della struttura, terminati nel 1805, si attribuiscono ad un discepolo del Vanvitelli. In localit\u00e0 Badia a Ruoti, a Bucine, si trova la chiesa di San Pietro a Ruoti. La chiesa presenta nella facciata un protiro pensile risalente all'XI secolo. L'interno, a croce latina, \u00e8 a una sola navata conclusa da abside semicircolare; all'incrocio della navata con il transetto si innalza una cupola rivestita all'esterno da un alto tiburio ottagonale. All'interno, oltre ad affreschi frammentari del XVI secolo, l'Incoronazione della Vergine tra santi di Neri di Bicci (1472).\nAree naturali.\nNelle vicinanze del paese \u00e8 situata l'Abetina di Ruoti, segnalata dalla Societ\u00e0 botanica italiana per la presenza dell'abete bianco ormai diventato una specie rara.\nIl bosco di Abetina \u00e8 situato in territorio di Ruoti a circa 900 metri di altitudine, dista 14\u00a0km dal capoluogo di regione; 5\u00a0km dal centro abitato da Ruoti e 6\u00a0km dal centro abitato di Avigliano. Ricopre una superficie boschiva di 123 ettari. La piovosit\u00e0 media \u00e8 circa 980\u00a0mm/anno, la temperatura \u00e8 di circa 12 gradi centigradi, il suolo pi\u00f9 mediamente profondo a tessitura argillosa e dotato di abbondante sostanza organica. Il termine \"Abetina\" individua una formazione boschiva in cui l'abete bianco (Abies Alba) rappresenta il 90% circa della popolazione. Questo era un termine adeguato per il popolamento di Ruoti che fino agli anni anteriori alla II guerra mondiale rappresentava uno dei maggiori nuclei di abetina spontanea italiana; il bosco di propriet\u00e0 privata era rimasto inutilizzato e ci\u00f2 aveva favorito la sua conservazione, tant'\u00e8 che secondo i racconti della gente degli anni 30 il popolamento aveva dimensioni tali da consentire di attraversarlo completamente camminando sui rami. In passato, l'Abetina ricopriva le pendici nord - occidentali della montagna Li Foi di Ruoti e Picerno, giungendo a lambire il monte Carmine. Negli anni 1650 - 1700 l'Abetina di Ruoti costituiva la continuazione degli altri boschi del massiccio principale di Li Foi e propriamente dei boschi del Principe Ruffo e del comune di Ruoti, dai quali oggi \u00e8 separato, per circa 2\u00a0km, da terreni a coltura agraria e pascolo, alternati a piccoli gruppi boscosi che attestano l'antica continuit\u00e0 del bosco Abetina col \"Bosco Grande\" attualmente di propriet\u00e0 del comune di Ruoti e della Regione Basilicata.\nSociet\u00e0.\nReligione.\nFestivit\u00e0 patronali.\nSan Rocco Pellegrino e Confessore.\nIl Patrono di Ruoti \u00e8 San Rocco, e si festeggia il 16 agosto ma anche la prima Domenica di Settembre. Storica \u00e8 la processione che dal paese si dirige in Contrada Spinosa dove viene celebrata la Santa Messa e dove si festeggia. Contrariamente al 16 agosto, nella processione della prima Domenica di Settembre, il Santo Patrono di Ruoti viene riportato nella Chiesa di San Vito partendo da Contrada Spinosa. Allo stesso tempo il Sindaco del paese parte con un'altra processione dal paese per incontrare la Santa Processione in contrada Marano: le due processioni coalescono e assieme si ritorna al paese. Durante la processione, \u00e8 usanza cantare delle canzoni a San Rocco tra cui ve ne sono due di provenienza ruotese in seguito esportate anche in America dagli emigrati che lasciarono Ruoti negli anni intorno al 1910 a causa di alcune carestie. San Rocco viene raffigurato con un cane, una croce sul lato del cuore, un angelo, e i simboli del pellegrino. Infatti \u00e8 un santo francese venerato dalla Chiesa cattolica come protettore dei pellegrini, degli appestati e pi\u00f9 in generale dei contagiati, dei farmacisti, dei becchini. \u00c8 il santo che ha il maggior numero di luoghi di culto dedicati a livello mondiale. Il Gruppo Folk \"Miss '48\" \u00e8 stato anche protagonista della festivit\u00e0 di San Rocco di Potenza a Chicago, Illinois.\nSan Donato Vescovo e Martire.\nAltrettanto importante e venerato \u00e8 festeggiato a Ruoti il 7 agosto. Le celebrazioni in onore del santo durano due o tre giorni ed il momento culminante \u00e8 la processione per le vie del paese che si tiene la mattina del 7. Tra gli ospiti d'onore dei festeggiamenti a Ruoti vi sono stati Riccardo Cocciante, Iva Zanicchi, i Jalisse, gli Studio 3, Valentina Persia, Rosanna Fratello, Dado, Alan Sorrenti; ospite d'onore dei festeggiamenti 2008 \u00e8 stato il famoso cantautore napoletano Nino D'Angelo.\nTradizioni e folclore.\nAbito tradizionale.\nAbito tradizionale femminile.\nLe donne ancora oggi indossano \"lu custum\", abito popolare costituito dai seguenti indumenti:\nAbito tradizionale maschile.\nGli uomini, invece, hanno perso l'uso di indossare l'abito popolare maschile che era composto dai seguenti indumenti:\nLa consumazione del matrimonio molto tempo fa.\nIl rituale riguardava il matrimonio che avveniva fuori dalla chiesa, dove i futuri sposi si univano. Solo dopo il s\u00ec, potevano entrare per celebrare la messa. Qualora ricorrevano due matrimoni, si credeva che la coppia uscita dalla chiesa sarebbe anche morta prima. Ma la fase pi\u00f9 delicata, ritenuta molto rischiosa e bisognosa di protezione, era il momento della consumazione del matrimonio. I suoceri degli sposi preparavano il letto matrimoniale che non doveva essere visto da nessuno per allontanare il malocchio. Si poneva sotto il cuscino un velo bianco che doveva essere utilizzato dagli sposi e fuori dalla porta un altro panno che indicava la verginit\u00e0 della donna. A completamento, contro il malocchio, venivano riposti alcuni chicchi di grano (come segno di abbondanza e ricchezza) e un pizzico di sale (come segno di maturit\u00e0 della coppia). Sotto il letto, invece, venivano riposti un ceppo che era stato bruciato la notte di Natale (propiziatorio per la venuta dei figli), una scure e qualche attrezzo agricolo (in segno di difesa della famiglia e di lavoro e sacrificio per il mantenimento della stessa). Si aggiungeva, infine, una scopa al rovescio dietro la porta per distrarre il \"fascino\" o \"mal'vient'\u00a0\" che cos\u00ec, si diceva, rimaneva sull'uscio. Quando gli sposi si ritiravano in camera, due uomini rimanevano a vegliare l'ingresso di casa, fuori dalla porta, per impedire che qualcuno facesse il malocchio, magari appendendo una carogna di animale.\nGli antichi riti magici.\nEra consuetudine che parte del popolo contadino si rivolgesse per i \"malocchi\" a persone anziane, quasi sempre donne, giudicate esperte. Erano donne che per guarire usavano miscugli di erbe, aromi e polveri, a seconda della malattia o dell'oscuro maleficio da combattere. La maledizione quasi sempre veniva vista come una sventura o una sfortuna continua e, in molti casi, come azione diabolica tendente ad appropriarsi del sentimento altrui. La somministrazione di tali miscugli avveniva con la recitazione di una serie di versi o scongiuri, mescolando il sacro e il profano. Molte volte queste anziane donne venivano contattate per creare filtri d'amore, per conquistare uomini e strapparli ad una rivale. In questo caso la ricetta era un miscuglio fatto con peli delle ascelle, peli del pube e sangue venoso (ritenuto potentissimo per legare a s\u00e9 un altro uomo). Il filtro veniva portato addosso dalla donna, per poterlo elevare e consacrare, mormorando qualche scongiuro, al momento della somministrazione che avveniva per mezzo del brodo, del caff\u00e8 o di altre bevande. Una di queste donne che ha praticato a Ruoti fino agli anni '80 del Novecento l'arte della stregoneria era \"Za Carmel R' Ross\", che viveva in fitto nel Palazzo del Principe. Tra i \"masciari\", pure recentemente scomparsi a Ruoti, dediti alla guariglione, c'era quello soprannominato \"Lu monc\" che operava in localit\u00e0 \"Caldane\". Specializzato in ortopedia, riceveva solo per appuntamento anche dai paesi limitrofi. Legate ai \"masciari\" erano le cerimonie propiziatorie per la protezione dei neonati dagli influssi maligni. Per consuetudine, fino a qualche decennio fa, quando si andava in visita da qualche famiglia dove c'erano bambini, bisognava pronunciare il rituale saluto Crisc' Sant' sottintentendo che questi dovevano crescere accompagnati da San Martino che rappresentava l'abbondanza. Ancora oggi lo fanno le persone pi\u00f9 anziane; queste, inoltre, salutano i giovani con l'esclamazione \"b'nric' c'bell uaglion'\u00a0\" nel senso che si benedice il signore per aver donato loro buona salute.\nCultura.\nMedia.\nStampa.\nStoria, tradizioni, cultura e proverbi sono stato spesso oggetto di pubblicazioni locali. Il testo in cui \u00e8 contenuta la pi\u00f9 grande mole di informazione sul paese \u00e8 \"L'antica terra di Ruoti\" di Gerardo Salinardi. Accanto a questo importante riferimento sono stati pubblicati:\nEventi.\nDa diversi anni Ruoti ospita un importante festival di danze popolari, la \"Rassegna Danze Folk\" organizzato da \"Miss '48\", il gruppo di danze folkloristiche del paese.\nOgni estate arrivano rappresentanze di ballerini di diverse nazioni, per far conoscere le proprie tradizioni in uno scambio interculturale che ha come protagonista la danza.\nEconomia.\nNel territorio, oltre agli allevamenti degli ovini e caprini, dal cui latte si ricavano ottimi formaggi, sono molto diffuse le colture cerealicole. Si coltivano in particolare frumento, foraggi, ortaggi. Di particolare pregio della zona gli oliveti, frutteti e vigneti, dai quali si ricava il vino Asprino. L'industria \u00e8 per lo pi\u00f9 rivolta al comparto alimentare: il prodotto principe \u00e8 quello lattiero-caseario. Nel settore dell'artigianato \u00e8 rinomata la lavorazione della paglia e vimini.\nAmministrazione.\nL'amministrazione \u00e8 presieduta dal sindaco Angelo Salinardi, riconfermato nelle elezioni del maggio 2012.\n2012 - 2017: Angelo Salinardi\n2017 - attualmente: Anna Scalise\nSport.\nCalcio.\nLa principale squadra di calcio della citt\u00e0 \u00e8 \"S.C. Ruoti 2004 Calcio\" che milita nel girone lucano di Promozione. I colori sociali sono: il blu ed il giallo. \u00c8 nato nel 2004."}
{"id": "31386", "revid": "1563111", "url": "https://it.wikipedia.org/wiki?curid=31386", "title": "Ruvo del Monte", "text": "Ruvo del Monte (\"R\u00f9ve\" in dialetto lucano) \u00e8 un comune italiano di abitanti della provincia di Potenza in Basilicata.\nGeografia fisica.\nIl centro abitato \u00e8 situato a 630 , nel settore nord-occidentale della Basilicata, ai confini con l'Irpinia. Il territorio comunale \u00e8 ubicato nell'area del Vulture-Melfese, dominata dal profilo del massiccio del monte Vulture (1326 ).\nOrigini del nome.\nL'origine del nome \u00e8 stata discussa da due studiosi del posto: l'arciprete Giuseppe Ciampa per il quale:\ne Michele Di Napoli che cos\u00ec scrive:\nStoria.\nDalla Preistoria al Periodo romano.\nDalla met\u00e0 degli anni settanta, scavi archeologici hanno portato alla luce pi\u00f9 di un centinaio di tombe con i relativi corredi funerari, risalenti al VII-V secolo a.C. Si pensa quindi che l'origine di un primitivo nucleo urbano possa risalire a quel periodo.\nI ricchi corredi sono ora custoditi parte nel Museo Archeologico Nazionale del Melfese (presso il Castello federiciano di Melfi), parte nel Museo Civico Archeologico (aperto nel 2000, presso la sede comunale di Ruvo del Monte) che raccoglie i pezzi della collezione \"Gugliotta\".\nLe campagne di scavo regolare durarono, con soluzione di continuit\u00e0, dal 1978 sino al 1989 e furono condotte dal professor Angelo Bottini, poi divenuto sovrintendente di Roma.\nUn resoconto dettagliato di quanto rinvenuto a Ruvo del Monte, con foto, descrizioni, disegni e planimetrie, \u00e8 contenuto negli \"Atti dell'Accademia Nazionale Dei Lincei - Notizie Degli Scavi Di Antichit\u00e0\" Serie Ottava - Volume XXXV - 1981 Pagg.183-288.\nProva della successiva presenza romana e cristiana nella zona \u00e8 data dal ritrovamento di un cippo funerario che reca un'epigrafe latina: \"Tito Flavio / secundo / v.a. XXXX / Romania / chypare / coniugi / B.M.\" (Come il cipero, cos\u00ec Romania [pose] al coniuge Tito Flavio, vissuto, ben meritando, quarant'anni)\nSecondo il Cluverio il paese \u00e8 citato nelle opere di due scrittori latini: in Virgilio come \"Rufras\" e Silio Italico come \"Rufrae\"; infatti, nel settimo canto dell'Eneide (v. 739) tra i condottieri che portano aiuto a Turno, vi \u00e8 un certo Ebalo che, insoddisfatto del piccolo regno concessogli dal padre, aveva conquistato altri popoli e territori: i Serrasti, la pianura del Sarno, Rufra, Batulo, Celenne e Abella:\nSilio Italico (Punica, VIII, 572) cita il paese (\"[...] et quos aut Rufrae [...]\") quando elenca i popoli che si schierarono con Annibale durante la seconda guerra punica.\nOltre a questi due autori, anche Tito Livio riporta:\nSecondo il Racioppi, anche qui, Rufrium corrisponderebbe all'attuale Ruvo.\nIl Medioevo.\nLa prima fonte che attesta l'esistenza del paese risale, per\u00f2, al 1045 nel \"Codex Diplomaticus Cavensis\" (un insieme di testi degli anni tra l'VIII e l'XI secolo conservati nella Badia di Cava de' Tirreni). In un atto del codice, il paese \u00e8 assunto come linea di confine nella divisione, operata da un cittadino di Melfi, di un certo territorio.\nA causa della sua posizione, il paese permetteva il passaggio tra l'interno della Basilicata e la Campania, per cui Ruvo non scomparve mai del tutto.\nFu anche centro episcopale: lo pensa il Cluverio e a conferma di ci\u00f2 vi \u00e8 il fatto che su alcuni affreschi, custoditi nei Musei Vaticani, il paese compare con una croce al lato del nome (la croce distinguerebbe i paesi con sede episcopale dagli altri).\nFin dal 1161 Ruvo era sotto la giurisdizione del contado di Conza, retto prima dalle famiglie dei Balvano, dei Del Balzo e poi dai Gesualdo, fino alla seconda met\u00e0 del Seicento.\nA testimonianza del glorioso passato feudale permangono la torre angioina ed i resti delle mura del castello (nella tradizione orale il quartiere \u201cMurati\u201d, che congiunge la parte bassa del paese con quella alta -Cap Ruv-).\nNel corso della storia il feudo di Ruvo sub\u00ec varie invasioni e devastazioni: memorabile e storicamente datate quelle da parte di Luigi d'Ungheria nel 1348 durante la guerra di successione al trono di Napoli e, inoltre, del condottiero Antonio Caldora, capitano di ventura al soldo di Renato d'Angi\u00f2, che bruci\u00f2 il paese nel 1435 per avere sostenuto la causa aragonese.\nDopo esser passato pi\u00f9 volte a diversi signori, il paese smise di essere feudo nel 1806 quando Giuseppe Bonaparte abol\u00ec il feudalesimo.\nDall'Unit\u00e0 d'Italia ai giorni nostri.\nIl 10 agosto 1861, il paese fu invaso e saccheggiato da bande di briganti guidate da Crocco e Ninco Nanco. Nel \"Volume degli atti e processi di valore storico del 1783-1879\" conservati nell'Archivio di Stato di Potenza si pu\u00f2 leggere:\nCon l'aiuto della popolazione, i briganti trucidarono 13 cittadini di Ruvo, tra liberali e ricchi possidenti, e diedero fuoco alle propriet\u00e0 dei borghesi locali. Ma altrettanto cruenta fu la repressione operata dalle truppe dell'esercito regolare, una volta entrate in paese, per cercare di ristabilire l'ordine. Lo storico Tommaso Pedio narr\u00f2 che un contingente di 1500 soldati comandati dal maggiore Guardi ordin\u00f2 una feroce rappresaglia: il borgo fu rastrellato, alcuni civili vennero fucilati e le abitazioni date alle fiamme. Inoltre Guardi minacci\u00f2 con la violenza alcuni notabili di provvedere al sostentamento delle truppe, il rifiuto veniva punito con l'arresto per manutengolismo e attentato allo Stato.\nCome la maggior parte dei paesi del meridione anche Ruvo sub\u00ec il fenomeno dell'emigrazione verso le Americhe o gli Stati europei e successivamente verso il Nord Italia: oggi Ruvo del Monte \u00e8 il secondo Comune della Basilicata per tasso di emigrazione.\nTra i Ruvesi emigrati all'estero o in Italia molti si distinsero in vari campi del lavoro, della scienza, dell'arte e della cultura, alcuni addirittura personaggi molto famosi.\nRicordiamo qui il pittore ed artista Piero Tozzi, emigrato a New York, che ebbe il merito dell'attribuzione del \"San Giovanni Perduto\" al suo illustre autore, e cio\u00e8 Michelangelo Buonarroti, o Salvatore Lombino, meglio noto con gli pseudonimi di Ed McBain o Evan Hunter, con cui ha firmato decine di capolavori della letteratura poliziesca (tra cui la celebre collana 87\u00ba Distretto, dalla quale \u00e8 stata ricavata la popolare serie televisiva) e la sceneggiatura del film di Alfred Hitchcock \"Gli uccelli\".\nL'emigrazione a Ruvo del Monte ha anche assunto il colore della tragedia: ci riferiamo al naufragio dell'Andrea Doria, avvenuto nella notte tra il 25 e 26 luglio 1956 presso l'isola-faro di Nantucket, a poche ore dall'arrivo a New York.\nDei 46 periti nella tragedia ben 5 erano di Ruvo del Monte: l'intera famiglia Russo (Michele Russo, la moglie Maria Ciampa e le figlie Giovanna e Vincenza, di 12 ed 8 anni rispettivamente), che emigrava definitivamente in America, e Michelina Gabbamonte in Suozzi, che andava a visitare i parenti emigrati.\nRuvo del Monte \u00e8 stato segnato in maniera rilevante dal disastroso terremoto del 23 novembre 1980, che ha reso inabitabile il 93% del patrimonio abitativo privato, pubblico e di culto: \u00e8, infatti, tra i 9 Comuni dichiarati disastrati in seguito all'evento.\nAd oggi la ricostruzione \u00e8 a buon punto, anche se restano ancora alcuni segni del terribile sisma soprattutto nel patrimonio monumentale e storico.\nOggigiorno le poche prospettive di lavoro stabile sono costituite dagli stabilimenti di Vitalba e di san Nicola di Melfi, che quantomeno hanno frenato il fenomeno emigratorio consentendo a tanti giovani di rimanere, di costituire nuovi nuclei familiari e di contribuire alla ripresa del numero di residenti, consentendo anche il sorgere di attivit\u00e0 commerciali e di servizi di supporto.\nDi particolare rilievo la produzione di vino locale secondo i metodi tradizionali: la Verdeca e lo \"Stringit\u00f9r\".\nMonumenti e luoghi d'interesse.\nArchitetture religiose.\nChiesa Madre o chiesa parrocchiale di Santa Maria Assunta.\nLa sua origine risale intorno all'anno 1000, anche se cominci\u00f2 ad essere utilizzata come chiesa madre solo intorno al XIV secolo. Il primo documento che riguarda questa chiesa \u00e8 del 1519, quando l'allora vescovo di Muro Lucano concesse ad una famiglia locale lo \"jus patronatus\" di un altare.\nFu distrutta sicuramente dal terremoto del 1694 e fu successivamente ricostruita gli anni successivi. Prova ne \u00e8 un'iscrizione posta sull'ingresso principale della chiesa e che cos\u00ec recita:\nNonostante fosse stata riedificata dopo il 1698, ancora nel 1729, monsignor Manfredi, dopo la sua visita pastorale, ordinava che si riparasse il tetto, si imbiancassero i muri e si facessero delle chiusure in pietra alle sepolture interne (era, infatti, abitudine seppellire i morti in botole ricavate sotto il pavimento).\nL'iscrizione si riferisce anche alla successiva e radicale ristrutturazione fatta nel 1820 per volont\u00e0 di padre Francesco Saverio Franza (appartenente alla congregazione del Santissimo Redentore, fondata da Sant'Alfonso Maria de Liguori) a causa dell'aumento del numero dei fedeli: fu quasi raddoppiata la capacit\u00e0 dell'edificio, aggiungendo tre arcate, ne furono rifatti il soffitto e la facciata. Sull'ingresso secondario della chiesa \u00e8 posta un'iscrizione che ricorda tale lavoro:\nUn nuovo restauro, per\u00f2, fu necessario, dopo il terremoto del 1930, quando l'Ufficio del Genio civile fece chiudere l'edificio. L'allora sacerdote don Giuseppe Ciampa, nominato parroco il 16 luglio 1933, dovette affrontare i problemi di quei lavori. Nel suo libro, infatti, cos\u00ec, scriveva:\nAnche attraverso l'aiuto economico di molti emigrati ruvesi negli Stati Uniti, si poterono cominciare i lavori. Prima si demol\u00ec il tetto, si restaur\u00f2 il campanile, si rifece il soffitto dotandolo di 175 cassettoni ottagonali in gesso rifiniti con ricca decorazione di cornici ed intagli; si rialz\u00f2 il piano del presbiterio di tre gradini e lo si separ\u00f2 dal resto della chiesa tramite una balaustra di legno e ferro; furono demoliti alcuni altari, per far posto ad un fonte battesimale ricavato da un unico pezzo in pietra, ad un'acquasantiera e a due arcate sotto cui furono sistemati due confessionali.\nL'abside venne adornato da una serie di colonnine a tortiglione in legno dorato con al centro un crocifisso in gesso circondato da quattro medaglioni che riportavano i simboli degli evangelisti.\nSotto l'altare maggiore furono poste le reliquie di San Donato martire, donate dal papa Pio VI. Il corpo del Santo Protettore, posto in un'urna, giunse a Ruvo dalle catacombe romane la seconda domenica dell'agosto 1783 grazie all'interessamento di padre Francesco Antonio De Paola, nativo di Ruvo e cugino del venerabile Domenico Blasucci, provinciale redentorista per lo Stato Pontificio. I lavori si protrassero per tre anni dal 1935. Il 4 settembre 1938 la Chiesa Madre fu benedetta da monsignor Augusto Bertazzoni vescovo di Potenza-Muro-Marsico.\nLa chiesa fu nuovamente danneggiata dal terremoto del 23 novembre 1980. La stabilit\u00e0 dell'edificio fu compromessa dai crolli della muratura e di parte del timpano della facciata principale, dallo schiacciamento alla base dei pilastri del presbiterio nonch\u00e9 dalle numerose lesioni delle arcate delle navate. Il muro posteriore, nei pressi dell'abside, croll\u00f2, creando cos\u00ec un ampio squarcio sulla parete esterna della chiesa stessa.\nDurante i lavori di consolidamento e restauro della chiesa furono eliminati alcuni elementi decorativi non idonei alla costruzione.\nVennero rimossi il pulpito, che era addossato ad una parete, modellato in gesso su legno, gi\u00e0 rovinato dal tempo e mal ridotto dal terremoto, la balaustra, sui gradini del presbiterio, le colonne a tortiglione e il crocifisso dall'abside. La chiesa ha comunque conservato il soffitto a cassettoni, il battistero e i due portoni in legno.\nI lavori, iniziati subito dopo il sisma, anche a causa di lunghi periodi di sospensione per mancanza di finanziamenti durarono diciassette anni. La chiesa venne riaperta al culto il 14 agosto 1997 da mons. Vincenzo Cozzi vescovo di Melfi-Rapolla-Venosa.\nSociet\u00e0.\nEtnie e minoranze straniere.\nAl 31 dicembre 2018 risultano residenti sul territorio comunale 50 cittadini stranieri. Le comunit\u00e0 pi\u00f9 rappresentate sono:\nLingue e dialetti.\nAccanto alla lingua italiana, nel territorio di Ruvo del Monte \u00e8 in uso una variet\u00e0 del dialetto lucano, con cadenze simili al dialetto irpino.\nReligione.\nLa maggioranza della popolazione \u00e8 di religione cristiana di rito cattolico appartenenti alla Diocesi di Melfi-Rapolla-Venosa.\nRuvo del Monte \u00e8 stato anche sede episcopale, come attestano le illustrazioni cartografiche della \"\u201cLvcania\u201d\" e della \"\u201cCampania\u201d\" affrescate sulle pareti della Galleria delle Carte Geografiche nei Musei Vaticani.\nCultura.\nIstruzione.\nScuole.\nA Ruvo del Monte sono presenti una scuola dell'infanzia, una scuola primaria ed una scuola secondaria di primo grado. Hanno sede presso l'edificio scolastico \"Andrea Belli\", sito in via Dante Alighieri.\nInfrastrutture e trasporti.\nStrade.\nLe principali direttrici stradali che interessano Ruvo del Monte sono:\nMobilit\u00e0 urbana.\nLe principali linee sono:\nFerrovie.\nLa localit\u00e0 era servita dalla stazione di Rapone-Ruvo del Monte, posta sulla linea Avellino-Rocchetta Sant'Antonio, sospesa al servizio viaggiatori dal 12 dicembre 2010. Dal 2016, la linea \u00e8 percorsa solo da treni storici della Fondazione FS previsti in apposita calendarizzazione.\nSport.\nAutomobilismo.\nDal 1980 il territorio di Ruvo del Monte \u00e8 interessato dalla Gara Automobilistica, nata come Rally del Vulture, che prende il via dalla vicina Melfi.\nNel territorio di Ruvo del Monte sono state ricavate diverse ed importanti Prove Speciali su terra che nel 1994 hanno costituito l'ossatura della Finale Europea del Trofeo FIAT Cinquecento Rally organizzato con il determinante sostegno dello Stabilimento FIAT SATA di Melfi.\nDal 1995 la Prova Speciale pi\u00f9 caratteristica della Gara, parte dalla SS 401 Ofantina e, attraversata la Valle della Fiumara di Atella, condivide tratti dei comuni di Atella e Rionero in Vulture.\nIl Rally Puglia &amp; Lucania, che nell'ottobre 2013 vedr\u00e0 la 25\u00aa Edizione, costituisce il pi\u00f9 importante appuntamento sportivo della Basilicata avendo validit\u00e0 per i Campionati Italiani \"Trofeo Rally Terra\" e \"Cross Country Rally\" ed il Campionato F.I.A. Central European Zone di quest'ultima specialit\u00e0, riconducibile al modello DAKAR.\nCalcio.\nLa principale squadra di calcio della citt\u00e0 era l\"'A.S.D. Ruvo 1991\" che ha militato anche nel girone A lucano di Prima Categoria.\n\u00c8 nata nel 1991 ed \u00e8 fallita nel 2013 quando il titolo sportivo \u00e8 stato consegnato al Commissario Prefettizio.\nNel 2018 \u00e8 nata la A.S.D. RUFRIA 2018, che milita nel campionato di calcio a 5 serie D Regionale."}
{"id": "31388", "revid": "2187", "url": "https://it.wikipedia.org/wiki?curid=31388", "title": "San Chirico Raparo", "text": "San Chirico Raparo \u00e8 un comune italiano di 956 abitanti della provincia di Potenza, in Basilicata. Si trova a 123\u00a0km dal capoluogo.\nStoria.\nSulla sua origine sono state formulate due ipotesi: una \u00e8 quella che fa ricondurre la nascita di San Chirico Raparo all'antica citt\u00e0 di \"Polisandra\" (in greco \u03a0\u03bf\u03bb\u03c5\u03be\u03ac\u03bd\u03b4\u03c1\u03b1), in localit\u00e0 Noceto.\nLa seconda fa risalire la nascita del centro alla fondazione dell'abbazia di Sant'Angelo al Monte Raparo. Ci\u00f2 \u00e8 dimostrato anche dal nome del paese, il quale sembra sia derivato da San Quirico di Iconio (in greco bizantino \u0386\u03b3\u03b9\u03bf\u03c2 \u039a\u03cd\u03c1\u03b9\u03ba\u03bf\u03c2 \u0399\u03ba\u03bf\u03bd\u03af\u03bf\u03c5), molto venerato dai monaci orientali e martirizzato ai tempi delle persecuzioni di Diocleziano.\nFu un'antica curia del re Ruggero, e in seguito, feudo dei Balvano, dei Chiaromonte e dei Sanseverino.\nAlla met\u00e0 del Settecento San Chirico era uno sviluppato centro per le manifatture tessili, infatti nel paese esisteva un laboratorio per la tessitura del cotone e della ginestra.\nNell'Ottocento San Chirico fu sede di mandamento nella circoscrizione di Lagonegro e appartenente alla diocesi di Anglona e Tursi.\nNel 1848 fu sede di un circolo costituzionale in cui si raccolsero le forze carbonare, e di un comitato insurrezionale che sanc\u00ec un decennio di fermenti.\nMonumenti e luoghi d'interesse.\nInteressante nel paese \u00e8 palazzo Barletta in cui sono conservati arazzi e mobili d'epoca.\nSuggestiva \u00e8 la chiesa parrocchiale dei SS. Pietro e Paolo edificata sui resti di una precedente chiesa.\nAll'interno sono conservati un crocifisso ligneo del Trecento proveniente dall'abbazia di Sant'Angelo al monte Raparo, un polittico attribuito a Simone da Firenze, un calice in argento di stile barocco e un fonte battesimale del Cinquecento; vi sono anche custodite due tele raffiguranti i santi Pietro e Paolo, gi\u00e0 conservati nel museo di Reggio Calabria.\nA pochi chilometri dal centro abitato \u00e8 situata l'abbazia di Sant'Angelo, oggi in fase avanzata di restauro, in cui sono visibili le celle dei monaci scavate nella roccia.\nInoltre nelle vicinanze, in una grotta, si possono ammirare alcune stalagmiti ed un affresco rupestre che raffigura San Michele.\nCaratteristica, nel territorio, \u00e8 la sorgente del torrente Trigella il cui corso d'acqua scompare in autunno e riappare in primavera, fenomeno dovuto alla natura carsica del terreno.\nAlle pendici del monte Raparo sgorgano due sorgenti di acque sulfuree: la Santa Quaranta e la Cortignano, efficaci per la cura delle malattie della pelle e dei reumatismi.\nSan Chirico \u00e8 circondato da verdeggianti boschi come quello della Sella del Titolo, luogo ideale per passeggiate ed escursioni; la flora locale annovera una superficie boscosa di alto fusto e ceduo composta da piante di faggio, castagno, farnia e cerro.\nMuseo privato Sartoria Giovanni Missanelli in via Roma, dove \u00e8 possibile ammirare pregevoli manifatture sartoriali del periodo 1700-1970, nonch\u00e9 attrezzature d'epoca e una raccolta di ferri da stiro dal 1400 al 1970. Nel museo sono esposte numerose fotografie del paese che ne testimoniano l'evoluzione nel tempo, unitamente alle immagini pi\u00f9 significative di \"vita vissuta\" dai suoi abitanti nel corso del XX secolo."}
{"id": "31389", "revid": "124878845", "url": "https://it.wikipedia.org/wiki?curid=31389", "title": "San Costantino Albanese", "text": "San Costantino Albanese (\"Sh\u00ebn Kostandini i Arb\u00ebresh\u00ebvet\" in arb\u00ebresh\u00eb) \u00e8 un comune italiano di 621 abitanti della provincia di Potenza in Basilicata.\nL'origine storica di San Costantino Albanese \u00e8 da attribuirsi all'insediamento delle popolazioni albanesi, esuli dall'Albania e in altre ondate dai territori balcanici sud-occidentali (Epiro, Attica, Morea, ecc.), in seguito alla migrazione\" \"avvenuta nell'anno 1534, che coincide con la caduta della fortezza di Corone (\u039a\u03bf\u03c1\u03ce\u03bd\u03b7), citt\u00e0 dell'attuale Messenia, sotto il controllo ottomano. Gli \"arb\u00ebresh\u00eb\", nome antico delle popolazioni albanesi, si rifugiarono nella zona che conserva sino ad oggi l'identit\u00e0, le funzioni religiose in rito bizantino (anticamente detto \"rito greco\"), i costumi e lingua \"arb\u00ebrisht\u00eb\", l'antico idioma albanese che la popolazione del luogo usa quotidianamente come lingua madre, sia nel privato, che in luoghi pubblici e religiosi. Il comune, ai sensi delle leggi vigenti a tutela delle minoranze etno-linguistiche, attua il bilinguismo amministrativo, utilizzando la lingua albanese anche negli atti ufficiali e nella segnaletica stradale.\nGeografia fisica.\nIl comune si trova in Val Sarmento, nel cuore del Parco nazionale del Pollino, posto a circa 650 metri sul livello del mare. Il territorio circostante \u00e8 prevalentemente montuoso, rientrando a costituire parte del massiccio del Pollino.\nIl comune \u00e8 situato in un'area geografica di particolare valore naturalistico, presentando differenti caratteristiche ambientali tipiche, in gran parte, della macchia mediterranea, a cui si associano ambienti propri delle zone continentali.\nLa macchia mediterranea si impone principalmente nelle aree in prossimit\u00e0 del fiume Sarmento, le cui acque attraversano un ampio letto sassoso tipico delle \"fiumare\" meridionali, tratto peculiare di antichi bacini alluvionali a regime irregolare.\nIl territorio collinare \u00e8 caratterizzato da formazioni soggette a fenomeni carsici come generalmente si pu\u00f2 indicare anche per i rilievi montuosi.\nIl nucleo abitativo antico \u00e8 diviso in parte alta (\"katundi alartaz\"), il cui abitante veniva chiamato \"lastu lasht\", e parte bassa (\"katundi ahimaz\") che si estende longitudinalmente.\nStoria.\nSan Costantino Albanese \u00e8 stato fondato da popolazioni albanesi provenienti dall'Albania e dalla Morea nel 1534, in seguito all'invasione ottomana dell'Impero Bizantino. Il re di Napoli li accolse, e Lazzaro Mattes destin\u00f2 uno di questi gruppi presso Noja (l'attuale Noepoli). Sorge cos\u00ec il casale di Sh\u00ebn Kostandini basato su un'economia agricola con coltivazioni di castagno, olivo, lino, ginestra e cotone. Il paese fu premiato con dei privilegi regali, infatti fino al 1671 i suoi abitanti erano esenti dalle tasse e dai pesi fiscali poich\u00e9 i regnanti spagnoli li premiarono per l'aiuto dato in passato nelle battaglie contro i turchi.\nVenduto ai Pignatelli, principi di Noja, segu\u00ec le sorti degli altri Casali facenti parte dei loro domini, anche se nel XVIII secolo la sua giurisdizione era ormai stata concessa in usufrutto alla famiglia Pace.\nPeculiarit\u00e0 dei suoi abitanti come elementi di distinzione dai latini sono la lingua \"arb\u00ebresh\u00eb\", il costume tradizionale e il rito bizantino. I costumi, le manifestazioni tradizionali, l'apparato folklorico e le consuetudini di vita contribuiscono, con la lingua, a caratterizzare l'identit\u00e0 del gruppo etnico. La conservazione del rito Greco-Bizantino, fa ricadere la comunit\u00e0 sotto la giurisdizione ecclesiastica dell'Eparchia di Lungro.\nMonumenti e luoghi d'interesse.\nPalazzo Pace.\nInteressante \u00e8 il secentesco palazzo dei signori Pace di Venticalia, originato su una precedente struttura edificata dai Pignatelli principi di Noja. Ospit\u00f2 Giulio Capece Scondito, vescovo di Anglona, durante la sua visita pastorale. Sub\u00ec danni ingenti a causa del terremoto del 1783 e venne cos\u00ec pi\u00f9 volte rimaneggiato. Conservava sino ai primi anni del XX secolo bei soffitti lignei affrescati cinquecenteschi con scene grottesche e mitologiche tra cui quello principale del salone che ricordava le Dodici fatiche di Eracle Venduto dall'ultima erede della famiglia, Menadora Pace di Venticalia (1845-1930), il palazzo fu sede dell'asilo infantile gestito dalle suore basiliane e poi, smembrato, venne adibito ad abitazioni private.\nSi conservano ancora intatti l'imponente scalone di tufo che conduce alla loggia panoramica del terzo piano e la ricca cornice litica settecentesca del portone, opera di maestranze locali, sormontata dallo stemma di famiglia Pace che raffigura, in campo d'azzurro, due gemelli abbracciati reggenti in mano l'uno una stadera e l'altro una corona d'ulivo e sedenti sopra la frase in greco \"giustizia e pace si sono abbracciate\" tratta dal libro dei Salmi 85.11.\nArchitetture religiose.\nChiesa della Madonna delle Grazie.\nDalla piccola chiesa della Madonna delle Grazie prende il via la strada dedicata a Giorgio Castriota Scanderbeg (\"nxellikata\"), che taglia il paese giungendo alla Katistea. Poco dopo la met\u00e0 di via Skanderbeg ha luogo la piazza principale con la Chiesa madre dedicata a Santi Costantino ed Elena.\nChiesa San Costantino.\nL'edificio, di stile barocco, risale agli inizi del 1600, ed \u00e8 strutturato su tre navate. Nel 1845 sono state realizzate le maioliche collocate in corrispondenza della facciata, che raffigurano i Santi Costantino (al centro), Pietro (sulla sinistra) e Paolo (sulla destra).\nIn seguito alla costruzione, avvenuta secondo i canoni del rito romano, la chiesa ha subito delle trasformazioni negli anni 50 del XX secolo, quando il presbiterio costruito secondo il rito latino, \u00e8 stato adattato al rito bizantino.\nCon i lavori di consolidamento terminati nel 1998 \u00e8 stata costruita l'iconostasi, balaustra lignea di separazione tra l'altare \"Vima\" e la navata, riccamente ornata da un assortito patrimonio iconografico rappresentante le 12 principali festivit\u00e0 del calendario bizantino; altre icone presenti sono quelle dell'ultima cena, del Santo Patrono, della Madonna Odigitria, del Cristo, di San Giovanni Battista, del Crocefisso, dell'Annunciazione e dei due Arcangeli.\nL'edificio \u00e8 stato ristrutturato esternamente assumendo un carattere sobrio e imponente che domina l'intera piazza del Plebiscito. L'interno si caratterizza, come gi\u00e0 anticipato, per il variegato assortimento pittorico e iconografico; spiccano, tra le altre raffigurazioni, l'Ascensione e il \"Giudizio universale\", eseguiti dall'iconografo albanese Josif Droboniku e dalla moglie Prifti.\nUna volta le punte estreme erano delimitate da due chiesette: una dedicata alla \"Madonna delle Grazie\" ancora oggi esistente; e un'altra dedicata alla Madonna della Katistea, sin dal XVII secolo in giupadronato alla famiglia Pace e demolita una trentina di anni fa per la costruzione di una strada.\nSantuario della Madonna della Stella.\nIl Santuario della Madonna della Stella (\"Sh\u00ebr Meria lll\u00ebthit\"), compatrona del paese, seminascosto tra cerri e ulivi, costituisce il cuore religioso della comunit\u00e0 di San Costantino Albanese. Una leggenda fa risalire la costruzione del Santuario ad un\u2019apparizione della Madonna ad una pastorella di nome Vrasilia.\nDella prima costruzione \u00e8 rimasta soltanto la cupola, con il tetto a gradinate poggiante su un tamburo quadrato, che la farebbe risalire all\u2019epoca della presenza basiliana in Val Sarmento. Il presbiterio, a pianta quadrata, sopraelevato rispetto all\u2019unica navata, \u00e8 la parte pi\u00f9 interessante. Sulle pareti del presbiterio, che costituisce quasi un complesso a s\u00e9, sono raffigurati gli apostoli. Sui pennacchi ci sono quattro evangelisti con i propri simboli; l\u2019affresco della cupola raffigura la gloria del Paradiso. Questi affreschi non recano n\u00e9 date n\u00e9 nomi di chi li commission\u00f2 e sono attribuiti al pittore Belisario Corinzio.\nFesteggiamenti.\nLa seconda domenica di maggio si svolgono i festeggiamenti in onore della Madonna della Stella. ll cuore delle celebrazioni \u00e8 rappresentato dall'accensione di caratteristici pupazzi denominati \"nus\u00e0zit\" che sono messi su un palco nella Piazza principale del paese, posta di fronte alla Chiesa Madre, e accesi al momento in cui la Madonna \u00e8 portata fuori dalla chiesa, alla fine della messa e prima dell\u2019inizio della processione diretta al Santuario.\nLa tradizione dei pupazzi non \u00e8 autoctona e non ha riscontro neanche nei paesi limitrofi. Essi infatti vennero costruiti la prima volta da Peppino Chiaffitella detto Pllinja di ritorno dal Messico, dove era emigrato per un certo tempo, agli inizi del XX secolo, in devozione alla Madonna. I pupazzi antropomorfi di cartapesta sono costruiti con opportune intelaiature (\"armaxhi\") di legno, e sono poi vestiti con i costumi raffiguranti elementi del folclore locale. Tali pupazzi sono riempiti opportunamente con polvere pirica e razzi, al fine di generare un moto (in alcuni rotatorio intorno al proprio asse e altri di vario tipo) che si conclude per ognuno di essi con la detonazione finale. Ogni detonazione sar\u00e0, ovviamente, pi\u00f9 potente della precedente in considerazione dei personaggi che di volta in volta esplodono. Si tratta di pupazzi a grandezza naturale che raffigurano i seguenti personaggi: una donna (\"nusja\"), un pastore (\"Kapjel picut\"), due fabbri (\"furxharet\") e il diavolo (\"djallthi\"). La donna \u00e8 vestita con il costume di gala albanese; l\u2019uomo, vestito con il tradizionale costume con il cappello a punta, porta due forme di ricotta; il diavolo, solitamente raffigurato secondo l'iconografia locale, cio\u00e8 con due facce, quattro corna, i piedi a zoccolo di cavallo (\"k\u00e8mb rrutullore\"), porta in mano una forca (\"furrcilia\") e la catena del paiolo (\"kamastra\").\nOltre ai Nusazit, in occasione della festa, viene preparato un altro pupazzo in cartapesta e imbottito di polvere pirica, raffigurante un cavallo col cavaliere (\"Kali\") pieno anch\u2019esso di petardi, che viene acceso la sera della vigilia della festa in piazza. Il cavallo con il cavaliere ha un telaio rettangolare ed \u00e8 trasportato con passo saltellante da un uomo posto al suo interno.\nGeografia antropica.\nFrazioni.\nVenticalia.\nFrazione di San Costantino Albanese. Dalla fine del XVII secolo fu feudo rustico della locale famiglia Pace che lo possedette ininterrottamente sino all'eversione della feudalit\u00e0 su concessione dei Pignatelli principi di Noja.\nMartorino.\nAnche Martorino, frazione di San Costantino Albanese che conta circa 20 abitanti fu tra le concessioni feudali che la famiglia Pignatelli concesse alla fine del XVII secolo alla famiglia Pace, avendo una storia simile alla frazione di Venticalia.\nAmministrazione.\nIl sindaco attuale \u00e8 Renato Iannibelli, eletto il 12 giugno 2017 con il 53,57% dei voti."}
{"id": "31390", "revid": "124959072", "url": "https://it.wikipedia.org/wiki?curid=31390", "title": "San Fele", "text": "San Fele (pronuncia: , \"Sand\u0259 F\u00e8l\u0259\" in dialetto lucano) \u00e8 un comune italiano di abitanti della provincia di Potenza, in Basilicata. \nStoricamente proviene dal feudo corrispondente alla Valle di Vitalba, insieme a Rionero in Vulture, Monticchio (Basilicata), Sant'Andrea, Montemarcone (Avigliano), Montesirico, Rapone. \nIl suo nome in origine fu \"Santo Felice\"; le forme \"Santo Fele\" e \"San Fele\" (quella ufficiale) derivano anch'esse dal latino \"Felix\", \"Felicis\", ma nella forma del nominativo (\"Felix\"). San Fele \u00e8 un comune prettamente rurale, noto per la presenza nel suo territorio del santuario di Santa Maria di Pierno.\nGeografia fisica.\n\u00c8 situato nella parte nord-occidentale della Basilicata, a 872 , arroccato tra il Monte Castello e il Monte Torretta. Fa parte della Comunit\u00e0 Montana del Vulture.\nSismologia.\nIn base alla classificazione sismica del territorio italiano effettuata dal Dipartimento della Protezione Civile presso la Presidenza del Consiglio dei Ministri, il Comune di San Fele si trova in zona 1, cio\u00e8 la zona che presenta un rischio sismologico molto alto, nella quale possono verificarsi fortissimi terremoti.\nStoria.\nIn epoca antica, il territorio di San Fele fu abitato dagli Ausoni, che lasciarono diverse testimonianze nel circondario del comune. Il nucleo della citt\u00e0 ebbe origine nel 969 d.C., con l'edificazione di un castello fortezza, voluto da Ottone I di Sassonia per avvistare e fronteggiare eventuali assedi da parte dei Bizantini e, circa un secolo dopo, iniziarono a sorgere intorno al presidio i primi centri abitati.\nIl quartiere sviluppatosi lungo le pendici del Monte Castello \u00e8 stato rinominato \"Rione Costa\".\nIl castello fortezza era \"di forma bislonga e fabricato a guisa di un vascello [...] Federico II lo strinse anchora, e per renderlo del tutto inespugnabile, e lo fiancheggi\u00f2 di alcune mezze lune e torrioni\"; questo \u00e8 quanto riportato nella relazione di Ardoini del 1674, ma al tempo in cui scriveva era \"quasi distrutto e con la sola prospettiva di mura\".\nNel 1036, alcuni ribelli milanesi che osteggiavano l'arcivescovo di Milano furono confinati a San Fele e, liberati da Corrado II, rimasero ivi a causa dell'epidemia che colp\u00ec Milano. Gli esuli milanesi si imparentarono con le popolazioni della vicina valle di Vitalba, formando le prime famiglie della citt\u00e0. Per porre fine allo scontro tra normanni e papato, San Fele ospit\u00f2 Ruggero II e il papa Onorio II, ove iniziarono a stipulare i primi accordi di pace. Sotto la dominazione angioina, la citt\u00e0 fu affidata ai feudatari Giovanni Gaulard, Drogone di Beaumont, Guglielmo di Melun.\nDal 1432 il feudo di San Fele fu amministrato da Troiano Caracciolo, duca di Melfi, e dai suoi discendenti fino al 1613, quando subentr\u00f2 la famiglia Doria, che mantenne la propriet\u00e0 fino al 1811. Nel frattempo il terribile terremoto del 1456 aveva sconvolto San Fele, danneggiando la chiesa di Pierno.\nNel 1799 la popolazione innalz\u00f2 l'Albero della libert\u00e0. L'euforia per la nuova era, la Repubblica Napoletana (1799), svan\u00ec presto e molti furono giustiziati.\nAll'indomani dell'unit\u00e0 d'Italia, tutta la zona fu coinvolta nel brigantaggio e numerosi briganti come Giovanni Fortunato, detto \"Coppa\", Vito Di Gianni, detto \"Totaro\" e Francesco Fasanella, detto \"Tinna\", si distinsero come luogotenenti del capomassa Carmine Crocco.\nCome tutti i paesi del Mezzogiorno, San Fele ha subito una forte emigrazione, che si pu\u00f2 suddividere in due fasi:\nTuttavia, ulteriori motivazioni che spinsero molti cittadini di San Fele ad abbandonare la propria terra e che presentavano carattere prettamente locale, generarono da due eventi geofisici di particolare gravit\u00e0:\nRilevante la presenza di Sanfelesi in Australia ed in particolare nella citt\u00e0 di Sydney ove si contano ormai pi\u00f9 persone (oltre 3000) rispetto al paese di origine.\nL'emigrazione degli ultimi anni \u00e8 costituita da giovani che raggiungono le pi\u00f9 importanti citt\u00e0 italiane (in particolare Torino, Milano, Firenze, e Roma).\nSimboli.\nQuesta \u00e8 la descrizione araldica dello stemma:\nMonumenti e luoghi d'interesse.\nArchitetture militari.\nRuderi del castello fortezza.\nCostruito da Ottone I di Sassonia nel X secolo, in epoca sveva divenne luogo di temporanea prigionia di Enrico VII di Germania, figlio di Federico II. Un altro figlio dell'imperatore, Enrico Carlotto, venne confinato nel castello - fortezza per mano del fratello Corrado IV, nuovo regnante, il quale, secondo alcune fonti, nel 1253 diede ordine al castellano Giovanni Moro di provvedere alla sua uccisione.\nSotto la dominazione angioina, la citt\u00e0 fu affidata ai feudatari Giovanni Gaulard, Drogone di Beaumont, Guglielmo di Melun. \u00c8 ricordato per essere stato anche il luogo della prigionia di Giovanna I di Napoli. Carlo d'Angi\u00f2 fece ristrutturare ed ampliare il castello nel 1270.\nArchitetture civili.\nPalazzo Frascella.\n\u00c8 un'imponente architettura posta sotto il Monte Castello e si caratterizza per il riuso di materiali da costruzione crollati dopo i terremoti; in particolare qui sono stati usati conci di pietra provenienti dalla fortezza di Ottone I di Sassonia. Una torre in stile normanno incorporata nel palazzo non \u00e8 altro che ci\u00f2 che rest\u00f2 in piedi dell'antica chiesa di San Sebastiano, il patrono della citt\u00e0, dopo il terremoto del 1456.\nPalazzo Stia.\nFu la casa del generale dell'esercito italiano postunitario Francesco Stia, chiamato a fermare il fenomeno del brigantaggio.\nPalazzo Faggella.\nUno tra gli edifici principali della citt\u00e0, edificato nel XVII secolo, appartenuto al casato Faggella, che ha generato personaggi famosi in vari campi. Oggi \u00e8 sede del Comune.\nCasa di confino di Manlio Rossi-Doria.\nIn pieno centro storico si trova la casa in cui fu confinato dalla dittatura fascista Manlio Rossi-Doria. Per ricordarne il soggiorno, dal giugno al dicembre 1940, il Comune di San Fele ha posto una targa dinanzi all'ingresso dell'edificio.\nRuderi della Gualchiera di San Fele.\nLa Gualchiera di San Fele, adibita alla follatura della lana, era situata nei pressi delle Cascate di San Fele. Seppure allo stato di rudere \u00e8 stata riconosciuta nel settembre 2014, con apposito decreto della Soprintendenza ai Beni Culturali di Basilicata, come bene culturale di interesse storico, ambientale ed etnoantropologico, in quanto significativo esempio di tipologia architettonica rurale testimonianza dell'economia tradizionale del territorio di San Fele, legata alla storia e all'identit\u00e0 stessa delle popolazioni locali.\nArchitetture religiose.\nChiesa di Santa Maria della Quercia.\nCostruita nel 1514, la Chiesa Madre si trova ai piedi del Monte Castello, nella zona pi\u00f9 alta della citt\u00e0. L'impianto principale a tre navate, a croce greca, risale al XVI secolo, mentre la cupola \u00e8 del XVIII secolo. \u00c8 stata costruita riutilizzando materiale residuo di crolli del castello e delle mura. All'interno ci sono un antico crocifisso ligneo a grandezza d'uomo e una tela di ignoto autore del \u2018600, ritrovata nel monastero di Sant'Antonio (sui cui resti venne costruito il cimitero cittadino) raffigurante Santa Rosa da Viterbo. Nella navata sinistra \u00e8 stata posizionata un'urna contenente le reliquie di San Giustino de Jacobis; mentre all'esterno, sulla scalinata principale, sempre in onore del Santo, \u00e8 stata eretta una Statua in memoria della sua canonizzazione, avvenuta nel 1975.\nCon il terremoto del 1980 sub\u00ec gravi lesioni verticali nella facciata, negli archi e nelle volte, con distacchi e crolli parziali intonaci e stucchi che hanno comportato la chiusura della chiesa al pubblico fino ai primi anni del 2000.\nBadia di Santa Maria di Pierno.\nIl santuario della Madonna di Pierno, chiesa e resti di un antico monastero, si trova su un altopiano boschivo a circa dieci chilometri dalla citt\u00e0. San Guglielmo da Vercelli volle la costruzione del santuario Mariano. L'impianto dell'architetto Sarolo di Muro, risalente al XII secolo, \u00e8 stato alterato nel tempo a causa di crolli e successivi rimaneggiamenti. L'ala ovest del monastero \u00e8 ben conservata e utilizzata come abitazioni private. A monte della chiesa sono stati effettuati scavi archeologici che hanno riportato alla luce i resti dell'antica badia, costruita probabilmente sovrapponendosi a una minore ma analoga struttura di epoca prenormanna.\nCasa natale di San Giustino de Jacobis.\nLa casa in cui nacque San Giustino de Jacobis, il 9 ottobre 1800, si trova nel centro storico di San Fele. Recentemente restaurata, \u00e8 meta di pellegrinaggi religiosi.\nChiesa dell'Annunziata.\nNei pressi della casa natale di San Giustino De Jacobis, \u00e8 situata la Chiesa dell\u2019Annunziata lo spazio interno \u00e8 diviso in due navate orizzontali separate da archi sostenuti da pilastri fino a concludersi con l\u2019abside.\nChiesa di Santa Lucia.\nLa chiesa viene fatta risalire al XVII secolo dalla data indicata dal bassorilievo centrale raffigurante una croce con la scritta: A.D. 1632.\nL\u2019interno della struttura ad una sola navata con altare in marmo \u00e8 visitabile in occasione della festivit\u00e0 di Santa Lucia e del gioved\u00ec santo.\nChiesa dell'Addolorata.\nTra le pi\u00f9 antiche del paese. \u00c8 chiusa al pubblico a seguito del sisma del 1980.\nSociet\u00e0.\nEtnie e minoranze straniere.\nAl 1\u00ba gennaio 2016 risultano residenti 72 stranieri.\nReligione.\nLa maggioranza della popolazione \u00e8 di religione cristiana di rito cattolico appartenenti alla Diocesi di Melfi-Rapolla-Venosa.\nFeste religiose\nCultura.\nCinema.\nSan Fele \u00e8 stata uno dei luoghi di ripresa per la miniserie televisiva \"Il generale dei briganti\" (2012) di Paolo Poeti.\nCucina.\nLa gastronomia sanfelese rientra per molti aspetti in quella regionale e la completa. Ecco alcune specialit\u00e0.\nAntipasti\nPrimi piatti\nSecondi piatti\nDolci\nEventi.\nSpiritualia\n\u00c8 un evento di mezz'estate organizzato dal Comune con il patrocinio della Regione che coniuga i temi della spiritualit\u00e0 (a San Fele stessa c'\u00e8 il culto di San Giustino de Jacobis) ai linguaggi della contemporaneit\u00e0 nel campo delle lettere, dello spettacolo, dell'arte e della cultura.\nEconomia.\nTurismo.\nLa vocazione turistica del territorio di San Fele \u00e8 di tipo naturalistica ed escursionistica. Le cascate di San Fele fanno da traino all'economia della zona. Esse si formano lungo il corso del torrente Bradano (conosciuto anche come Bradanello, per distinguerlo dal Fiume Bradano), che nasce in localit\u00e0 Matise, per poi confluire nella Fiumara di Atella e poi nell'Ofanto. A monte dell'abitato di San Fele il torrente procede con numerose cascate, chiamate localmente anche \"U uattenniere\", nome dialettale della Gualchiera, macchina utilizzata in passato per follare la lana sfruttando la forza dell'acqua. Ci sono anche resti di antichi mulini ad acqua, i quali hanno cessato di funzionare negli anni '30 del XX secolo. I sentieri che conducono alle Cascate di San Fele si articolano lungo vecchie mulattiere, di cui se ne servivano coloro che abitavano in localit\u00e0 Montagna per giungere in paese. Tra questi, il sentiero che parte dal Monte Castello (937 m s.l.m.), dal quale \u00e8 possibile osservare il Vulture e la Valle di Vitalba. La cascata pi\u00f9 alta \u00e8 detta \u201cU urtone\u201d. Ad oggi sono accessibili al pubblico:\nLa comunit\u00e0 locale \u00e8 impegnata in lavori di ripristino di ulteriori aree.\nInfrastrutture e trasporti.\nStrade.\nLe principali direttrici stradali che interessano San Fele sono:\nMobilit\u00e0 urbana.\nIl comune \u00e8 collegato tramite autolinee a diverse destinazioni, principalmente in ambito provinciale.\nAmministrazione.\nGemellaggi.\nSan Fele \u00e8 gemellata con:\nSport.\nAutomobilismo.\nDal 1995 il territorio di San Fele ospita la Prova Speciale pi\u00f9 importante del Rally Puglia e Lucania perch\u00e9 la pi\u00f9 lunga e selettiva. Questa gara costituisce il pi\u00f9 importante appuntamento sportivo della Basilicata avendo validit\u00e0 per i Campionati Italiani \"Trofeo Rally Terra\" e \"Cross Country Rally\" ed il Campionato F.I.A. Central European Zone di quest'ultima specialit\u00e0, riconducibile al modello DAKAR.\nCalcio.\nIl paese \u00e8 presente nel settore calcistico con una squadra di calcio a 11 \"San Fele Calcio\" che attualmente milita nel campionato di Prima Categoria regionale."}
{"id": "31391", "revid": "322321", "url": "https://it.wikipedia.org/wiki?curid=31391", "title": "San Martino d'Agri", "text": "San Martino d'Agri (\"San Martino\" fino al 27 maggio del 1863) \u00e8 un comune italiano di 689 abitanti della provincia di Potenza in Basilicata.\nGeografia fisica.\nIl paese si trova in Val d'Agri, nel Parco nazionale dell'Appennino Lucano Val d'Agri Lagonegrese. \u00c8 collegato alla Strada statale 598 di Fondo Valle d'Agri.\nStoria.\nSan Martino d'Agri prese questo nome tra i sec. XI-XII, quando il culto del santo protettore dei poveri si diffuse in Europa.\nSi pensa che il paese abbia origini pi\u00f9 remote stando ai reperti archeologici ritrovati in alcuni siti locali, di origine romana datati II-I sec a.C. che deriverebbero dall'esodo della popolazione di Grumentum in seguito all'attacco da parte dei saraceni.\nL'impianto urbano vero e proprio del paese risale per\u00f2 al IX-X sec., quando monaci provenienti dall'oriente stabilirono qui i propri cenobi intorno ai quali sorse il centro abitato. I monaci nei secoli fondarono il convento ancora esistente che s'impone per la bellezza degli affreschi del chiostro e per uno straordinario coro ligneo di inestimabile bellezza e valore.\nNei secoli successivi San Martino seguiva le sorti storiche di tutto il resto del Mezzogiorno, dalle diverse dominazioni straniere: Normanni, Svevi, e Borbone; fino al dominio spagnolo del regno di Napoli, quando divenne un feudo di propriet\u00e0 della famiglia Sanseverino di Bisignano, una delle famiglie pi\u00f9 potenti del patriziato napoletano. Questi lo tennero fino alla fine del XVII sec. quando vi fu una grave crisi del sistema feudale che costrinse i Sanseverino a cederlo insieme ad altri feudi per far fronte ai debiti accumulati. Cos\u00ec pass\u00f2 nelle mani dei Sifola, ricca famiglia pugliese, che vi padroneggi\u00f2, dall'alto del palazzo baronale che ancora oggi ne conserva il nome, fino alla fine della feudalit\u00e0. Allontanati i temuti \u201cSignori\u201d il paese pass\u00f2 nelle mani delle famiglie pi\u00f9 potenti che continuarono a speculare sul resto della popolazione contadina aggravandone le gi\u00e0 estenuanti condizioni di vita.\nIl malcontento della popolazione facilit\u00f2 e promosse le grandi migrazioni verso le americhe che portarono ad una drastica riduzione degli abitanti, dai 2000 del 1896 ai 1300 del 1929.\nNegli anni che seguirono San Martino ha affrontato gli stessi problemi del resto d'Italia, distinguendosi ancora per un sostenuto flusso migratorio, questa volta verso il Nord d'Italia, flusso che ancora oggi \u00e8 vivo e costituisce uno dei pi\u00f9 gravi problemi del paese."}
{"id": "31393", "revid": "1833487", "url": "https://it.wikipedia.org/wiki?curid=31393", "title": "San Severino Lucano", "text": "San Severino Lucano \u00e8 un comune italiano di abitanti della provincia di Potenza, in Basilicata, situato nel Parco nazionale del Pollino.\nGeografia fisica.\nQuesto comune, insieme alle sue frazioni, segna l'ingresso al cuore del Massiccio del Pollino sul versante nord-est, in una posizione particolarmente felice per la presenza di numerosi corsi d'acqua, il principale dei quali \u00e8 il torrente Frido, dalle cui sorgenti, nella omonima valle sormontata dalla rupe su cui sorge il Santuario della Madonna del Pollino, prende origine l'acquedotto che porta lo stesso nome. A valle delle sorgenti il fiume si arricchisce nuovamente di acque, grazie all'apporto dei numerosi rivoli ad esso affluenti, fino all'intersezione, pochi chilometri a valle del paese, con il Torrente Peschiera che attraversa il Bosco Magnano, zona ricca di vegetazione e di acque cristalline, dove pare sia tuttora presente la lontra.\nStoria.\nIl territorio appartenne al feudo dei San Severino da cui prese il nome. Il primo nucleo abitato sorse intorno al XV secolo, ed \u00e8 da mettere in relazione all'espansione della colonizzazione agricola promossa dall'Abbazia del Sagittario. Nel 1806 San Severino, che fino a quel momento apparteneva al territorio di Chiaromonte, a seguito del nuovo ordinamento napoleonico, s'istitu\u00ec in Comune e nel 1820 si aggiunse la specificazione di Lucano. Dopo l'Unit\u00e0 d'Italia (1860) il brigantaggio fu molto attivo nel territorio comunale; era favorito, come d'altronde nell'intero comprensorio del Pollino, da montagne impervie, mancanza di infrastrutture e strade. Molti i toponimi che ci ricordano tale fenomeno (come il Fosso del Brigante), ma soprattutto \u00e8 ricordata la figura del capitano Gennaro Iannarelli che comp\u00ec stragi ed esecuzioni anche di civili. Di lui si conservano numerose memorie: la casa che abit\u00f2 in paese e il mulino segheria in localit\u00e0 Mezzana.\nMonumenti e luoghi d'interesse.\nPer la sua recente storia il centro di San Severino non ha importanti emergenze architettoniche, ad esclusione dell'Abbazia del Sagittario, che si trova nel territorio di Chiaromonte. Il tessuto urbano del centro storico sviluppatosi in maniera spontanea, privilegia la formazione a schiera, allineata lungo l'asse viario principale. Al centro del paese sorge la chiesa Madre, dedicata a Maria Santissima degli Angeli, probabilmente risalente al primo nucleo abitato, che attualmente mantiene l'impianto settecentesco. Nella parte alta del paese sorge la chiesa di san Vincenzo. Incamminandosi nel centro storico si trovano portali lapidei della seconda met\u00e0 del XIX secolo, e palazzotti dello stesso periodo, nonch\u00e9 i caratteristici vicoli dei centri montani.\nCaratteristica \u00e8 la visita delle \"tre fontane\", nella parte bassa del paese, che sono state recentemente riattivate e una ben restaurata. Il territorio offre attrattive naturalistiche, ma anche di archeologia industriale come i mulini. Interessante la visione di Bosco Magnano per chi proviene dalla Valle del Sinni, e i corsi dei torrenti Peschiera e Frido. Superato il paese e proseguendo verso sud si giunge alla frazione di Mezzana, suddivisa in quattro borghi; continuando si arriva al santuario della Madonna del Pollino che sorge su uno sperone roccioso in posizione panoramica su tutta la valle del Frido. L'assenza di smog e di grandi centri fa s\u00ec che sul territorio comunale sia possibile l'osservazione degli astri in modo ottimale, tanto che il comune di San Severino Lucano \u00e8 stato definito dagli astrofili \"il paese delle stelle\".\nArchitetture religiose.\nNel centro del paese sono presenti due Chiese principali oltre a due piccole cappelle. La Chiesa Madre, nella piazza Marconi, \u00e8 dedicata a Maria SS degli Angeli e probabilmente risale al primo nucleo abitato. Attualmente mantiene l'impianto settecentesco.\nNella parte alta del paese, sorge la chiesa di San Vincenzo. L'edificio sacro conserva la struttura originaria, soprattutto nella facciata. All'interno \u00e8 presente un crocifisso ligneo del 1500. Le due cappelle minori, non aperte al culto, testimoniano della enorme devozione degli abitanti sanseverinesi.\nAree naturali.\nDi grande pregio naturalistico \u00e8 il grande acero dal tronco semicavo, che si dice di et\u00e0 millenaria, si staglia a pochi metri della facciata del santuario, sulla sinistra entrando nella chiesa, simbolo, tra l'altro, della perenne devozione della popolazione del posto.\nSociet\u00e0.\nTradizione e folclore.\nLegato alla civilt\u00e0 contadina, fondamenta della societ\u00e0 lucana. In tutto il territorio si riescono a mantenere vive molte manifestazioni caratteristiche e significative, dalle pi\u00f9 frequenti di tutti i giorni in famiglia a quelle di pubblico interesse che coinvolgono l'intera comunit\u00e0.\nTra le ricorrenze popolari pi\u00f9 importanti citiamo:\nLa festa vera e propria si tiene il primo venerd\u00ec e sabato di luglio. Nella notte tra il venerd\u00ec e il sabato ci si sistema alla meglio in baracche o in tenda, al sabato, dopo la messa, davanti al sagrato si tiene il rito (pagano) pi\u00f9 bello: l'incanto. La statua della Madonna viene \"messa all'asta\" e il paese aggiudicatario avr\u00e0 l'onore, non solo di portare in processione la Madonna, ma per un periodo dell'anno ospiter\u00e0 in una propria chiesa la statua stessa.\nCultura.\nCucina.\nA San Severino Lucano sono ancora vive le tradizioni che mantengono inalterate da anni le numerose specialit\u00e0 della cucina locale, legata ai sapori di un'arte \"povera\" e genuina che ben si concilia con l'armonia della montagna.\nNel mese di agosto, la Pro Loco del Pollino di San Severino Lucano, promuove un itinerario gastronomico, lungo i vicoli de paese, che ha l'intento di far rivivere e degustare agli ospiti e anche agli stessi sanseverinesi, tutti i piatti tipici realizzati seguendo le ricette pi\u00f9 antiche.\nL'evento per eccellenza, atteso per un anno intero, \u00e8 una vera e propria \"festa\" che si tiene quando, nei mesi invernali, si ammazza il maiale (u puorc'); il maiale rappresenta l'elemento basilare della cucina locale. Si preparano: salsicce, soppressate, prosciutti, capicolli, frittuli e il tipico dolce al \"sanguinaccio\".\nTra le numerose specialit\u00e0 segnaliamo tra i primi piatti:\nPer quanto concerne la carne, naturale con animali allo stato brado che pascolano nei pianori del Pollino, segnaliamo il capretto al forno, agnelli e vitelli alla brace.\nInoltre specialit\u00e0 assolute sono le \"mazzacorde\" (interiora con aglio, prezzemolo e peperoncino), il \"suffritto\" (fegato e interiora varie al sugo).\nRinomati anche i formaggi degli allevamenti del Pollino, genuini e ottimi per qualit\u00e0: pecorino, caciocavallo, ricotta fresca, \"caso quagghino\".\nDa ricordare anche i vini locali, senza conservanti e specialit\u00e0 quali \"cannariculi\", \"cauzun' chi vete\", currieddi\" e \"cicirata\".\nGeografia antropica.\nLe frazioni e le contrade che costituiscono il comune sono: Cropani, Pomarreti, Villaneto, Mancini, Valerie, Mezzana Torre, Mezzana Salice, Mezzana Frida, Cianci, Calanche e Crocetta."}
{"id": "31394", "revid": "433605", "url": "https://it.wikipedia.org/wiki?curid=31394", "title": "Sant'Angelo Le Fratte", "text": "Sant'Angelo Le Fratte \u00e8 un comune italiano di 1.394 abitanti della provincia di Potenza in Basilicata.\nGeografia fisica.\nTerritorio.\nIl comune confina con i comuni di Brienza, Caggiano (SA), Polla (SA), Satriano di Lucania, Savoia di Lucania e Tito.\nClima.\nLa stazione meteorologica pi\u00f9 vicina \u00e8 quella di Picerno. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +3,5\u00a0\u00b0C, mentre quella del mese pi\u00f9 caldo, agosto, \u00e8 di +21,9\u00a0\u00b0C.\nLe precipitazioni medie annue si aggirano sui 650\u00a0mm, distribuite mediamente in 90 giorni, con un picco tra l'autunno e l'inverno ed un minimo estivo.\nStoria.\nDal 1430 al 1818 il paese \u00e8 stato sede temporanea della Diocesi di Satriano.\nColpito e danneggiato gravemente nel 1980 dal terremoto dell'Irpinia, oggi S.Angelo Le Fratte \u00e8 ritornato al suo antico splendore.\nSimboli.\nLo stemma comunale \u00e8 composto da uno scudo di colore azzurro, con al centro l'effigie di San Michele Arcangelo in veste bianca impugnante una spada, sovrastante il demonio. .\nSociet\u00e0.\nEtnie e minoranze straniere.\nAl 31 dicembre 2010 a Sant'Angelo Le Fratte risultano residenti 48 cittadini stranieri. Le nazionalit\u00e0 principali sono:\nAl 31 dicembre 2012 risultano residenti, con un decremento del 16,7% rispetto al 2010, un totale di 40 cittadini stranieri.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'Arcidiocesi di Potenza-Muro Lucano-Marsico Nuovo, con una parrocchia.\nGeografia antropica.\nFrazioni.\nLo statuto comunale di Sant'Angelo Le Fratte non menziona alcuna frazione. In base al 14\u00ba Censimento Generale della Popolazione e delle Abitazioni, le localit\u00e0 abitata, oltre al paese sono:\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, legate alla cultura contadina e pastorale. Queste attivit\u00e0, ben lungi dallo scomparire stanno invece rifiorendo, e si distinguono per la lavorazione del rame.\nAmministrazione.\nAltre informazioni amministrative.\nIl comune fa parte della Comunit\u00e0 montana Melandro"}
{"id": "31395", "revid": "287451", "url": "https://it.wikipedia.org/wiki?curid=31395", "title": "Sant'Arcangelo", "text": "Sant'Arcangelo \u00e8 un comune italiano di abitanti della provincia di Potenza, in Basilicata situato nella Val d'Agri.\nGeografia fisica.\nIl paese sorge a 388 metri di altitudine sul livello del mare (min 137, max 772), sulle alture alla destra del medio corso del fiume Agri.\nIl territorio del comune ha un'estensione di 188,47\u00a0km2.\nDista 89\u00a0km da Potenza e 78\u00a0km da Matera.\nStoria.\nNel territorio comunale furono viste tracce di insediamenti risalenti all'VIII secolo a.C. Tra la fine del V secolo a.C. e gli inizi del IV, la valle dell'Agri fu occupata dai Lucani, a cui appartiene la necropoli di San Brancato, dove negli anni ottanta furono scoperte circa duecentoventi sepolture. Un piccolo centro abitato ad essa riferibile, databile tra il IV e il III secolo a.C. \u00e8 stato rinvenuto tra le contrade Gavazzo, Cannone e Mulino.\nNel III secolo a.C. i Lucani furono alleati dei Romani ed ebbero la cittadinanza romana nel I secolo a.C. Il centro di San Brancato decadde a favore della colonia romana di \"Grumentum\".\nL'attuale Sant'Arcangelo venne fondata dai Longobardi del ducato di Benevento nella seconda met\u00e0 del VII secolo e prese il nome dall'arcangelo San Michele, loro patrono.\nSotto i Normanni compare nel \"Catalogus baronum\", un registro per il servizio militare redatto sotto il re Guglielmo il Buono, del 1150-1168, come feudo in possesso del conte di Andria, con quattro vassalli, che poteva fornire 10 militi.\nSotto gli Angioini nel 1305 il vescovo di Anglona protest\u00f2 con il re a causa del tentativo del feudatario di Sant'Arcangelo di impadronirsi dell'abbazia di Santa Maria d'Orsoleo. Il feudo appartenne a Nicol\u00f2 Lamarra, da cui pass\u00f2 nel 1390 a Beatrice di Ponziaco, e poi a Carlo d'Artus.\nVerso la fine del XVI secolo i membri a capo del ramo principale della famiglia ferrarese dei Principi Giocoli di Jadera dopo aver venduto i propri cospicui feudi nella piana del Po di Volano si trasferirono a Sant'Arcangelo . Acquistarono importanti poderi aggiungendo ai loro titoli quello di Nobili di Sant'Arcangelo e fecero edificare il convento di San Michele dei frati riformati, nel quale si trova affrescato il loro stemma e una lapide sepolcrale del 1636. Il blasone dei Giocoli, con onde sormontate da tre stelle d'oro, compare anche in un locale sotterraneo della torre Giocoli, su una lapide, e nella locale chiesa di Sant'Anna.\nSotto i principi Carafa (1517/1577) viene modificato l'assetto degli uffici centrali e periferici delle varie universit\u00e0 (cos\u00ec chiamati i comuni) e vengono pubblicati i capitoli che altro non erano che leggi necessarie a far funzionare l'apparato del regno e le varie universit\u00e0. Singolare \u00e8 quello che fa riferimento alla presenza di un maestro di scola. Vengono date indicazioni sulle elezioni del sindaco dei vari servizi forniti alla popolazione (mulini, forni e fontane) nonch\u00e9 indicazione sul funzionamento delle cause civili. Con Luigi Carafa IV principe di Stigliano (1590-1609) vengono descritte le entrate in denaro ed in natura, che egli percepiva \"dalli suoi stati di Basilicata\", anche da Sant'Arcangelo, e si parla per la prima volta del castello il cui fitto veniva utilizzato \"per spenderli in reparatione d'esso\". Sotto la dominazione dei principi Colonna di Stigliano (1680) la descrizione dei vari quartieri, che andavano dal castello al rione Madauro (forse mauro), dai fuochi che nel 1532 erano 125, illustra la vita del tempo cos\u00ec come quella del feudatario che forniva dietro pagamento, la molitura dei cereali e la cottura del pane. La descrizione del mulino ad acqua, ubicato al lato di rigogliosi giardini, della Cavallerizza, del Palazzo del Principe al rione S. Giovanni da poco edificato (fino ad allora aveva abitato nel Palazzo Molfese secondo Giocoli) completa il quadro.\nIl 27 agosto 1826 i Barrile ne ottennero il titolo di principe. Dopo l'estinzione di questa famiglia il solo feudo pass\u00f2 alla famiglia Colonna dei principi di Stigliano, mentre il titolo di principe pass\u00f2 invece dal 1853 ai Ricciardi, duchi di Caivano, marchesi di Fuscaldo e conti dei Camadoli.\nNel Regno d'Italia fu sede di mandamento appartenente al circondario di Lagonegro e alla diocesi di Anglona-Tursi.\nSociet\u00e0.\nReligione.\nIn tutto il territorio comunale operano tre parrocchie:\nCultura.\nIstituzioni, enti e associazioni.\nNel 2009 \u00e8 stata costituita su iniziativa del Premio Nobel per la Pace Betty Williams la Fondazione \"Citt\u00e0 della Pace per i bambini\", che prevede strutture che possano ospitare i bambini che vivono in situazioni di pericolo nei loro paesi, da realizzarsi a Sant'Arcangelo ed a Scanzano Jonico. La Citt\u00e0 della Pace ha l'obiettivo di garantire assistenza, istruzione ed educazione a minori in condizioni di disagio sociale o pericolo derivanti da guerre o disastri ambientali.\nGeografia antropica.\nL'interpretazione del territorio e dell'insediamento urbano.\nL'aver assunto come punto di vista privilegiato per l'osservazione dei luoghi fisici, costruiti e non, dell'intero territorio comunale di Sant'Arcangelo, ci permette di evidenziare, l'importanza che, nell'occupazione del territorio ha sempre avuto l'insieme dei caratteri morfologici che ingloba unitariamente l'oroidrografia di un luogo (monti, valli, compluvi e displuvi, fiumi, ecc. ciascuno in\nstretta dipendenza dalla presenza concomitante degli altri), nonch\u00e9 l'antropizzazione.\nLa nozione di territorio \u00e8 onnicomprensiva, poich\u00e9 implica, non solo le strutture propriamente \"edilizie\", ma in genere l'ambiente costruito, ci\u00f2 che da parte dell'uomo serve per abitare; quindi non solo le strutture insediative e urbane, ma associa queste alla massima parte delle strutture di percorrenza extraurbane, e a tutte quelle di produzione primaria legati all'agricoltura e pastorizia, di norma anch'esse extraurbane.\n\u00c8 possibile, pertanto, stabilire una sorta di gerarchia tra i diversi elementi strutturanti il territorio, al fine di individuarne il ruolo assunto nell'organizzazione fisica, produttiva e sociale dello spazio urbano di Sant'Arcangelo.\nAvvalendoci delle indicazioni dei professori G. Caniggia e G.L. Maffei, circa la lettura del territorio, si\npossono teorizzare due fondamentali cicli d'impianto della antropizzazione.\nLe fasi di antropizzazione relative al primo ciclo d'impianto, susseguitesi nelle diverse epoche storiche, hanno interessato solo marginalmente il territorio santarcangiolese, privilegiando quelle linee di crinale, su cui si sono insediati i nuclei protourbani, localizzate nelle Serre di Roccanova (Contrada S. Marcellino). Solo col secondo ciclo, quello cosiddetto \"di consolidamento\", si ha la presenza antropica a Sant'Arcangelo, individuata nei luoghi di fondovalle nei pressi di San Brancato, cos\u00ec come testimoniato dai ritrovamenti archeologici quali ceramiche funerarie del V secolo a.C. attestanti il rapporto di questo centro con la civilt\u00e0 apula e pi\u00f9 raramente quella pestana. Dal III secolo a.C. in poi, con la presenza sempre pi\u00f9 forte di Roma, si provoca una profonda crisi del mondo lucano e delle colonie greche, che porta all'abbandono da parte di questi ultimi, del territorio con conseguente contrazione del numero degli abitanti e la nascita di nuovi insediamenti urbani come Grumentum. Dopo il crollo della civilt\u00e0 romana coincidente con il V - VI secolo d.C., ovvero il periodo della seconda ellenizzazione, con molta probabilit\u00e0, poich\u00e9 non vi \u00e8 alcun documento attestante la veridicit\u00e0 di tale ipotesi, si pu\u00f2 affermare la presenza di un insediamento umano sull'acrocoro di Sant'Arcangelo, che ancora oggi, ne caratterizza l'immagine urbana restituita nei suoi tipici segni medievali. A Sant'Arcangelo, i percorsi pi\u00f9 rilevanti dal punto di vista della costituzione morfologica dell'insediamento, quelli di crinale, hanno avuto sempre maggiore importanza, essendo essi luoghi di attivit\u00e0 commerciali e di rappresentanza e che, interponendosi tra luoghi singolari hanno rivestito un ruolo congiuntivo nell'organizzazione politico - sociale della citt\u00e0. Lo stato privilegiato degli spazi centrali afferenti alle sommit\u00e0 morfologiche resta invariato nonostante le successive urbanizzazioni del rione Sant'Antonio Abate (1854) posto sul crinale secondario, dove vengono ripercorse strategie insediative molto simili a quelle gi\u00e0 sperimentate nel centro urbano stratificato e consolidato, come l'assialit\u00e0, attribuita alla via Appennino Meridionale, realizzata attraverso il localizzarsi di tutta una serie di attrezzature urbane. Essa viene riproposta secondo uno schema organizzativo simile a quello spazio urbano storico che trova invece, in corso Vittorio Emanuele II e Umberto I, la sua particolare assialit\u00e0. Percorsi e luoghi\ncentrali determinano la struttura e disegnano, la forma, conservando lo svolgersi delle funzioni urbane all'interno dello spazio che in esso riassume la sua collettivit\u00e0.\nLa storia dell'evoluzione urbanistica.\nLa storia urbanistica di Sant'Arcangelo fino alla Carta Catastale del 1931 \u00e8 pressoch\u00e9 sconosciuta. La Carta Catastale del 1931 \u00e8 infatti il pi\u00f9 antico rilievo del territorio santarcangiolese redatto in modo omogeneo per l'intera area territoriale.\nPrima di esso non vi sono che documenti d'archivio di lungo e difficile reperimento ed elaborazione, che tuttavia forniscono un quadro della forma del territorio per frammenti, per parti e per epoche diverse. Prima del 1931 i documenti d'archivio e le descrizioni forniscono solo un quadro molto sommario della forma del territorio, mai localizzabile geograficamente.\nQuindi le vicende di Sant'Arcangelo possono essere ripercorse affidandosi esclusivamente agli atti e agli eventi disastrosi che vi sono stati nell'arco degli anni.\nNell'affresco di un anonimo situato nel convento di S. Maria di Orsoleo, databile intorno al XVIII secolo, \u00e8 schematizzato l'insediamento urbano di Sant'Arcangelo.\nVerso l'inizio del XVII secolo parecchi proprietari terrieri di Sant'Arcangelo, fecero domanda di edificare negli orti vicini all'abitato e vicino al nuovo convento dei Frati Riformati, che va sotto il titolo di San Michele Arcangelo ora parrocchia di S. Rocco Confessore. Intorno al 1630 si costru\u00ec il palazzo baronale nell'abitato, fabbricato quasi tutto a grossi mattoni, detto \"Burgensatico\" o \"Corte\", con i locali sotterranei adibiti a carcere fino al 1875. La cappella di S. Anna, fondata nel 1630, fu ampliata nel 1666, restaurata e dotata da Giovanni Lucarelli. Essa fu consacrata solennemente dal vescovo Carlo Francesco Giocoli; nel 1744 fu di nuova restaurata \u00e8 stata completamente alterata agli inizi degli anni ottanta con affreschi dal pittore Paradiso. All'interno di essa vi \u00e8 una bella tavola di \u201cSant'Anna\u201d di autore ignoto del secolo XIX.\nLa cappella detta della \"Provvidenza\" eretta da Arcangelo Darino nel 1653, ubicata nel rione S. Giovanni, risulta di uso privato della famiglia Castronuovo.\nDopo il crollo dell'antica Chiesa Madre che era situata al rione Piazzolla, all'inizio del XVIII secolo, fu edificata nel 1721 la nuova nel luogo ove attualmente \u00e8 ubicata.\nLa chiesa in un primo tempo fu eretta sotto il titolo di S. Michele Arcangelo e solo in un secondo momento sotto quello di S. Nicola di Bari.\nAll'interno della chiesa sulla conca di pietra del fonte battesimale vi \u00e8 scolpita l'effigie di San Michele datata 1630. Questa data non fa scartare l'ipotesi che il fonte battesimale incavata nel 1630 fosse poi stata trasportato dove attualmente si vede dall'antica chiesa distrutta a causa della frana. Sono andati distrutti definitivamente nell'intradosso della cupola dell'attuale chiesa affreschi di Fr. P. Lanza del secolo XVIII.\nDai distici del Satriani, risulta che tra il palazzo e il convento, verso la met\u00e0 del XVIII secolo si aggiunsero dei fabbricati in continuazione, cos\u00ec verso nord-ovest si estese il paese in modo da assumere la forma di una \"S\".\nNel 1857, Sant'Arcangelo, come tutti i paesi situati sulle sponde dell'Agri, rest\u00f2 molto danneggiato dal terremoto, i rioni colpiti maggiormente furono: il Castello, la Piazzolla ed il Serrone, sicuramente perch\u00e9 sono i punti pi\u00f9 alti dell'abitato. Cos\u00ec da questo evento disastroso sorsero il rione Ferraruoli e Sant'Antonio Abate, che prese il nome dalla cappella dedicata al famoso santo.\nDa allora si incominci\u00f2 a edificare ininterrottamente come si pu\u00f2 riscontrare dalla Carta Catastale del 1931. Nel 1954 una frana colp\u00ec il rione pi\u00f9 rappresentativo di Sant'Arcangelo il \"Castello\", in conseguenza della quale sorger\u00e0 la nuova zona di espansione nell'ubertosa contrada di San Brancato.\nIl rione Castello nel passato attir\u00f2 l'attenzione, dapprima, di una buona parte della ricca borghesia del paese, la quale vi edific\u00f2 diverse case - palazzate. In seguito, anche famiglie dei ceti meno abbienti riuscirono ad amalgamarsi bene con il ceto borghese.\nNel 1954 il rione era il cuore del paese: aveva alle sue falde il Municipio, l'Ufficio Postale e la Chiesa Madre; in cima vi era la caserma dei Carabinieri; la casa palazzata dei Ferrara; Guarini e dei Giocoli con la cappella di S. Vito; dei De Ruggieri e infine quella dei Molfese e dei Castronuovo.\nMa nel 1954 era anche un rione densamente popolato, in cui si partecipava intensamente alla vita del paese, in pochi mesi una frana di impressionanti proporzioni port\u00f2 via tutto fino davanti ai gradini della Caserma dei Carabinieri.\nL'enorme diga di cemento che si \u00e8 realizzata \u00e8 servita a fermare il movimento franoso, ormai le case palazzate sono vuote, alcune sono in uno stato quasi totale di abbandono, ma la cosa pi\u00f9 grave \u00e8 che i giovani abitanti di questo rione, come anche degli altri rioni del centro storico, sono stati costretti a trasferirsi a San Brancato.\nLe attenzioni agli usi, abitudini e vita dei contadini allo scopo che restino nella memoria vengono raccolte nel 1980 da Giuseppe Nicola Molfese.\nEconomia.\nUn tempo era nota per l'allevamento di una superlativa razza di cavalli detta \u201cNeapolitana\u201d, per la produzione di cotone, di ortaggi di olio e di vino. \nRinomata \u00e8, ancor oggi, la produzione di olio di oliva, di ortaggi, di prodotti caseari, di vino."}
{"id": "31396", "revid": "1932958", "url": "https://it.wikipedia.org/wiki?curid=31396", "title": "Sasso di Castalda", "text": "Sasso di Castalda (\"U S\u00e0sse\" in dialetto lucano) \u00e8 un comune italiano di 828 abitanti della provincia di Potenza, in Basilicata.\nStoria.\nSorto intorno al 1068, il territorio \u00e8 stato abitato sin dall'epoca romana in quanto poco distante vi era la Via Herculea.\nCitato per la prima volta in un documento della seconda met\u00e0 dell\u2019XI secolo, fu una roccaforte normanna. Denominata per lungo tempo \"Sasso\", ha assunto la denominazione attuale nel 1863. Dopo l\u2019abolizione dei feudi, i moti risorgimentali e l\u2019annessione al Regno d\u2019Italia, partecip\u00f2 ai successivi avvenimenti nazionali e agli ultimi due conflitti mondiali, risentendo dei tipici problemi del Meridione e in particolare dell\u2019emigrazione. Del suo patrimonio storico-architettonico, fanno parte la chiesa dell\u2019Immacolata, in cui \u00e8 conservato un settecentesco busto di Sant\u2019Emidio che protegge dai terremoti.\nSociet\u00e0.\nEtnie e minoranze straniere.\nAl 31 dicembre 2007 a Sasso di Castalda risultano residenti 30 cittadini stranieri, che ammontano allo 0,49% della popolazione.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'Arcidiocesi di Potenza-Muro Lucano-Marsico Nuovo, con una parrocchia.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, legate alla cultura contadina e pastorale.\nInfrastrutture e trasporti.\nIl comune \u00e8 interessato dalla Strada Provinciale 39 e dalla Strada statale 598 di Fondo Valle d'Agri.\nAmministrazione.\nAltre informazioni amministrative.\nIl comune fa parte della Comunit\u00e0 montana Melandro.\nTurismo.\nIl 6 aprile del 2017 \u00e8 stato inaugurato il \"Ponte alla Luna\", un macro attrattore di ponti tibetani. Il ponte pi\u00f9 grande \u00e8 alto circa 120 metri. Per attraversare i due ponti \u00e8 necessario acquistare il biglietto di accesso. Nella zona sono presenti anche sentieri e ferrate ad accesso libero."}
{"id": "31397", "revid": "1718925", "url": "https://it.wikipedia.org/wiki?curid=31397", "title": "Satriano di Lucania", "text": "Satriano di Lucania (IPA: , anticamente \"Pietrafesa\", IPA: ) \u00e8 un comune italiano di 2.319 abitanti, della provincia di Potenza in Basilicata.\nIl borgo nato in epoca medievale come \"Pietrafixa\", mut\u00f2 in seguito il nome in \"Pietrafesa\". Nel 1887, l'Amministrazione Comunale deliber\u00f2 il cambio del toponimo in \"Satriano\", antica citt\u00e0 lucana i cui ruderi sono situati poco distante, per rinsaldarne i legami storici. Fu aggiunto inoltre \"di Lucania\", per distinguerla dai comuni omonimi e rafforzarne il significato geografico poich\u00e9 appartenente alla storica regione della Lucania.\nSatriano \u00e8 la \u00abvalle pi\u00f9 dipinta d'Italia\u00bb e, dal 1988, \u00abcapitale italiana dei \"Murales\"\u00bb. Nel centro cittadino, al 2019, erano presenti 410 murales.\nGeografia fisica.\nSatriano si sviluppa sulle pendici e le faldi di tre rocce: il Castello, il Piesco e la Madonna della Rocca che sovrastano le rive del fiume Melandro. Di qui passava il tracciato dell'antica via Herculea, strada romana che fungeva da collegamento tra la via Traiana e la Pompilia, consentendo di raggiungere anche luoghi cos\u00ec interni ed aspri.\nTerritorio.\nIl centro abitato si trova nell'Appennino Meridionale, nella valle del Melandro: \u00e8 collegato al vallo di Diano tramite il valico verso Brienza, a Potenza tramite la valle del Basento e alla Campania mediante la valle del Melandro. A sud confina con le colline che circondano il monte Arioso, a ovest \u00e8 delimitato dal torrente Melandro, a est dal fiume Noce, a nord dal fiume Platano.\nIl territorio di Satriano di Lucania appartiene alla provincia di Potenza e dista 27\u00a0km circa da Potenza. Il comune confina con Tito (5,4\u00a0km), Sant'Angelo Le Fratte (6,7\u00a0km), Sasso di Castalda (7,2\u00a0km), Brienza (7,4\u00a0km) e Savoia di Lucania (7,8\u00a0km), comuni che fanno parte della Comunit\u00e0 montana del Melandro.\nSituato a circa 653 m sul livello del mare, \u00e8 classificato come comune montano. Il territorio si estende su una superficie di circa 33,02\u00a0km2. Il territorio del comune risulta compreso tra i 483 m e i 1063 m sul livello del mare, con un'escursione altimetrica complessiva pari a 580 m.\nPresso il bosco Ralle a sud del paese, sono presenti alcuni laghetti artificiali, dove \u00e8 possibile anche praticare la pesca sportiva.\nTerremoti.\nSatriano di Lucania si trova in una zona ad alto rischio sismico. Sono frequenti le piccole scosse di terremoto: nel raggio di 30\u00a0km si verificano all'incirca 2 eventi al mese, di magnitudo inferiore al grado 3 della Scala Richter. Storicamente si sono verificati all'incirca 29 eventi sismici di grande portata negli ultimi 2000 anni, in un raggio di 30\u00a0km da Satriano. Un evento rilevante fu il terremoto dell'Irpinia del 1980, di grado 6,9 Richter, con epicentro tra i comuni di Teora, Castelnuovo di Conza e Conza della Campania, a soli 45,48\u00a0km da Satriano. Il bilancio complessivo fu di circa 3000 morti e 8000 feriti, con interi paesi rasi al suolo, oltre 70.000 costruzioni distrutte in 600 comuni diversi.\nClima.\nLa stazione meteorologica pi\u00f9 vicina \u00e8 quella di Picerno. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +3,5\u00a0\u00b0C, mentre quella del mese pi\u00f9 caldo, agosto, \u00e8 di +21,9\u00a0\u00b0C.\nLe precipitazioni medie annue si aggirano sui 650\u00a0mm, distribuite mediamente in 90 giorni, con un picco tra l'autunno e l'inverno e un minimo estivo.\nOrigini del nome.\nIl nome Pietrafesa deriva probabilmente dalle caratteristiche geomorfologiche del luogo su cui sorgeva.\nStoria.\nNon si hanno date certe sulle origini di Satriano; l'insediamento antico, che si estende tra il pianoro dell'altura occupata dalla Torre e le sue scoscese pendici, \u00e8 inserito in un suggestivo ambiente naturale a dominio di un vasto comprensorio territoriale. Questo sito ha da sempre rivestito una posizione strategica di primo piano lungo il percorso che metteva in collegamento la costa ionica con quella tirrenica, costituendo un crocevia di popoli e culture anche molto varie tra loro. I fenomeni di antropizzazione, riscontrati nell'area, riportano all'Et\u00e0 del Bronzo con una continuit\u00e0 di occupazione del territorio che arriva fino al basso Medioevo. Nel XII secolo si attesta una fase di grande importanza del sito collegabile verosimilmente alla presenza di una prestigiosa sede vescovile. Numerose fonti, comunque, attribuiscono almeno 900 anni di vita al piccolo borgo lucano. Nel XII secolo infatti, anno in cui si hanno le prime notizie di sviluppo dell'abitato, l'antica \"Pietrafesa\" sorgeva su una roccia denominata \"Castello\". Il paese, insieme a \"Satrianum\", era parte di un unico contado, come si evince dal registro del servizio feudale delle province napoletane. Tuttavia fino ad allora il borgo era costituito essenzialmente da una cultura agricola molto primitiva e poco avanzata. Fu dominio della famiglia Pietrafesa che ne assunse propriamente il nome e lo rese autonomo dalla contea di Satrianum la quale, in seguito e per ordine della regina Giovanna fu attaccata e distrutta per vendicarsi sugli abitanti a causa di un affronto subito. A questo proposito sono riportate due circostanze: da un lato l'amore non corrisposto da parte del Baronetto presso cui la regina era ospite, innamorato della damigella di corte Seal, dall'altro il rapimento da parte degli abitanti del luogo di una giovane donna proveniente dalla Puglia, scelta dalla corte. Successivamente il feudo fu venduto ai Caracciolo altra importante realt\u00e0 nobiliare di Napoli, che lo tennero in propriet\u00e0 fino all'abolizione dei diritti feudali, in forza alle leggi napoleoniche della prima met\u00e0 dell'Ottocento. Il demanio comunale venne quindi accorpato al resto dell'abitato e ceduto a ricchi signori del posto e delle zone limitrofe. Va considerato in tale scenario di soprusi territoriali e demaniali il forte contrasto del popolo pietrafesano prima contro i nobili e il clero e successivamente contro la nuova classe borghese di proprietari che si sostitu\u00ec al dominio dei ricchi feudatari. Nel frattempo, il centro abitato continuava ad espandersi portando i suoi confini oltre le rive del fiume Melandro e poggiandosi anche sulle altre due \"rocce\": il Piesco e Madonna della Rocca. Si tratta del periodo d'oro di crescita del Borgo, nella met\u00e0 del 1800 la popolazione sfior\u00f2 i 3000 abitanti e nonostante il terremoto di 7 anni dopo l'aspetto demografico non ebbe, fortunatamente, gravi ripercussioni.\nQualche anno dopo la denominazione del comune cambi\u00f2 da \"Pietrafesa\" a \"Satriano di Lucania\" per rafforzare il legame demografico-culturale esistente tra le due localit\u00e0 lucane.\nSimboli.\nBlasonatura stemma:\nLo stemma di Satriano non ha mai subito forti trasfigurazioni nel corso dei secoli; ciononostante, \u00e8 stato pi\u00f9 volte oggetto di studio per carpirne le origini e il significato. Sembra che inizialmente lo stemma del comune fosse costituito da due torri poste su due montagne, sovrastate da 3 stelle. Soltanto in seguito furono aggiunte le tre spighe di grano intrecciate, al disotto delle torri e separate da queste da una banda bianca. Nel corso dei decenni pochissimi sono stati gli studi riferiti a questo antico blasone. Da un punto di vista araldico e significativo, sembra che le torri indichino l'appartenenza demografica e culturale, del popolo satrianese (o meglio pietrafesano) all'antica citt\u00e0 di Satrianum, ormai distrutta. Le tre spighe intrecciate sono, sempre in base a vaghe interpretazioni, emblema e raffigurazione della tradizione agricola cui si \u00e8 basata, non solo ieri ma ancora oggi, la cucina, e pi\u00f9 in generale, tutta l'economia del paese.\nBlasonatura gonfalone:\nMonumenti e luoghi d'interesse.\nMurales.\nSatriano di Lucania \u00e8 particolarmente noto per il suo vasto patrimonio artistico legato ai cosiddetti \"Murales\" che rappresentano l'effigie vera e propria del paese.\nNati lo scorso secolo, condizionati dall'eredit\u00e0 culturale lasciata da Giovanni De Gregorio sono stati poi promossi e riqualificati dall'amministrazione comunale perch\u00e9 estesi sui muri e le case di tutto il centro abitato. Questi veri e propri affreschi, vengono dipinti a mano da pittori professionisti dell'associazione \"Arte per la Valle\", composta da artisti quali Luciano La Torre, presidente dell'associazione, Sabato Rea, Francesco Costanzo, Gian Carlo Costantini e molti altri.\nAl 2019, si contano oltre 400 murales, sparsi tra il centro storico e le zone limitrofe.\nSociet\u00e0.\nEtnie e minoranze straniere.\nAl 31 dicembre 2017, secondo l'ISTAT, a Satriano di Lucania risultano residenti 102 cittadini stranieri. La nazionalit\u00e0 pi\u00f9 rappresentata \u00e8 quella marocchina con 59 cittadini.\nTradizioni e folclore.\nCarnevale.\nManifestazione particolarmente sentita del paese \u00e8 quella del carnevale, che viene festeggiato attraverso le tre maschere tipiche locali: l'eremita, l'orso e la quaresima. Queste figure vanno in giro a chiedere doni e regali alle case della gente per tutto il periodo di Carnevale. Sono caratterizzati da comportamenti diversi l'un dall'altro: l'orso usa intimidire il passante con le proprie campane e la propria stazza mentre l'eremita punzecchia fastidiosamente con il suo bastone di ginestre. La quaresima invece, personaggio sicuramente pi\u00f9 passivo in confronto agli altri due, passeggia indisturbata per le vie del comune con una culla sulla chioma, a rappresentare il carnevale ormai finito.\n\u00c8 annoverato tra le pi\u00f9 importanti manifestazioni della Regione nonch\u00e9 d'Italia.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'Arcidiocesi di Potenza-Muro Lucano-Marsico Nuovo, con una parrocchia.\nCultura.\nScuole.\nL'istituto comprensivo di Satriano di Lucania, tra i primi istituti comprensivi d'Italia, fu istituito nell'anno scolastico 1995/96. L'istituto comprende le scuole dei comuni di Satriano di Lucania, Sant'Angelo Le Fratte e Savoia di Lucania, incorporate a partire dall'anno scolastico 1998/99 per Sant'Angelo e dal 2015/16 Savoia.\nMusica.\nLa banda musicale di Satriano ha avuto origini antiche. Sebbene si riscontrino tracce della sua esistenza gi\u00e0 nel XIX secolo, le prime prove certe sono testimoniate da una foto risalente al 1912, dove il concerto musicale era costituito da oltre venti componenti. Altre istanze visive risalgono agli anni trenta e, pi\u00f9 recentemente, agli anni novanta. Attualmente, dopo il definitivo scioglimento avvenuto verso il 2000, la citt\u00e0 non dispone pi\u00f9 della banda.\nCucina.\nLa cucina tipica di Satriano si colloca all'interno della tradizione lucana, si basa quindi su un'economia prettamente rurale.\nPrimi piatti.\nTra i primi piatti tipici troviamo i cavatelli fatti a mano, le orecchiette, i fusilli accompagnati da un sugo di salsicce locali e una grattata di ricotta salata. le tagliatelle \"la'aned\" con fagioli o ceci, e la minestra di cavoli con l'osso di prosciutto.\nUn piatto caratteristico sono i ravioli, riempiti con ricotta, uova, formaggio locale, salumi, asparagi, da condire con sughi e salse di vario genere.\nSecondi e contorni.\nI secondi piatti sono principalmente arrosti preparati con carni di agnello e capretto, ma anche coniglio, vitello o maiale.\nLa specialit\u00e0 di Satriano di Lucania \u00e8 il coniglio ripieno, in dialetto locale: \"lepr chin\".\nCome secondi vengono serviti anche gli insaccati (salsiccia, soppressata, capicollo, pancetta) e i prodotti caseari (mozzarelle, caciocavallo, provolone, toma, ricotta fresca e salata). Particolarmente apprezzate sono la frittata con i \"lampascioni\" e la frittata con asparagi selvatici, prodotti naturali locali raccolti tradizionalmente nei campi.\nMolto diffuso \u00e8 l'utilizzo di peperoni e peperoncini: sono famosi i \"peperoni cruschi\", peperoni secchi da saltare in padella. I peperoni vengono anche conservati nell'aceto, per poi venire preparati con un ripieno di mollica, aglio e acciughe. Un prodotto di spicco della tradizione satrianese sono le \"patat hrell\": patate bollite e condite con olio o lardo, aglio e peperoncino.\nPiatti unici.\n\"P'zent\" con Verza: per \"P'zent\" si intende un tipico insaccato locale, simile alla salsiccia, cos\u00ec chiamato perch\u00e9 fatto con carni innervate (ritenute di qualit\u00e0 inferiore) e cotica: viene fatto cuocere insieme alla verza accanto alle braci del camino, in un tipico recipiente di terracotta, la \"pignata\". L'\"acquasale\", ricetta povera della tradizione, si versa su fette di pane raffermo con l'aggiunta di una spruzzata di ricotta salata.\n\"Pasta i fasul\": ricetta a base di pasta e fagioli. \u00c8 un piatto tipico di alcune feste come san Rocco.\nDolci e pizze.\nLa ricetta tipica pasquale \u00e8 la caratteristica \"Pizza Chiena\": una pizza rustica salata fatta con impasto di formaggio stagionato, toma, uova e salame.\nTra i dolci tipici si annoverano le \"nocche\", i \"rospi\", le \"zeppl\" di San Giuseppe e i \"ravioli dolci\", fagottini con farina di castagna, chiamati \"b'cnott\". I prodotti da forno principali sono: pane, biscotti, \"freselle\", taralli, spesso insaporiti con semi di finocchietto selvatico.\nGeografia antropica.\nFrazioni.\nOltre al centro storico, l'abitato si estende in alcune contrade: Contrada Canonica, Contrada Isca, Contrada Pantanelle-Campo di Rato, Contrada Piano dei Prati, Contrada Serra, Contrada Vigna la Noce.\nIn base allo statuto comunale, le frazioni di Satriano di Lucania sono:\nEconomia.\nL'economia si basa sull'agricoltura e sul terziario. Il comune \u00e8 affiliato all'associazione \"Borghi autentici d'Italia\", e per la gestione ecosostenibile del territorio fa parte dell'Associazione dei Comuni Virtuosi.\nAmministrazione.\nSegue l'elenco dei sindaci di Satriano:\nGemellaggi.\nSatriano di Lucania e Diamante hanno tanto in comune, a partire dai murales: entrambi ospitano nel centro storico affreschi e pitture rappresentative. Un altro punto d'incontro tra le due comunit\u00e0 \u00e8 il peperoncino, prodotto tipico della Calabria, ma diffuso anche a Satriano, dove ha sede la \"Delegazione Accademica\ndel peperoncino dell'Appennino Lucano\". Il gemellaggio \u00e8 stato un'occasione di scambio culturale da tutti i punti di vista: i pittori di \"Arte per la Valle\" hanno donato un murale a Diamante, per celebrare l'unione dei due comuni. Successivamente a Satriano si \u00e8 svolto il \"PEPERONcino FEST\", una manifestazione in onore del peperoncino con mercatini con espositori lucani e calabresi, animazione, musica e balli della tradizione lucana.\nAltre informazioni amministrative.\nIl comune fa parte della Comunit\u00e0 montana Melandro e del Parco nazionale dell'Appennino Lucano-Val d'Agri-Lagonegrese.\nSport.\nHanno sede nel comune le societ\u00e0 di calcio: Football Club Satriano 1979 e Real Satriano che hanno disputato campionati dilettantistici regionali."}
{"id": "31398", "revid": "1932958", "url": "https://it.wikipedia.org/wiki?curid=31398", "title": "Savoia di Lucania", "text": "Savoia di Lucania (\"Sav\u00f2ie\" in dialetto lucano, \"Salvia di Lucania\" fino al 1878) \u00e8 un comune italiano di 1062 abitanti della provincia di Potenza in Basilicata.\nStoria.\nIl nome originario del comune, \"Salvia,\" deriva per alcuni dal latino Saulia che significa \"luogo impiantato di salici\", per altri da Salvia \"pianta aromatica\" che tuttora cresce abbondante e spontanea nelle campagne circostanti.\nDurante il Regno delle Due Sicilie ha fatto parte amministrativamente del circondario di Caggiano, appartenente al Distretto di Sala del Principato Citra, dal 1811 al 1844. Dal 1844, fino all'annessione al Regno di Sardegna, ha fatto parte del circondario di Vietri di Potenza, appartenente al Distretto di Potenza della Provincia di Basilicata.\nIl nome fu mutato in \"Savoia di Lucania\" nel 1879 come \"gesto riparatorio\" rivolto alla dinastia reale, poich\u00e9 il borgo diede i natali a Giovanni Passannante, cuoco di idee anarchiche che a Napoli attent\u00f2, senza riuscirci, alla vita del re Umberto I. Passannante, fu torturato per molti anni e detenuto a vita.\nTuttavia gli abitanti conservano ancora la denominazione di \"salviani\".\nSport.\nL'Asd Savoia1979 milita nella seconda categoria lucana"}
{"id": "31401", "revid": "617444", "url": "https://it.wikipedia.org/wiki?curid=31401", "title": "Teana", "text": "Teana \u00e8 un comune italiano di 592 abitanti della provincia di Potenza, in Basilicata, situato all'interno del Parco nazionale del Pollino, che fa parte della Comunit\u00e0 montana Alto Sinni.\nLe sue origini si rifanno all'antica Magna Grecia, secondo la leggenda il suo nome deriva dalla moglie di Pitagora, tal Tegana, che vi trascorreva le estati. La presenza di ruderi di una rocca testimoniano una certa importanza del luogo in epoca longobarda.\nStoria.\nL'origine di Teana si perde nell'antichit\u00e0: alcuni studiosi hanno ventilato l'ipotesi che questo borgo, edificato da coloni greci, fosse la sede estiva della scuola religioso-filosofica di Pitagora (580-504 a.C.); il nome di Teana sarebbe una deformazione del nome di sua moglie Teano. In verit\u00e0, nel corso del tempo, il paese ha avuto varie denominazioni di origine greco-latina (Tugane, Touganon, Tygana, Tihanum, Teana, Latigana, La thaiana, Lateana) ed ancor oggi dagli abitanti e nei dintorni viene denominata \"La Tigana\". Certo \u00e8 che il centro urbano esisteva al tempo dei Longobardi, i quali vi costruirono una fortezza e vi istituirono un Gastaldato. Nel X-XI sec. giunsero, provenienti dal Mercurion, i monaci basiliani che crearono l'unit\u00e0 spirituale e religiosa delle popolazioni del territorio e costituirono una nuova Eparchia monastica nella valle del Sinni, quella del Latiniano. \u00c8 probabile che Teana rivestisse un ruolo di una certa importanza nel Latiniano; vi furono eretti da Beniamino due monasteri (S. Basilio e S. Filippo) dipendenti dal grande monastero di Carbone. Nella seconda met\u00e0 dell'XI secolo Teana rientrava nella vasta contea di Chiaromonte ed apparteneva alla diocesi latina di Acerenza; alla fine del XII sec. divenne feudo dei Sanseverino di Bisignano ai quali rest\u00f2 confermata fino al 1343, quando Eufrasia la port\u00f2 in dote a Giacomo di Missanello. Nel 1267 contava 400 abitanti, 954 abitanti nel 1521 e nel 1561 toccava il massimo storico di 2604 abitanti, dopo di che iniziava un netto decremento demografico a causa di carestie, epidemie (nel 1562), peste nera (1576, 1656) e terremoti (nel 1561, 1584, 1592) tanto da raggiungere il minimo storico di 306 abitanti nel 1669. Al 1683 risale la relazione che il perito D'Urso fece per incarico del marchese Domenico I Missanello: nel centro di Teana esistevano 4 chiese e 6 cappelle, il castello era adibito a carcere; la situazione economica dei contadini era drammatica. I Missanello, pur se residenti a Napoli, per mezzo di un governatore controllavano il paese ed esercitavano il potere seguendo la consuetudine feudale con prepotenze e vessazioni di ogni genere. Nel 1690 parte della popolazione di Teana, stanca di sopportare i soprusi del marchese, prefer\u00ec rifugiarsi nelle confinanti terre del principe di Bisignano, dove fond\u00f2 il nuovo borgo di Fardella. Nel 1693 un grande incendio danneggi\u00f2 gravemente numerosi edifici, tra cui il castello le cui pietre furono utilizzate per le nuove costruzioni. Dopo pi\u00f9 di quattro secoli di appartenenza alla casata dei Missanello, nel 1770 Teana pass\u00f2 ai Donnaperna di Senise. Con la formazione del Regno d'Italia, Teana venne collocata nel Mandamento di Chiaromonte, incluso nel Circondario di Lagonegro. Nel 1876 fu istituito a Teana il Pio Istituto di Prestiti e Risparmi per Operai ed Agricoltori e nel 1884 venne fondata da 103 soci una societ\u00e0 operaia denominata \"La Sentinella\" al fine di promuovere l'agricoltura.\nCultura.\nTeana, nonostante le sue dimensioni, vanta di una vasta cultura.\nChiesa Madre.\nLa chiesa madre di Teana, dedicata alla Madonna del Carmine \u00e8 una delle pi\u00f9 belle del circondario ma purtroppo devastata dal terremoto del 1857 che ne ha fatto crollare la lamia sovrastante oltre che due livelli e la cupola del campanile.\nImponente nella struttura, presenta due bei portali in pietra bianca, il principale \u00e8 ad arco e affiancato da due lesene con capitelli, eleganti decori su pietra, invece, impreziosiscono quello pi\u00f9 piccolo su cui si notano anche due lesene sormontate da una trabeazione a sua volta sovrastata da un\u2019immagine della Madonna con Bambino.\nSul lato svetta il campanile a base quadrata con copertura a cuspide. Delicati stucchi abbelliscono l\u2019interno, la cui volta a botte presenta pregevoli affreschi, ma da ammirare \u00e8 anche il quadro dell'Annunziata sulla sinistra dell\u2019altare maggiore in marmi policromi. Nel centro storico si trova anche la chiesa di San Cristofaro.\nMarino di Teana.\nTeana \u00e8 il paese delle sculture monumentali di Marino di Teana (Teana 1920 \u2013 P\u00e9rigny 2012), riconosciuto dalla critica internazionale come uno dei maggiori scultori di metallo del XX secolo.\nLe opere di rara bellezza sono allestite in un museo \u201ca cielo aperto\u201d, in diversi punti del borgo.\nIl percorso scultoreo consiste in cinque installazioni di diversa ma ugualmente affascinante fattura: in marmo bianco di Carrara \u00e8 la \u201cNave siderale\u201d, collocata nello splendido Palazzo Lecce, poi \u201d Alba\u201d, sistemata all\u2019interno del centro storico, in prossimit\u00e0 della casa natale dell\u2019artista e del Museo della civilt\u00e0 contadina.\nTutte le altre si possono ammirare davanti al Municipio: \u201cFederico II Hohenstaufen a cavallo\u201d, in bronzo e \u201cOmaggio al Mediterraneo\u201d e \u201d Omaggio a Lao-Tse\u201d, in acciaio.\nAltri lavori di Marino sono esposti in Francia, Germania, Stati Uniti, Canada, Italia.\nI principali monumenti che si possono ammirare in paese sono i ruderi del castello longobardo, la chiesa della Madonna del Carmine e le cappelle di San Cristofaro e di Santa Maria delle Grazie.\nDa visitare \u00e8 senz\u2019altro anche il Museo della Civilt\u00e0 Contadina, in cui \u00e8 conservata un\u2019interessante raccolta di oggetti d\u2019uso quotidiano e strumenti di lavoro, tipici della civilt\u00e0 agro-pastorale. L\u2019intera collezione di oggetti consta di oltre 250 pezzi, provenienti dal territorio di Teana e da tutto il Senisese.\nCarnevale.\nImprovvisazione, istinto, curiosit\u00e0 caratterizzano \u201cL\u2019Urs e U\u2019 Carnuluvar\u201d, il carnevale di Teana, uno dei pi\u00f9 noti e seguiti in terra lucana.\nProtagonisti principali sono L\u2019Orso e il Carnevale e proprio nei confronti di quest\u2019ultimo, l\u2019ultimo sabato, \u00e8 ambientato il \u201cprocesso\u201d, parodia della \u201cPassione di Ges\u00f9\u201d.\nUn folto corteo di maschere, fin dalle prime ore del mattino, sfila nel bosco vicino al paese, dove si incontrano i personaggi pi\u00f9 caratteristici: la \u201csposa\u201d e lo \u201csposo\u201d vestiti di tutto punto, quattro carabinieri rigorosamente in divisa, un prete, un giudice e due medici.\nNessuno parla per non essere riconosciuto, l\u2019unico a pronunciare una parola, e sempre la stessa, \u201csalsiccia\u201d, \u00e8 \u201cu\u2019 Pezzente\u201d, mendicante che cammina sostenuto da un bastone e racimola denari e cibo in una sacca di juta.\nTutta vestita di nero c\u2019\u00e8 poi \u201cQuaremma\u201d, pazzamente innamorata di Carnevale, suo marito, un povero contadino ormai perso nei fumi dell\u2019alcol, trascinato barcollante da due carabinieri. Tra le maschere si distingue anche l\u2019Orso, figura selvaggia dall\u2019andatura minacciosa.\nQuesto strano ma vivace corteo si spinge fin nel centro storico tra balli e canti in dialetto, finch\u00e9 non si assiste alla fucilazione del \u201cCarnuluvar\u201d.\nFestivit\u00e0.\nFestivit\u00e0 principali l'8 e il 9 agosto, festa di S. Antonio e della Madonna delle Grazie, con processione e tipico ballo delle \"gregne\". Si festeggia inoltre il Santo Patrono S.Biagio a febbraio e maggio.\nNegli ultimi anni \u00e8 ripresa l'antichissima tradizione di festeggiare il tipico carnevale teanese. Nell'ultimo sabato di carnevale un corteo di maschere tradizionali tra cui spiccano l'Urs, Carniluvar e sua moglie Quaremma, invade il paese e lo rivoluziona con canti, balli e festeggiamenti fino a tarda notte. Carniluvar sar\u00e0 processato per le sue malefatte.\nCucina.\nTra i piatti tipici ci sono i \u201crasckatiell di miskiglio\u201d, pasta fatta in casa preparata con un mix di farina di grano e di legumi, in particolare fave e ceci, poi condita con pomodori freschi e basilico; ottimi sono anche i \u201cmaccaruni c\u00e0 millica\u201d, un\u2019altra prelibata tipologia di pasta casereccia, questa volta condita con la mollica di pane. A completare il paniere di bont\u00e0: vino, salumi, miele e formaggi.\nEconomia.\nTurismo.\nIl paese si presenta su una collina panoramica a 800\u00a0m di altezza circondata da un paesaggio naturale ed incontaminato. L'aria salubre e fresca \u00e8 molto apprezzata soprattutto nel periodo estivo.\nL'ospitalit\u00e0 della sua gente, i cibi genuini (pasta di casa, formaggi, salami, salsicce e ricette contadine tutte da scoprire) insieme all'aria buona sono gli ingredienti per una vacanza sana e rilassante.\nLa sua posizione geografica consente di effettuare escursioni al Parco nazionale del Pollino, ai Sassi di Matera, alle terme La Calda di Latronico, al mare di Maratea."}
{"id": "31402", "revid": "365417", "url": "https://it.wikipedia.org/wiki?curid=31402", "title": "Terranova di Pollino", "text": " \nTerranova di Pollino \u00e8 un comune italiano di abitanti, della provincia di Potenza, in Basilicata, al limite sud del relativo confine con la provincia di Cosenza (Calabria).\nIl comune, situato nel parco nazionale del Pollino, comprende nel suo territorio diverse frazioni, che sono: Casa Del Conte, Destra Delle Donne, San Migalio, Vena Della Ricotta.\nGeografia fisica.\nIl comune di Terranova di Pollino confina con numerosi altri comuni, alcuni dei quali in Calabria (provincia di Cosenza), che sono: Alessandria del Carretto, Castrovillari, Cerchiara di Calabria e San Lorenzo Bellizzi, mentre gli altri comuni lucani con cui esso confina sono: Chiaromonte, Francavilla in Sinni, San Costantino Albanese, San Paolo Albanese e San Severino Lucano.\nIl suo abitato si sviluppa prevalentemente tra gli 800 ed i alle falde del monte Calvario, nella parte pi\u00f9 alta del Sarmento, fiume a regime torrentizio e maggiore affluente del Sinni, uno dei quattro pi\u00f9 grandi corsi d'acqua che percorrono la Basilicata fino a sfociare nel mar Ionio, quasi parallelamente l'uno all'altro, a partire dal Bradano che segna a grandi linee il confine tra questa regione e la contigua Puglia.\nLa costruzione, negli anni ottanta, della strada statale Sinnica ne ha consentito un pi\u00f9 immediato collegamento alla strada statale 106 Jonica, da un versante, e alla parte pi\u00f9 settentrionale della provincia e al Tirreno, dall'altro. Pi\u00f9 difficoltosi restano i collegamenti con la provincia di Cosenza, anche a causa della barriera naturale costituita dal massiccio del Pollino, le creste delle cui cime pi\u00f9 elevate fanno da spartiacque tra le due regioni definendone il confine geografico.\nTerranova occupa una sua posizione privilegiata rispetto a tutti gli itinerari escursionistici diretti al cuore del parco nazionale del Pollino. Non appena lasciato il centro urbano, la strada che si inerpica attorno ai metri verso la localit\u00e0 di \"Casa del Conte\" offre quasi subito scenari mozzafiato.\nSuperando, infatti, l'antico sbarramento sull'attuale corso del Sarmento nel quale in tempi geologici, per cause naturali, si procur\u00f2 quella fenditura nella roccia calcarea che costituisce la \"gola\" denominata \"la Garavina\" (attraverso la quale defluirono le acque del piccolo lago glaciale il cui fondo \u00e8 oggi occupato dalle casette della contrada detta \"Paraturo\", parte della frazione di Casa del Conte).\nStoria.\nLe origini di Terranova di Pollino risalgono al XVI secolo, quando fu fondata come feudo dello Stato di Noia (l'attuale Noepoli), del quale fece parte sino all'eversione della feudalit\u00e0, e dal quale prese il nome di \"Terranovella di Noia\" che mantenne fino al XIX secolo, quando fu mutato nel nome attuale. I Pignatelli, principi di Noia, decisero di favorire l'insediamento di coloni nei loro vasti possedimenti, per incrementare l'economia del feudo, e cos\u00ec Terranovella, cio\u00e8 \"terra di recente insediamento\", fu la punta avanzata della loro colonizzazione agricola. Dopo l'unit\u00e0 d'Italia Terranova ha fatto parte del circondario di Lagonegro e del mandamento di Noepoli.\nMonumenti e luoghi d'interesse.\nAree naturali.\nGrande importanza hanno nel territorio comunale diversi luoghi naturali, tutti all'interno del parco nazionale del Pollino, e tra questi i pi\u00f9 rilevanti sono:\nEconomia.\nArtigianato.\nTra le attivit\u00e0 pi\u00f9 tradizionali vi sono quelle artigianali, legate alla cultura contadina e pastorale. Queste attivit\u00e0 si distinguono per la lavorazione del legno finalizzata sia alla produzione di mobili sia di oggetti casalinghi, oltrech\u00e9 per l'intaglio a fini artistici.\nAmministrazione.\n2019-2024\nSindaco:Golia Vincenzo\nVice sindaco:Tufaro Gennaro\nAssessore:Riccardi Francesco\nConsilieri:Labanca Cinzia\nPropati Carmine\nGenovese Filomena\nLarocca Carmela"}
{"id": "31404", "revid": "110157", "url": "https://it.wikipedia.org/wiki?curid=31404", "title": "Tramutola", "text": "Tramutola (\"Tram\u00f9tele\" in dialetto lucano) \u00e8 un comune italiano di 3.018 abitanti della provincia di Potenza, in Basilicata.\nStoria.\nLe origini di Tramutola non sono molto antiche e si ricollegano alla penetrazione nella zona dei monaci benedettini, anche se alcune teorie sostengono che un gruppo di rigettati dalla nascente civilt\u00e0 Paternese (provenienti dall'antica Civitas) cerc\u00f2 protezione nella gola in cui \u00e8 situato attualmente il paese. Nel 1144 un monaco della Badia di Cava, Giovanni di Marsico cappellano dell'abate Falcone, che non aveva dimenticato le sue terre d'origine, attir\u00f2 la simpatia di alcuni ricchi signori che donarono alla Badia di Cava la chiesa di San Pietro con annesso dormitorio e con tutti i suoi beni. La donazione fu poi perfezionata, come prevedeva l'usanza dei tempi, dal consenso del vescovo di Marsico Giovanni II.\nQuesti edifici, forse fondati dai basiliani avevano raggiunto una certa importanza, perch\u00e9 stazione di sosta sulla strada - o sarebbe meglio dire un tratture - che da Atena Lucana, attraverso Brienza, conduceva a Marsico.\nPer rinunciare ai suoi diritti, la diocesi marsicana ottenne una libbra di cera, una d'incenso ed un maiale all'anno.\nLa fama di santit\u00e0 che accompagnava i Benedettini cavensi e l'opera di bonifica compiuta in una terra contrassegnata da zone paludose - il nome Tramutola deriva da \"terra motola\", cio\u00e8 ricca d'acqua - contribuirono ad allargare il nucleo abitato.\nLa cura dei monaci favor\u00ec la coltura del gelso e l'allevamento del baco da seta che, con il lino e la canapa e una certa produzione tessile, furono per secoli i pilastri dell'economia locale.\nLa dipendenza dall'abbazia di Cava consent\u00ec alla comunit\u00e0 tramutolese una certa protezione dalle prepotenze che altri paesi subivano da parte dei feudatari \"laici\".\nL'abate di Cava, che fu insignito del titolo di Barone di Tramutola, esercitava il suo governo mediante un vicario per gli affari ecclesiastici, ed un \"bajulo\" per tutti gli aspetti fiscali e finanziari. I capi delle famiglie potevano far sentire la loro voce attraverso un parlamento che radunava due volte all'anno.\nAffioramenti naturali di petrolio.\nLa presenza del petrolio nel comune era gi\u00e0 nota nel passato, almeno dal periodo attorno la met\u00e0 del secolo XIX, in quanto il geografo Amati ne segnala lo sfruttamento tramite di miniere di asfalto nel comune\n, confermando quanto riportato negli \"Annali del regno delle due Sicilie\" che cita l'esposizione di campioni di asfalto di Marsico e Tramutola alla \"pubblica esposizione di arti e manifattura del 1853\"\nI suoi affioramenti naturali di petrolio erano cos\u00ec descritti dal geologo Camillo Crema nel 1902:\nSuccessivamente, dopo un periodo di ricerche ed una perforazione eseguite all'inizio del secolo '900, l'Agip sfruttava nell'area il Campo petrolifero di Tramutola, con la perforazione di 47 pozzi dei quali 26 produttivi nel periodo 1936-1943. Il campo venne ufficialmente chiuso nel 1959, dopo la perforazione di un pozzo esplorativo profondo, Tramutola 45, nel 1958-1959.\nSociet\u00e0.\nPopolazione straniera residente.\nAl 31 dicembre 2019 risultavano residenti 56 stranieri. Le comunit\u00e0 maggiormente rappresentate provenivano da:\nCultura.\nTeatro\nA Tramutola, \u00e8 nata la celebre attrice teatrale Neda Naldi, moglie di Salvo Randone.\nCinema.\nA Tramutola sono state girate delle scene del film \"Basilicata coast to coast\" realizzato nel 2010 da Rocco Papaleo."}
{"id": "31405", "revid": "64860", "url": "https://it.wikipedia.org/wiki?curid=31405", "title": "Trecchina", "text": "Trecchina () \u00e8 un comune italiano di 2.275 abitanti della provincia di Potenza, in Basilicata.\nGeografia fisica.\nSita nell'entroterra della costa tirrenica lucana, nel mezzo dell'appennino lucano, il clima di Tr\u00e8cchina \u00e8 proverbialmente alpestre, con inverni rigidi ed estati fresche.\nIl paese si trova su un altopiano incastonato tra montagne ricoperte di boschi cedui all'altezza di 500 metri sul mare, tra cui dominano le cosiddette \"tre chine\".\nIl territorio trecchinese \u00e8 attraversato lungo i suoi confini coi comuni di Rivello, Nemoli, Lauria, Maratea e Tortora dal fiume Noce.\nNel territorio di Trecchina sono presenti cime montuose di media altezza: il monte Coccovello (1.505\u00a0m) che \u00e8 anche la vetta pi\u00f9 alta del versante tirrenico dell'Appennino lucano, il monte Crivo (1.265\u00a0m), il monte Serra Pollino o Santa Maria (1099\u00a0m) ed il monte Messina (oltre 1000\u00a0m). Dalla cima del Monte Santa Maria ove \u00e8 situato il santuario della Madonna del Soccorso nelle giornate limpide e prive di foschia \u00e8 possibile ammirare il comprensorio delle Isole Eolie oltre che le maggiori cime montuose lucane e buona parte del litorale dell'alto Tirreno cosentino.\nOrigini del nome.\nNumerose sono le interpretazioni date circa l'origine e il significato del toponimo. Lo storico Giacomo Racioppi vuole che derivi dal latino e significhi \u00abluogo di sterpi e burroni\u00bb, mentre l'abate Pacichelli sostiene che sia una corruzione del nome \"Terenziana\".\nUna fantasiosa credenza popolare ritiene invece che il nome sia semplicemente il composto di \"tre chine\", cio\u00e8 le tre vette che sovrastano l'altopiano dove sorge il paese. A guardar bene le vette sono quattro: Maiorino, Serra Pollino bipartita in cima, e Crivo\nStoria.\nPoche e frammentarie sono le testimonianze archeologiche nel territorio di Trecchina. Gli storici che si sono soffermati sulla sua origine hanno presentato teorie discordanti:\nTrecchina appare in un documento del 1079 col nome di \"Triclina\". Il paese fu successivamente prima roccaforte gotica, poi longobarda.\nDopo essere stata distrutta dai Saraceni, fu riedificata dai Longobardi di Salerno. Tra il XI e il XII secolo fu interessata da correnti migratorie di gruppi eretici provenienti dal Piemonte, in particolare dal Monferrato, che hanno lasciato una indelebile traccia nel dialetto locale.\nNell'epoca dei regimi feudali appartenne alla contea di Lauria, sotto la famiglia Sanseverino, e a quella di Tortora, sotto la famiglia Vitale. Tra i numerosi passaggi di propriet\u00e0 del borgo, segnaliamo che nell'anno 1500 circa il feudatario Roberto Sanseverino, principe di Salerno, don\u00f2 il castello di Trecchina (\u201c\"la terra di Trecchiena\"\u201d) al conte Michele Rizzo de Ricci di Castellammare di Stabia, ma questa famiglia detenne il feudo per poco tempo, avendo sostenuto l'entrata dei francesi in Napoli.\nIl castello, i cui ruderi sovrastano ancora oggi la parte antica dell'abitato, fu costruito nel 1530 dai baroni Palmieri di Latronico. Nel 1799 anche Trecchina si costitu\u00ec municipalit\u00e0 repubblicana durante l'esperienza della Repubblica Partenopea, esperienza in cui emerse il patriota Gaetano Marotta. Per pochi anni, dal 1811 al 1816, durante il governo francese di Gioacchino Murat del Regno di Napoli, Trecchina fu capoluogo di circondario nell'ambito del distretto di Lagonegro; dopodich\u00e9, alla restaurazione borbonica, fu abolito, ripristinato il circondario di Maratea e introdotto quello di Lauria.\nSimboli.\nLo stemma del Comune di Trecchina \u00e8 stato concesso con decreto del presidente della Repubblica del 28 luglio 2005.\nMonumenti e luoghi d'interesse.\nAree naturali.\nGrotte.\nNumerose cavit\u00e0 naturali sono state inserite nell'elenco catastale delle Grotte della Basilicata.\nLa Grotta Sant'Angelo con i suoi 580 metri \u00e8 la cavit\u00e0 pi\u00f9 estesa di Trecchina, mentre la Festola Grande con 136 metri di verticale \u00e8 la pi\u00f9 profonda.\nSociet\u00e0.\nLingue e dialetti.\nTrecchina \u00e8 uno dei centri lucani dove si parla il gallo-italico.\nIstituzioni, enti e associazioni.\nSpeleologia.\nA Trecchina, dal 1987, \u00e8 presente la sede regionale del Catasto delle Grotte e delle Aree Carsiche della Basilicata (sede regionale del Catasto Grotte Naturali d'Italia). L'attuale curatore \u00e8 Carmine Marotta.\nA Trecchina \u00e8 operativo dal 1974 il Gruppo Geo-Speleo \"Valle del Noce\" i cui affiliati hanno scritto le pagine pi\u00f9 belle della storia della speleologia lucana.\nA Trecchina \u00e8 operativo dal 1992 il Centro Europeo di Speleologia Marina.\nCultura.\nCucina.\nTrecchina \u00e8 famosa anche per un prodotto di panificio, comunemente chiamato \"pane di Trecchina\", riconosciuto come prodotto agroalimentare tradizionale della regione Basilicata.\nAltri prodotti tipici sono i dolci di pasta di noci (\"nocetti\") e i gelati alla castagna.\nGeografia antropica.\nL'abitato di Trecchina si divide in un centro-storico medioevale, sorto intorno a un Palazzo Baronale-Castello del XVI secolo, e in una zona residenziale, sorta nel XIX secolo.\nI primo, chiamato popolarmente \"Castello\", \u00e8 un tipico esempio di borgo medioevale, sorto intorno a un Palazzo Baronale, con vicoli stretti e caratteristici. Il secondo, detto \"Piano\", si sviluppa intorno \"Piazza del Popolo\" (ampia oltre 1800 m\u00b2) e presenta un disegno urbanisticamente eccellente, con strade larghe e viabilit\u00e0 funzionale.\nFrazioni.\nNel territorio comunale di Trecchina sono presenti piccole frazioni. Quelle maggiormente popolate sono Parrutta e Piano dei Peri, che si trovano aggrappate su un declivio sospeso sulla valle del Noce. Le altre maggiori frazioni sono: Maurino, Scaloni, Starsia, Pietra, Pietramorta, Foresta, Ronzino, Camporotondo, Santiquaranta, Ortigliuolo, Bolago, Colla.\nInfrastrutture e trasporti.\nStrade.\nIl comune di Trecchina \u00e8 attraversato dalla Strada Statale 585 meglio conosciuta come Fondo Valle del Noce che collega l'autostrada A3 Salerno-Reggio Calabria all'altezza di Lagonegro Nord alla Statale 18 presso Castrocucco di Maratea.\nLe strade provinciali che attraversano Trecchina sono la SP3 che la collega a Maratea e Lauria e la SP44 che porta alla frazione di Parrutta e successivamente alla SS585."}
{"id": "31406", "revid": "1932958", "url": "https://it.wikipedia.org/wiki?curid=31406", "title": "Trivigno", "text": "Trivigno \u00e8 un comune italiano di 614 abitanti della provincia di Potenza in Basilicata.\nGeografia fisica.\nSorge a 725 m s.l.m. nella parte centro-orientale della provincia. Il centro abitato sorge su un colle posto a 735 m sul livello del mare, a confine con le Dolomiti lucane racchiusa da vari paesi pi\u00f9 alti, pertanto Trivigno sorge in una zona a media sismicit\u00e0 e sulla destra del fiume Basento, inaccessibile da est e da sud-est. La superficie \u00e8 solcata da torrenti che scendono verso il Basento; a ovest il vallone Brutto parte dalla cima del monte Cute a 1190 m; congiungendosi quasi alla fine con quello di San Giovanni, che delimita il confine con Brindisi di Montagna; a est il torrente Camastra segna il confine con Castelmezzano e infine a nord-est il vallone dell'Inferno, per un breve tratto separa i territori di Trivigno da quelli di Anzi..\nOrigine del nome.\nTrivigno deriva da \"trivinea\", nome con il quale il feudo \u00e8 menzionato per la prima volta nel Registro dei Baroni del XII secolo. \u00c8 un nome composto da \"tri\", che potrebbe derivare da \"trilla\", \"trela\", o \"trila\" ossia cancelli ingraticciati da cui il francese \"treille\". Il \"trillata vinea\" dal latino basso era una vigna a pergolato; da tale nome deriv\u00f2 \"Trivinea\" cio\u00e8 pergolato o ordini di viti che stendono i tralicci su pertiche orizzontali o legati su arbusti di pioppi capitozzati.\nStoria.\nMedioevo.\nLe prime notizie sul feudo di \"Trivinea\" risalgono al periodo normanno, tra il 1000 e il 1500. I Normanni sono presenti in Basilicata gi\u00e0 nella Contea di Melfi fin dal 1043 con Guglielmo d'Altavilla e i suoi figli Ruggiero e Roberto, che alla sua morte si espansero fino alla Sicilia e poi verso nord. Nel 1101 a Ruggiero I succede Ruggiero II che riun\u00ec vari territori e a Palermo si fece incoronare Re di Puglia e Sicilia. In ofni regione sotto il suo dominio si faceva rappresentare dai Giustizieri e dai Camerari che amministravano il potere e la giustizia di tale regione. Per rendere l'amministrazione statale pi\u00f9 efficiente nel 1150 vennero istituiti i \"Defetari\"(registri amministrativi) in cui furono annotati e descritti i singoli i singoli feudi e i \"servitia\" gravati su essi. Sulla base di questi dati fu possibile suddividere il regno in \"Comestabulie\" (circoscrizioni territoriali) che a sua volta comprendeva una o pi\u00f9 contee. Si sussegu\u00ec il re Guglielmo il Buono che dispose la revisione delle rendite di ogni feudo e l'aumento del \"servitium militum\" a lui dovuto da parte dei feudatari. Da altre notizie si sono in parte trovati dei nomi di feudi esistenti in Basilicata nel secolo XII, la loro consistenza economica e il barone che era il possessore. Ed \u00e8 uscito fuori che nella Contea di Tricarico, inclusa nel Principato di Taranto, con a capo Ruggiero Sanseverino, tra i feudi dipendenti dalla \"Curia Regis\" risult\u00f2 anche \"Trivinea\" infeudato e concesso alla moglie di Guglielmo Monaco con la prestazione di un milite armato e dotato di cavallo.\nBrigantaggio postunitario.\nNel novembre 1861 le bande della Basilicata, capitanate da Carmine Crocco e dal generale catalano Jos\u00e9 Borjes, si diressero verso Potenza attaccando il 3 novembre la cittadina di Trivigno. Sugli avvenimenti di quella giornata esistono numerose testimonianze tra cui quelle annotate nel diario del Borjes, quelle riportate nelle memorie di Crocco, quelle pubblicate da Basilide Del Zio e infine quelle rese note da Giacomo Racioppi nel suo volume \"Storia dei moti di Basilicata e delle provincie contermini nel 1860\".\nLe schiere di Crocco, giunte nei pressi di Trivigno, furono accolte a fucilate dando vita a un combattimento che si protrasse per alcune ore, descritto da Crocco nelle sue memorie:\nGli eccessi compiuti da Crocco e dai suoi uomini furono tali da disgustare Borjes, che nel suo diario riport\u00f3:\nIl paese fu posto a ferro e fuoco, non solo dagli uomini di Crocco poich\u00e9 \u00abla plebe si aggiun[s]e ai predoni, il paese [and\u00f2] in fiamme e rapine; la colta cittadinanza o fugge o si nasconde, o muore con le armi alla mano\u00bb. Secondo quanto ancora riportato da Basilide Del Zio, a Trivigno in quell'occasione furono massacrate sei persone: Domenico Antonio Sassano, Michele Petrone, Teresa Destefano, Giambattista Guarini, Cristina Brindisi e Rocco Luigi Volino.\nLe bande cariche di bottino, lasciata il 4 novembre Trivigno, proseguirono la loro marcia verso Calciano dove giunsero nella giornata successiva.\nStemma.\nAl tempo della dominazione aragonese nel riordino delle province furono inventati gli stemmi per distinguersi. L'arma di Trivigno riproduceva in campo azzurro \"tre monti: sul medio un abete, sugli altri due arboscelli\". Tale stemma \u00e8 presente nel fastigio posto alla sommit\u00e0 della cassa di risonanza dell'organo della Chiesa Madre, risalente al 1753 ed \u00e8 riportato nell'Album offerto dalla Provincia di Basilicata al Re e alla Regina d'Italia in occasione della loro visita a Potenza nel 1882, sul monumento ai Caduti della I Guerra Mondiale sito nella IV Novembre e in un timbro custodito nell'archivio comunale. Mentre l'attuale stemma, cos\u00ec come \u00e8 riprodotto anche sul gonfalone, ha disegnato un campo azzurro con \"tre vigne o riti di verde, piantate su tre cime di un monte dello stesso, e fruttate d'oro\". Tale Arma, definita agalmonica, \u00e8 stata elaborata da Giuseppe Gattini all'inizio del XX secolo con l'intento di richiamare l'origine del nome del paese.\nSociet\u00e0.\nLingua e dialetto.\nNel periodo della dominazione normanna si ebbe una mescolanza tra il francese e il parlato presente allora e cambiarono addirittura nomi e cognomi di molte persone. Ci furono monte variazioni a partire dalla formazione dei cognomi con la trasformazione del \"di\" in \"de\" (es. di Marco in de Marco), con il diminutivo del nome del padre (es di Ciccio in Ciccariello, ecc.), oppure individuando i membri di una famiglia con il plurale del nome paterno (es. da Guarino, Guarini; da Volino, Volini, ecc.). I cognomi potevano anche essere matronimici: derivate da un antico soprannome della madre (la Pelosa in Peloso, Pelusi), o da un suffisso accrescitivo o diminutivo del nome materno (es. da Maria, Mariotta e Marotta, ecc.). Molto usati i cognomi derivati da nomi di persona (es. da Biase a Blasi, ecc.), dal mestiere di un antenato (es. Pellettieri, ecc.), da qualit\u00e0 o difetti fisici (Ciano, dagli occhi blu, ecc.), dal vestiario (Coppola, ecc.), da animali selvatici (Lence, ecc.), da uccelli (Jerin\u00f2, ecc.), da pesci (Raja, ecc.), da fiori (Gilio), da legumi (Cecere, ecc.), dal ceto sociale (Villano, ecc.), dai mesi dell'anno (Maggio, ecc.), dalle monete (Taccone, ecc.) e dai colori (Russo, da rosso dei capelli, ecc). Molti cognomi sono derivati da citt\u00e0 o dai nomi di rispettivi luoghi (es. Brindisi, Vignola, ecc.), altri di origini straniere (es. Albanese, Musacchio; Catalana o Spagnola, Moles, ecc.), o derivano da nazioni (Grieco, ecc.) o da tradizioni religiose e cristiane (Prejte, ecc.). E infine altri cognomi derivanti dall'immigrazione piemontese, come Doto, Zito, ecc.).\nTradizioni e folclore.\nI costumi della popolazione trivignese si ispiravano molto ai colori e alle caratteristiche dell'oriente soprattutto della Grecia e dell'Albania. \na) Il costume delle donne era molto ricco e decorato, costituito dalla gonna arricciata in vita e lunga fino al polpaccio di colore: viola, verde, rosso, grigio scuro. Le gonne invernali erano realizzati con tessuti come \"scottino\"(pannolana tessuto in casa), \"filandina\" (flanella) o di pesante damasco rosso (gippone). Mentre le gonne estive erano realizzate di \"setiglia\" (tessuto leggero colorato o a fiori). La gonna era un indumento che si portava al di sopra della sottana ed essa poteva essere dello stesso tessuto con due pettorali di \"setiglia\" rossa. Poi indossavano una camicia bianca di tela casereccia o fine, con scollatura talvolta orlata con \"pizzi\" (merletti) o \"pinta\" (ricamata). Al di sopra della camicia o solo esso, si portava un corpetto dello stesso tessuto della gonna o di seta, che copriva gran parte della spalla, mentre sul davanti era molto scollato e da esso uscivano i \"pettorali\" di seta \"scarlattina\". Le eventuali mezze maniche erano tenute ferme da fettucce o da nastri in modo da lasciare uscire lo sbuffo delle maniche. Completavano il costume il \"vandesino\" (grembiule), che poteva essere di lana, \"scottino\", soia, lino e di \"taffittano\" (taffett\u00e0), tutti colorati. Portavano in testa la legatura, cio\u00e8 il fazzoletto di mussola, \"orletta\" o \"orlettone\", a volte guarnita di \"pizzilli\"; d'inverno si usava un panno di lana scarlettato. Gli indumenti venivano anche distinti da un ceto sociale all'altro perch\u00e9 le sottane, il panno per la testa e a volte le mezze maniche venivano guarnite con una fascia di seta per il ceto dei \"mastri\", con un gallone d'argento e per le donne dei \"massari, notai, medici\" o con un gallone d'oro per coloro che si ritenevano di nobilt\u00e0 locale (luogotenenti e mastrodatti). Ovviamente non mancavano gli accessori come orecchini pendenti (sciaccaglie) o a cerchi (ghietti), anelli, spille e catene d'oro, mentre il collo era ornato da una girogola detta cannacchino, che poteva essere di granati, coralli o d'oro.\nAmministrazione.\nI vari sindaci che si sono susseguiti dagli anni '80 al 2020"}
{"id": "31407", "revid": "124740854", "url": "https://it.wikipedia.org/wiki?curid=31407", "title": "Vaglio Basilicata", "text": "Vaglio Basilicata (fino al 1863 \"Vaglio\", dal 1863 al 1933 \"Vaglio di Basilicata\", dal 1933 al 1955 \"Vaglio Lucano\") \u00e8 un comune italiano di abitanti della provincia di Potenza in Basilicata.\nStoria.\nIl toponimo Vaglio, deriva presumibilmente dal nome \"Balios\", che, nella mitologia greca, indica il progenitore di una razza di cavalli. Da questa ipotesi si pu\u00f2 dedurre che in questa localit\u00e0 si allevasse questa razza di cavalli, e che trattandosi di un mito greco, i primi insediamenti furono greci. Questa ultima deduzione \u00e8 corroborata dal fatto che in localit\u00e0 Rossano di Vaglio sono stati ritrovati reperti tombali, armature e scudi greci, attualmente conservati presso il Museo Archeologico Nazionale.\nL'attuale paese di Vaglio fu probabilmente fondato a seguito del trasferimento in Basilicata verso il XII secolo di nuclei di popolazione originaria dell'Italia settentrionale giunti al seguito di signori feudali in epoca normanna (XI-XII secolo) e angioina (XIII secolo). Il territorio di Vaglio, dopo un lungo periodo di spopolamento (nel 1277 vi erano 210 abitanti), \u00e8 appartenuto dal 1496 agli Orsini, potente famiglia romana, concorrente ai Colonna e ai Conti di Tuscolo. In seguito alla ribellione degli Orsini all'imperatore Carlo V, nel 1530 Vaglio fu ceduto a Don Filiberto De Chalon, principe di Orange, amico dell'imperatore, per poi ritornare a Ferdinando Orsini nel 1560. La successione dei potentati prosegu\u00ec e l\"'universitas\" di Vaglio continu\u00f2 ad essere oggetto di contesa. Nel 1569 Vaglio passa ad un certo Giovanni del Tufo, per poi essere riacquistato dai duchi di Gravina. Solo nel 1582 si riscattano da ogni forma di servit\u00f9, si riscattano al consistente prezzo di 21000 ducati, ma non riuscendo a raccogliere la somma, il territorio viene posto all'asta per 34000 ducati. Quando venne venduto ai Massa, peggiorarono le condizioni di vita dei contadini perch\u00e9 questi si erano impossessati dei demani comunali e dello spazio dedicato al pascolo, negandone l'uso ai cittadini, in completo contrasto con le leggi di tutela. Questi erano tra i cosiddetti \"Ministeriales\", che si erano sostituiti alla vecchia nobilt\u00e0, che sfruttavano il territorio il pi\u00f9 possibile. Questo malcontento scoppi\u00f2 nel 1647, anno della rivolta Napoletana, quando, grazie ad una rivolta, riottennero l'utilizzo del pascolo. La sua propriet\u00e0, data in dote a Gabriella Massa, pass\u00f2 al Barone di Laurenzana, Francesco Quarto. Vaglio rimase ai Quarto fino alla fine del feudalesimo. Per ordine di Carlo di Borbone, nel 1740 le Universit\u00e0 devono avere un catasto, tra cui anche Baglio. Nel 1741 avviene la scissione di beni ecclesiastici, ora pienamente tassati, da quelli appartenenti al clero, tassati a met\u00e0. Questi verranno soppressi e messi in vendita nel 1792, ma gli unici acquirenti furono feudatari e borghesi, date le possibilit\u00e0 economiche, rafforzando il proprio potere economico. Nel 1741, Baglio tent\u00f2 di rimuovere il proprio feudatario portando 9 capi di accuse al Sacro Consiglio.\nLa cittadina fu teatro di uno rivolta popolare tra le due fazioni dominanti nel 1796, di cui quella di estrazione borghese, capeggiata da Daniele Carbone, l'altro di estrazione nobiliare capeggiata dai Catalano. Nel 1799, l'anno della repubblica Partenopea, i Catalano, di estrazione nobiliare si schierano dalla parte dei reazionari, e radicalizza l'odio tra le 2 famiglie. Intanto il 3 febbraio dello stesso anno, viene costituita una nuova municipalit\u00e0 con presidente Don Matteo Danzi, da parte della borghesia di Carbone e del mondo rurale, perch\u00e9 desiderosi di una riforma agraria, che consentisse una distribuzione dei terreni del demanio, ma questa ebbe vita breve perch\u00e9 l'8 dello stesso mese, per sollecitazioni del Cardinale Ruffo, una rivolta, capeggiata da Don Matteo Catalano, scacci\u00f2 i repubblicani del paese. Ma nel 26 febbraio, i Carbone, fuggiti a Tolve, con l'aiuto dei repubblicani tolvesi, rientrarono in Vaglio, e mettono in fuga i Catalano. Carbone divenne Presidente con segretario il sacerdote Don Giovanni Danzi. Quando ci fu per\u00f2 il ripristino del vecchio regime, sempre nel 1799, Vaglio si alle\u00f2 con Cancellara, Tolve e San Chirico Nuovo, per autodifesa e per salvare la repubblica. Il tentativo fall\u00ec, ma il barone Quarto perse ogni prestigio sociale, creando terreno fertile per i Francesi. Nel 1806, quando Giuseppe Bonaparte abol\u00ec il feudalesimo, il demanio venne diviso tra i comproprietari. Dall'11 novembre 1807, con la proroga del 18 Nov 1808, una commissione composta da alti magistrati viene instituita per definire e concludere tutte le liti giudiziarie. Quando il suo lavoro termina, il 31 agosto 1810, venne elogiata per la sua equit\u00e0 ed efficienza dai Borboni, che la integrarono nella propria burocrazia. Intanto, il 29 agosto 1809, si concluse il riordino del catasto\nNel 18 ottobre 1860, ci fu l'Abolizione dei privilegi del clero, divenuta legge nel 17 febbraio 1861. Nel Dicembre 1860 Vennero richiamati in servizio tutti i soldati dell'ex esercito borbonico, questo port\u00f2 una protesta anche a causa della concomitanza dell'aumento del prezzo del pane. Cos\u00ec, nel 1861, ci fu un'Insurrezione popolare, guidata da una popolana della famiglia \"Ciaiodd\". Nel 22 marzo 1861 la repressione della rivolta popolare a Napoli. Verr\u00e0 comunicato il 6 aprile\nBrigantaggio. Il 15 novembre 1861, ormai in vista di Potenza, Carmine Crocco, e Jos\u00e9 Borjes, si mossero da San Chirico Nuovo per attaccare il paese di Vaglio nei cui pressi si accamparono. Al mattino gli abitanti assaliti e massacrati da forze soverchianti si difesero per quanto possibile rifugiandosi in parte all'interno del convento. Qui continuarono ad opporre resistenza malgrado fosse stato appiccato il fuoco al palazzo stesso. Secondo quanto riportato dal Del Zio nel corso della battaglia le bande di Crocco \u201cuccisero i fratelli Rocco e Francesco De Mattia, Giuseppe Janelli, Faustino Saponara, Rocco D'Anzi e la figlia, Domenico Tamburrini ed altri, tutti gentiluomini patrioti che lasciarono la vita per mano dei feroci masnadieri\u201d.\nDal 1945 la Gestione del Comune \u00e8 affidata al dott. Vincenzo Tedesco, poi Dott. Pietro Musciacchio 1950-1955, Rocco Ricciuti fino al 1965, Giuseppe Martinelli fino al 1970, Domanico Santangelo fino al 1975, Faustino Somma fino al 1980, Mario Marsico fino al 1983, Federico Ricciuti fino al 1985, Giovanni lo Sasso fino al 1995, Vincenzo Filitti fino al 1998, Rocco Cammarota fino al 2011, poi Giancarlo Tamburrino dal 2013\nMonumenti e luoghi d'interesse.\nNel territorio del comune si trova il sito archeologico dell'abitato di Serra di Vaglio (), attribuito al popolo dei \"Peuketiantes\", ricordati da Ecateo di Mileto, a partire dall'VIII, e con una successiva fase lucana tra la fine del V e gli inizi del III secolo a.C. Nella vicina necropoli di \"Braida di Vaglio\" sono state rinvenute tombe principesche databili tra la fine del VI e la met\u00e0 del V secolo a.C. I resti dell'abitato e della necropoli sono visitabili nel \"Parco archeologico di Serra di Vaglio\".\nNella localit\u00e0 di Rossano di Vaglio si trovano invece i resti del santuario federale dei Lucani, dedicato alla dea Mefite, nato a partire dal IV secolo a.C. e sviluppato in particolare nel corso del II secolo a.C., nell'ambito del processo di romanizzazione della regione lucana. I resti del santuario sono visibili all'interno del \"Parco del Santuario di Rossano\".\nNella pineta di Vaglio si trova inoltre il Museo delle antiche genti di Lucania, che offre una serie di ricostruzioni della vita dell'abitato e del santuario ed \u00e8 noto per la presenza di un ritratto attribuito a Leonardo da Vinci, mentre i materiali dei siti archeologici si conservano in gran parte nel Museo archeologico nazionale della Basilicata, a Potenza.\nNelle vicinanze di una delle due porte di accesso all'antico abitato, \u00e8 stato allestito il museo della civilt\u00e0 rurale che racconta la storia del paese attraverso oggetti e foto raccolti dall'associazione ACLI del paese.\nA Vaglio sulla Serra San Bernardo vi era la cittadina denominata Utilia Bella. Nel Bosco di Rossano o come si chiamava anticamente: Ursana, vi sono i resti del tempio dedicato alla dea Mefitis: antichissima divinit\u00e0 Greco-Romana, venerata nel meridione d'Italia, come protettrice dalle febbri malariche e dalle esalazioni dell'acqua stagnante, nonch\u00e9 dei campi e delle greggi. In questo luogo vi era la cittadina di Ursana fondata dagli antichi lucani chiamati Ursentum, con il contributo delle popolazioni greche, che giunsero nell'entroterra attraverso il corso dei fiumi dalle coste. Alcune lapidi sottratte al tempio di Ursana sono incastonate sui muri di alcuni palazzi nobiliari di Potenza. Una lapide ancora oggi \u00e8 visibile sul lato sinistro del palazzo dei Loffredo, nei pressi della cattedrale. Su questa lapide alla dea Mefitis viene dato l'appellativo di \u201cUtiana\u201d, che potrebbe essere un'iscrizione corrotta di \u201cUrsiana\u201d da cui sarebbe derivata la denominazione di \u201cUtinia\u201d l'altro sito archeologico sull'altura di Serra San Bernardo.\nIl nome latino di Vaglio \u00e8 Balium, che il Racioppi fa derivare da Vallum: luogo cinto da vallo, ma sarebbe pi\u00f9 verosimile che il nome scaturisca dal medioevale Balium; ossia un fortilizio composto di mura, torri ed alcune porte nei punti strategici, come quelle che ancora oggi si notano alle estremit\u00e0 opposte dell'antico caseggiato. A conferma dell'architettura militare difensiva del paese, come: \u201ccastrum militum\u201d \u00e8 il nome Balium, attribuito ad una porta del Maschio Angioino di Napoli. La tesi molto personalistica e fantasiosa dell'autore lo porta a pensare che il nome derivi dal greco Balio- Balios-, che era anche il nome di uno dei cavalli di Achille. Balios, per i greci era il nome di una razza di cavalli dal manto pezzato, che essi forse allevavano in questa parte della Lucania.\nDi derivazione greca, sembrerebbe essere, anche lo stemma comunale; nel quale \u00e8 raffigurato Ercole o Eracle per i greci, nell'atto di cavalcare un leone per potergli assestare una randellata. Lo stemma rappresenta la prima delle dodici fatiche di Ercole: l'uccisione del leone della selva Nemea e potrebbe essere derivato da iconografie greche diffuse nella zona. Anche il nome del monte sul quale si estende l'abitato sarebbe di origine Greco Bizantino, infatti \u00e8 chiamato Cenapora, come molte altre contrade diffuse in Lucania, che hanno lo stesso toponimo leggermente modificato in Cenapura, Cinapura, Cinapora. Una cartina topografica dell'Alfano, sulla Basilicata, riporta al centro dei tre confini di Vaglio, Cancellara e Tolve un Santuario dedicato a Santa Maria di Cenapura. Si danno di questo toponimo, due interpretazioni: la prima lo farebbe derivare da una corruzione di Regina Pura, quale appellativo della Madonna, la seconda da Acinapura il cui etimo sarebbe acheiropoieo, lo stesso significato di Acheropita, come viene definita la Sindone, che significa: non dipinta da mano d'uomo. In questo luogo ricco di storia si rinvengono anche molte notizie sulle antiche casate, sia nobili che popolane, che hanno partecipato attivamente alla vita cittadina, queste sono le seguenti: De Paulis, Cresi, De Catherina o Catherini, Grisi o Grisio, Lovece, Giacomino, Ventre, De Felice, Petraccone, De Sala, Sforza, De Guarnimento, Salbitano, Fedota e Pedota, Ciurcilo, Malacarne, De Milia, De Sabina, Dell'Arso, De Capra, Albano, Catalano, Forenza, Tamburrino, De Matthia, D'Ettorre, Forese, Milano, Santangelo, Stigliano, Capobianco, De Gilio, D'Argenzia, Armilia, Bisazza.\nCultura.\nLingue e dialetti.\nLa popolazione parla un dialetto gallo-italico.\nMusica.\nA Vaglio \u00e8 stato girato il videoclip de \"La fine di Gaia\" di Caparezza. Il video vede anche la partecipazione del giornalista Roberto Giacobbo, oltre che degli abitanti del comune potentino.\nAmministrazione.\nDal 27 maggio 2012 sindaco del comune di Vaglio Basilicata \u00e8 Giancarlo Tamburrino, della lista civica Rinascita Vagliese.\nDal 10 giugno 2018 sindaco del comune di Vaglio Basilicata \u00e8 Antonio Senise della lista civica Rinascita Continua."}
{"id": "31409", "revid": "120442660", "url": "https://it.wikipedia.org/wiki?curid=31409", "title": "Vietri di Potenza", "text": "Vietri di Potenza \u00e8 un comune italiano di abitanti della provincia di Potenza, in Basilicata. Il paese \u00e8 denominato la \"porta della Basilicata\" grazie alla sua posizione geografica, essendo il primo paese lucano da attraversare per chi proviene dalla Campania.\nGeografia fisica.\nVietri di Potenza sorge sulla sommit\u00e0 di una collina, a 305 m s.l.m., nei pressi del confine campano, ultimo paese lucano nella sua posizione geografica confinante con la provincia di Salerno. Da Potenza dista circa 35\u00a0km, da Salerno 67, da Battipaglia 47, da Eboli 35 e da Napoli 99.\nStoria.\nOnorificenze.\nVietri di Potenza \u00e8 stata insignita dalla nomina di \"Citt\u00e0 dell'Olio\", da parte dell'Associazione Nazionale Citt\u00e0 dell'Olio.\nCarlo Azeglio Ciampi, allora Presidente della Repubblica, in data 09/11/2005 ha consegnato all'allora sindaco di Vietri di Potenza, Felice Grande, la \"Medaglia d'Oro al Merito Civile\" per il terremoto del 23 novembre 1980.\nSociet\u00e0.\nEtnie e minoranze straniere.\nAl 31 dicembre 2007 a Vietri risultano residenti 23 cittadini stranieri.\nEconomia.\nProdotti tipici.\nL\u2019oliva Cornacchiola \u00e8 un tipo di oliva presente sul territorio di Vietri di Potenza, che per la qualit\u00e0 di questo prodotto \u00e8 chiamata \u201cCitt\u00e0 dell\u2019olio\u201d. L\u2019oliva Cornacchiola ha una buona produttivit\u00e0 e la sua raccolta inizia a novembre. L\u2019oliva Cornacchiola \u00e8 un tipo di oliva non resistente alla rogna, ma molto resistente alla mosca e all'occhio di pavone. La pianta \u00e8 adatta per l\u2019allevamento a vaso, \u00e8 una pianta autosterile e quindi necessita di opportuni impollinatori. L\u2019olio \u00e8 molto dolce ed \u00e8 un prodotto dal fruttato leggero di tipo maturo.\nDopo la raccolta, prima di portare le olive al frantoio, vengono selezionate quelle pi\u00f9 grandi e polpose per la conservazione e il consumo da tavola, secondo ricette e usi locali. Le olive vengono salate con del sale fino e messe in bacinelle, dove vengono mescolate pi\u00f9 volte al giorno per circa cinque o sei giorni. Dopo essere state essiccate al sole per circa una settimana, le olive vengono assaggiate per verificare il livello di sapidit\u00e0 e consistenza. Dopo aver perso gran parte dell\u2019acqua, e con essa, anche il forte sapore amaro, le olive vengono lavate con acqua tiepida e messe nei cestini di vimini ad asciugare. A questo punto, le olive si condiscono con olio, sale, aglio a pezzettini e origano, poi vengono conservate in un barattolo di vetro con un po\u2019 di olio per far s\u00ec che non si creino bolle d\u2019aria.\nL'oliva cornacchiola \u00e8 stata inserita nell'elenco dei Prodotti Agroalimentari Tradizionali (PAT) con pubblicazione sulla Gazzetta Ufficiale del 20 febbraio 2020..\nInfrastrutture e trasporti.\nStrade.\nNel territorio di Vietri di Potenza ci sono diversi chilometri del raccordo autostradale Sicignano-Potenza, dallo svincolo Vietri-Balvano (in territorio vietrese, in contrada Cugni) fino al viadotto Platano (confine con Romagnano al Monte, Salerno). Vietri ha due svincoli autostradali, quello di Vietri-Balvano e quello di Vietri-San Vito.\nAmministrazione.\nGemellaggi.\nVietri di Potenza, dal 6 aprile 2013, \u00e8 gemellato con Muro Lucano (PZ), in onore di San Gerardo Maiella."}
{"id": "31411", "revid": "2070027", "url": "https://it.wikipedia.org/wiki?curid=31411", "title": "Viggiano", "text": "Viggiano \u00e8 un comune italiano di abitanti della provincia di Potenza in Basilicata.\nPosto lungo il crinale occidentale dell'alta Val d'Agri nella parte sud-occidentale della regione, \u00e8 noto per la sua lunga tradizione legata alla musica popolare e, in particolare, alla costruzione di arpe. Viggiano fu nei secoli luogo di provenienza di molti suonatori itineranti che esportarono la propria musica e le proprie tradizioni in tutto il mondo, aiutando economicamente il proprio paese d'origine, e molti di loro ebbero l'opportunit\u00e0 di militare in orchestre sinfoniche di livello internazionale.\nCome centro religioso ospita il santuario della Madonna Nera che costituisce uno dei centri di spiritualit\u00e0 e di fede mariana pi\u00f9 importanti del Mezzogiorno. \u00c8 altres\u00ec noto come luogo di estrazione di petrolio e per la presenza del pi\u00f9 grande giacimento petrolifero sulla terra ferma d'Europa, che ha contribuito in larga parte a rendere l'Italia il sesto produttore di petrolio a livello europeo, dopo Russia, Norvegia, Regno Unito, Romania e Danimarca.\nGeografia fisica.\nGeografia fisica.\nIl territorio del comune, interamente compreso nel Comprensorio Sellata-Volturino-Viggiano e Monti della Maddalena, copre la porzione del crinale orientale dell'alta Val d'Agri compresa nel bacino idrografico dei torrenti Alli e Casale, due affluenti di sinistra del fiume Agri.\nL'Alli, sebbene contraddistinto da un regime idrometrico torrentizio che durante la stagione secca lo rende un ruscello, \u00e8 l'unico corso d'acqua perenne nel territorio del comune. La sua sorgente a quota pi\u00f9 elevata sgorga a 1387\u00a0 presso la localit\u00e0 Fontana dei pastori mentre un'altra fonte anch'essa visitabile si trova a poca distanza dal centro abitato in corrispondenza del punto in cui la strada che porta da Viggiano al Sacro Monte lo scavalca. Lungo il suo corso sono ancora visibili i ruderi dei diversi mulini costruiti nel tempo per sfruttare la forza delle sue acque.\nIl torrente Casale \u00e8 una fiumara dal letto largo e ciottoloso, completamente asciutta durante la stagione secca nonch\u00e9 costellata durante quella piovosa di acquitrini e di sorgenti stagionali, che \u00e8 posta lungo il versante sud occidentale del monte Sant'Enoc di cui discende le pendici. Nella parte pi\u00f9 a monte presenta un letto scosceso ed una valle pi\u00f9 stretta ed acclive mentre nel suo corso a valle presenta un andamento a canali intrecciati tipico delle fiumare dell'Italia meridionale.\nIl versante meridionale del Sacro Monte di Viggiano, compresa la sua vetta a 1725 dove \u00e8 posto il Santuario della Madonna, occupa la porzione settentrionale del territorio del comune e ne costituisce la parte a maggiore quota altimetrica. Lungo le sue pendici si trovano la Stazione sciistica di Viggiano, la Piana di Bonocore e la Fontana dei pastori. Come anche il vicino monte Volturino, di cui \u00e8 un contrafforte, \u00e8 ricoperto da estese fustaie ed \u00e8 facilmente raggiungibile perch\u00e9 ben servito da strade asfaltate e provvisto di punti attrezzati per la sosta turistica.\nNella sua parte orientale, il territorio del comune include anche il Monte Sant'Enoc, altro contrafforte del monte Volturino che si eleva fino a 1476 , i cui crinali acclivi e punteggiati da dirupi, pressoch\u00e9 spopolati nonch\u00e9 quasi completamente ricoperti da boschi cedui sono scarsamente accessibili in ragione della morfologia aspra e dell'assenza di strade. Lungo le sue pendici sono posti la maggior parte dei pozzi petroliferi presenti nel territorio del comune.\nI boschi, che complessivamente coprono circa il 35% della superficie totale, sono costituiti prevalentemente da varie specie di cerro (\"Quercus cerris L.\", \"Quercus delechampii\", \"Quercus lanuginosa\"), farneto e, nei luoghi pi\u00f9 umidi, pioppo, salice ed acero. Al di sopra dei 1000 prevale il faggio a cui si associa, nelle localit\u00e0 pi\u00f9 umide e fredde, l'abete bianco.\nLe zone montane offrono rifugio ad una ricca fauna: il raro lupo appenninico, la volpe, la lepre, il riccio, lo scoiattolo, il daino e il cinghiale; tra i rapaci si annoverano il nibbio (bruno e reale), la poiana, il gheppio.\nIl Comune amministra infine la porzione del fondovalle compresa fra il basso corso dell'Alli, quello del Casale ed il greto dell'Agri. Questa zona, quasi completamente coltivata perch\u00e9 irrigua, si presenta come pianeggiante ma inclinata con pendenza omogenea verso il letto del fiume, che in questa parte del suo corso scorre all'estremit\u00e0 occidentale del fondovalle, completamente priva di rilievi e solcata da piccoli canali per lo scolo delle acque piovane.\nGeografia antropica.\nViggiano, unico centro abitato del Comune, \u00e8 adagiato lungo i fianchi scoscesi di due speroni rocciosi di forma grossomodo circolare che insieme costituiscono la sommit\u00e0 di un contrafforte posto sul crinale occidentale del Monte Sant'Enoc. Lungo il versante settentrionale di quello maggiore e pi\u00f9 orientale sgorga, oggi in localit\u00e0 Pisciolo, una sorgente d'acqua perenne di portata sufficiente ai bisogni di una piccola comunit\u00e0 mentre su quello meridionale, ad una quota altimetrica lievemente maggiore, \u00e8 adagiato il centro storico del borgo. Sulla sua cima, nel punto pi\u00f9 elevato del centro abitato a 1023\u00a0, sono ancora oggi visibili i resti del castello medievale ormai in rovina. L'altro sperone, chiamato Le Croci, di altitudine e superficie pi\u00f9 modesta, ha la vetta coperta da una pineta liberamente accessibile ed ospita sul versante meridionale l'omonimo rione ed il cimitero del paese.\nL'unica frazione del comune \u00e8 la sua area industriale, posta nel fondovalle alla confluenza del torrente Casale con l'Agri ed al confine con il comune di Grumento Nova, dove ha sede il centro oli e la maggior parte delle attivit\u00e0 industriali del paese.\nIl popolamento delle aree rurali \u00e8 fortemente influenzato dalla quota altimetrica. \nNel fondovalle, quasi completamente coltivato perch\u00e9 pianeggiante ed irriguo, un reticolo fitto e regolare di fattorie, massima parte delle quali tutt'oggi abitate, punteggia l'intera campagna. Le poche masserie pure presenti hanno dimensioni modeste e nessun pregio artistico mentre le case coloniche, quando antiche, assumono la forma di edifici in pietra ad uno o due piani caratterizzati da una pianta rettangolare, sovente provvisti di un porticato lungo il lato su cui si apre l'ingresso principale e forniti sovente di una torre colombaria a pianta quadrata. \nLungo i crinali delle valli dell'Alli e del Casale, ad una quota altimetrica compresa fra quella del fondovalle e i circa 1000\u00a0 del centro abitato, il popolamento \u00e8 comunque regolare ma meno denso con vigneti ed uliveti che si alternano a coltivazioni erbacee e boschi cedui mentre sono rari i terreni sfruttati come pascoli, assenti quelli improduttivi. Nel paesaggio rurale mancano completamente le masserie mentre le case coloniche presentano caratteristiche simili a quelle pi\u00f9 a valle ma con ancor minori dimensioni e pregio artistico. \nOltre i 1000\u00a0. il popolamento \u00e8 ovunque molto scarso quando non del tutto assente ed il panorama rurale \u00e8 dominato dai pascoli e dai boschi, cedui a quote inferiori e ad alto fusto a quelle pi\u00f9 elevate, con rare coltivazioni erbacee riservate ai terreni meno acclivi e meglio esposti. La densit\u00e0 della popolazione, comunque molto bassa, decresce rapidamente all'aumentare dell'altitudine e diviene trascurabile oltre i 1300\u00a0. L'attivit\u00e0 economica prevalente \u00e8 la stabulazione di ovini, bovini ed equini oppure il loro allevamento allo stato brado.\nIl territorio del Comune di Viggiano \u00e8 interamente compreso nel Parco nazionale dell'Appennino Lucano-Val d'Agri-Lagonegrese e nella Comunit\u00e0 montana Alto Agri.\nClima.\nCome tutti i comuni situati entro una conca intermontana appenninica, quale \u00e8 l'alta val d'Agri, Viggiano ha un clima continentale contraddistinto da inverni freddi e ventosi e da estati calde e siccitose perch\u00e9 meno esposto all'influenza marina. Le precipitazioni sono abbondanti nelle zone montane, dove raggiungono i 1500 mm annui, ma decrescono rapidamente con il diminuire dell'altitudine.La stagione secca di norma ha inizio alla met\u00e0 di luglio e termine entro la prima met\u00e0 di settembre ma negli anni siccitosi pu\u00f2 protrarsi dalla met\u00e0 di giugno ai primi di ottobre. Durante questa stagione ad un'altitudine inferiore ai 1200\u00a0 le precipitazioni sono saltuarie ed hanno carattere prevalente di piovaschi mentre a quote maggiori possono verificarsi talvolta rovesci e di quando in quando temporali anche violenti. Durante questo periodo il rischio di incendi \u00e8 elevato su tutto il territorio del comune con conseguente divieto di accendere fuochi a terra.\nDalla met\u00e0 di ottobre alla fine di maggio la pioggia \u00e8 un fenomeno frequente, il terreno resta in permanenza fangoso e nelle zone montane \u00e8 perci\u00f2 possibile la formazione di pozzanghere anche estese con conseguente rischio di immelmamento. Nelle zone pi\u00f9 acclivi sono anche possibili in occasione delle piogge smottamenti o modeste frane che possono coinvolgere anche la limitando cos\u00ec la circolazione. Il rischio di allagamenti \u00e8 comunque in tutte le stagioni molto scarso e confinato alle golene, peraltro modeste per superficie e scarsamente popolate, dei torrenti Alli e Casale. In questa stagione sono comuni foschie anche dense al mattino nonch\u00e9 possibili banchi di nebbia anche molto fitta soprattutto durante le ore notturne.\nL'innevamento \u00e8 del tutto assente fra l'inizio di giugno e la fine di ottobre sull'intero territorio del comune. Possono saltuariamente verificarsi nevicate di breve durata e scarsa intensit\u00e0 durante i mesi di maggio e novembre soprattutto nelle zone montane ad un'altitudine superiore ai 1200\u00a0. Gran parte delle precipitazioni nevose sono concentrate nei mesi di gennaio e febbraio anche se le nevicate restano un fenomeno comunque saltuario ad un'altitudine inferiore ai 1200\u00a0 e raro a quote maggiori. In montagna, durante l'inverno possono verificarsi tempeste di vento o di pioggia talvolta di lunga durata e pi\u00f9 saltuariamente anche tormente.\nDurante l'inverno sono frequenti le gelate, pi\u00f9 intense in montagna, con conseguente estesa formazione di brina che pu\u00f2 persistere anche per molte ore dopo l'alba nei punti non battuti dal sole. Nei mesi di gennaio e febbraio e solo ad un'altitudine superiore ai 1200\u00a0 il terreno pu\u00f2 risultare in permanenza ghiacciato nelle zone affacciate a settentrione che non sono esposte alla luce solare diretta.\nAll'interno del territorio amministrato dal Comune di Viggiano \u00e8 presente una stazione meteorologica privata, posta ad un'altitudine di 840\u00a0, che fornisce molte informazioni in tempo reale sullo stato del clima ma non anche serie storiche.\nL'intero territorio del Comune appartiene alla classe climatica E con 2683 gradi giorno.\nStoria.\nPreistoria.\nIn localit\u00e0 Porcili, un'area pianeggiante posta a meridione dell'altura su cui sorge il moderno centro abitato e lambita dal corso del torrente Alli, sorgeva un esteso insediamento umano durante la fase iniziale del Neolitico Recente databile alla seconda met\u00e0 del IV millennio a.C. A poca distanza \u00e8 stata poi scoperta una necropoli risalente all'et\u00e0 del bronzo, probabilmente costruita lungo il corso di un antico tratturo e composta da una serie di tombe ciascuna articolata in una sepoltura principale ricoperta da cumulo di terra e da un numero variabile di piccoli tumuli disposti a semicerchio intorno ad essa..\nIn localit\u00e0 Masseria Maglianese, nella parte sud occidentale dell'odierno territorio amministrato dal comune, \u00e8 stata poi ritrovata la porzione meridionale di una capanna risalente alla fine dell'et\u00e0 del bronzo, probabilmente un magazzino utilizzato anche come ricovero temporaneo durante la transumanza. L'edificio presentava un'organizzazione funzionale dello spazio interno trovandosi concentrati nella sua parte orientale una serie di grandi contenitori interrati utilizzati come depositi di bevande mentre quella occidentale era deputata alla conservazione delle derrate solide..\nA partire dalla met\u00e0 del IV secolo a.C. e fino alla definitiva conquista romana, avvenuta alla met\u00e0 del III secolo a.C., sulle alture che dominano la Val d'Agri si svilupp\u00f2 una fitta rete di fattorie rurali a cui talvolta erano associate delle piccole necropoli utilizzate per la sepoltura degli abitanti. L'attivit\u00e0 economica prevalente era lo sfruttamento intensivo del territorio con l'impianto di colture specializzate, come la vite e l'olivo, affiancato dalla coltivazione delle graminacee dove possibile. I resti di una di queste fattorie, dalla superficie complessiva di 750 m\u00b2 ed edificata tra la met\u00e0 del IV e il corso del III secolo a.C., sono stati scavati nelle localit\u00e0 Serrone di Viggiano, su un'altura posta a controllo di un ampio tratto della valle e di un sistema di tratturi ancora oggi in uso. Nelle vicinanze \u00e8 stata poi individuata anche un'estesa necropoli di epoca ellenistica, purtroppo in cattivo stato di conservazione. Infine, i resti di un edificio monumentale risalente al IV secolo a.C. e costituito da un grande fabbricato in pietra provvisto di un cortile lastricato centrale e di una serie di vani disposti lungo tre suoi lati sono stati scoperti in localit\u00e0 Masseria Nigro di Viggiano, sul versante sinistro della valle del fiume Agri in posizione simmetrica a quella dell'antico abitato di Grumentum.\nNulla di tutto ci\u00f2 \u00e8 oggigiorno visitabile.\nAntichit\u00e0.\nIn epoca romana, il territorio oggi amministrato dal Comune di Viggiano, completamente privo di centri abitati, costituiva un sobborgo rurale della vicina Grumentum ed era contraddistinto da una popolazione nel complesso molto scarsa per numero anche nella pianura del fondovalle e dedita esclusivamente all'agricoltura. Non sono state trovate tracce di popolamento stanziale oltre i 1000\u00a0.\nUn autore locale dell'inizio del Novecento racconta che fossero allora visibili, tre miglia a valle dell'odierno centro urbano, i resti di un'estesa villa romana d'epoca imperiale fornita di un grande vano ottagonale e di una stanza circolare ricca di mosaici e di affreschi, di cui oggi per\u00f2 non resta traccia.\nLungo il medio corso del torrente Alli, nel luogo dove oggi lo scavalca la strada che collega Viggiano con il Santuario della Madonna e presso una sorgente perenne ancora oggi visitabile, sorgeva un mulino, come dimostrato dal ritrovamento in loco dell'iscrizione sepolcrale di un mugnaio, e forse una piccola comunit\u00e0 rurale.\nMedioevo.\nDue comunit\u00e0 monastiche di rito greco in epoca bizantina si insediarono nei dintorni dell'odierno centro abitato. \nIn contrada S. Barbara, sulla vetta di uno sperone roccioso a picco sul torrente Casale, sorse, probabilmente nell'VIII secolo ad opera di monaci basiliani in fuga dalla Sicilia che all'epoca era occupata dai Saraceni, il monastero di S. Maria della Pietra di cui restano le rovine della chiesa conventuale rimaneggiata nel XIII secolo in stile gotico ed oggi liberamente visitabili.\nNell'attuale contrada Cirillo, lungo il corso dell'Alli ed in prossimit\u00e0 della localit\u00e0 oggi chiamata Rupi Rosse, fu eretto il Theotok\u00f2s di Atzopan del quale non restano tracce visitabili.\nCon i Normanni, il borgo fu posseduto da Guglielmo de Tiville e successivamente nel 1167 da Berengario de Giso, gi\u00e0 Signore di Sarconi e Perticara.\nForse gi\u00e0 centro abitato in epoca longobarda, Viggiano fu incastellato al pi\u00f9 tardi nel 1239 quando compare nel \"Regestum\", un elenco di feudatari di Federico II. Durante il periodo angioino \u00e8 assegnato a \"Bernardo della Baume\", giustiziere di Basilicata e milite di Carlo I d'Angi\u00f2.\nEpoca Moderna.\nNel XIV secolo \u00e8 feudo di Giovanni Pipino, poi di Roberto Sanseverino quindi a partire dal 1467 della famiglia Dentice. Nel 1630 Luigi Dentice \u00e8 costretto a venderlo a Giovanni Battista Sangro, che ottiene, nel 1638, il titolo di \"Principe di Viggiano\".\nNel 1736, la relazione Gaudioso riporta che le condizioni economiche di Viggiano fossero al tempo relativamente floride se comparate con quelle dei paesi vicini. Intorno al 1745, Giuseppe Antonini riferisce come i campi intorno al paese fossero prosperi e che molti viggianesi si dedicassero gi\u00e0 allora al suono dell'arpa.\nTeatro nel 1806 di una rivolta in favore dei Borbone repressa con la fucilazione di 57 civili da parte delle truppe francesi al seguito di Gioacchino Murat, conobbe un certo benessere negli anni della Restaurazione come testimoniato dal rapido sviluppo edilizio che il paese conobbe in quegli anni.\nQuasi integralmente distrutto dal terremoto che colp\u00ec la Val d'Agri il 16 dicembre 1857, fu negli anni seguenti ricostruito preservando l'impianto urbanistico originario.\nDall'Unit\u00e0 d'Italia ad oggi.\nPoco dopo l'unit\u00e0 d'Italia e con l'esplosione del brigantaggio postunitario, si distinse la banda del brigante viggianese Giuseppe Miglionico detto Scopettiello, che ag\u00ec prevalentemente nella Val d'Agri. Miglionico fu ucciso il 28 dicembre 1868 da un suo manutengolo, Francesco Palumbo, che gli spar\u00f2 alle spalle mentre il brigante era ospite nella sua abitazione e stava scrivendo una lettera al sindaco di Viggiano per ottenere un passaporto per l'estero.\nA partire dagli ultimi anni dell'Ottocento, Viggiano \u00e8 stato investito da un esteso movimento migratorio verso l'America, l'Australia ed il Sudafrica che nei quarant'anni compresi fra il 1881 ed il 1921 ne ha dimezzato la popolazione (dai 6188 abitanti del 1881 ai 3777 del 1921).\nIl 19 maggio 1886 venne fondata a Viggiano la loggia Massonica \" Mario Pagano \" , unica loggia istituita della Valle dell'Agri, una delle poche presenti in paesi lucani interni e di montagna e, in termini assoluti, la pi\u00f9 grande, per numero di affiliati, della Basilicata, persino maggiore rispetto a quella di Potenza.\nNel 1889 venne fondata una banca denominata \"Banca Mutua Popolare di Viggiano\". Secondo la statistica ufficiale disposta nel 1893 dal Ministero dell'Agricoltura, la suddetta Banca risultava una delle pi\u00f9 importanti della Basilicata, collocandosi, su un totale di trentuno istituti presenti, al quinto posto per patrimonio sociale (113.700 lire) al settimo per numero di azioni (2.274), al diciottesimo per numero di soci (241). Il suo operato dur\u00f2 soltanto due decenni, a causa dell'alto numero di morosi che si erano resi irreperibili con l'emigrazione all'estero.\nNel primo decennio del Novecento, in contemporanea all'apertura della locale sezione socialista \"Edmondo De Amicis\" , a Viggiano inizi\u00f2 la pubblicazione de \"Il Ribelle\" , periodico quindicinale socialista (tra i redattori compare anche Nicola Basile, scrittore e politico Viggianese) ..\n\u00c8 stato colpito dal terremoto del 1980 con danni gravi al centro storico.\nDal 1996 \u00e8 iniziato lo sfruttamento petrolifero sul territorio comunale da parte dell'ENI, con la costruzione di 42 pozzi petroliferi e del \"Centro Oli\" dove avviene una prima fase di raffinazione petrolifera.\nMonumenti e luoghi d'interesse.\nArchitetture religiose.\nChiesa madre.\nRicostruita nella forma attuale nel 1735 in stile tardo barocco dopo che la precedente costruzione, forse quattrocentesca, era stata rasa al suolo dal terremoto del 1673 quindi pi\u00f9 volte rimaneggiata nel corso dell'Ottocento, conserva al suo interno una volta decorata a cassettoni risalente al 1854, due bassorilievi di Jacopo Della Pila raffiguranti l'uno una \"Madonna con Bambino\" e l'altro \"San Giovanni Apostolo ed Evangelista\", un crocifisso ligneo quattrocentesco oltre a numerosi quadri di pittori lucani del Settecento. Basilica pontificia dal 1956, dalla prima domenica di settembre alla prima di maggio ospita la statua della Madonna di Viggiano.\nConvento di Sant'Antonio.\nAnticamente chiamato \"Convento di Santa Maria del Ges\u00f9\" ed ubicato alla periferia del centro abitato, fu fondato nel 1478 dall'Ordine dei Frati Minori francescani, completamente ricostruito nel 1646 quindi sottoposto ad estesi rimaneggiamenti nel corso del XVIII secolo. La chiesa conventuale, a navata singola e volta a botte, edificata fra il 1542 ed il 1546 e successivamente varie volte modificata, conserva un pregevole coro ligneo settecentesco. Dal 1873 al 1895 adibito a convitto, divenne a partire dal 1900 sede della locale Compagnia dei Carabinieri. Ad eccezione della chiesa, ancora oggi utilizzata a fini liturgici, \u00e8 per la parte restante adibito a sede dell'ENI e del Museo delle Tradizioni Popolari.\nSantuario.\nEdificio forse cinquecentesco costruito sulla cima del Sacro Monte a 1725 e raggiungibile solo a piedi percorrendo un sentiero selciato piuttosto ripido di circa 3\u00a0km di lunghezza, ospita da maggio a settembre la Madonna di Viggiano. Dalla prima domenica di maggio fino alla prima di settembre, il Santuario \u00e8 aperto tutti i giorni dall'alba al tramonto e durante la notte il percorso pedonale che lo collega alla Piana di Bonocore \u00e8 illuminato. Durante l'orario di apertura \u00e8 in funzione, adiacente al Santuario, un piccolo rifugio fornito di acqua potabile gratuita e di riparo in caso di pioggia.\nChiesa di San Benedetto.\nCostruita nel 1561 lungo l'omonima strada ai piedi del castello, presenta una facciata dalle linee molto semplici, con un portale in legno, timpano triangolare e una coppia di finestre simmetriche e circolari.\nArchitetture civili.\nCastello.\nCostruito a 1023 sulla cima del maggiore fra i due colli che racchiudono Viggiano, certamente anteriore al 1239, fu poi rimaneggiato in epoca angioina. Gravemente danneggiato dal terremoto del 1857, se ne sono conservati solo alcuni tratti delle mura e parti significative delle torri angolari. Aveva in origine tre torri circolari di cui resta traccia nello stemma del comune. Conserva sul muro di levante un marmo simboleggiante Mitra. I ruderi sono liberamente visitabili.\nLa Villa del Marchese.\nNei pressi del centro abitato si trova una struttura risalente agli ultimi decenni dell\u2019ottocento: la Villa del Marchese Sanfelice di Monteforte. Quest\u2019ultimo, principe di Viggiano nel 1891, abit\u00f2 la villa commissionata da Tommaso di Savoia ad Augusto Ghidini ancora prima del suo completamento, avvenuto poi nel 1869. Situata in via Gramsci \u00e8 affiancata dal campo sportivo e da un centro natatorio; la stessa villa, dopo esser stata ristrutturata dal comune di Viggiano, \u00e8 diventata la sede del conservatorio Gesualdo da Venosa e della Scuola d\u2019Arpa Popolare Viggianese. La villa situata a circa 1400 metri s.l.m. \nArchi e portali.\nAddentrandosi nel centro storico le cui strade seguono l\u2019orografia del territorio \u00e8 possibile osservare archi antichi e vicoli collegati con scale e sottopassi. Sui portali di alcune case e nelle chiavi di volta degli archi si notano, invece dell'usuale stemma nobiliare, bassorilievi, opera degli antichi scalpellini viggianesi raffiguranti piccole arpe datate dal 1858 al 1882, spesso accompagnate da altri strumenti a corda. Le pietre provengono dall\u2019argine del torrente Alli.\nPiazza San Giovanni XXIII.\nNella nuova piazza rivisitata a forma di arpa si pu\u00f2 assistere ad uno spettacolo di luci, suoni e colori delle Fontane Danzanti.\nStatua dei Portatori.\nInaugurato il 21 agosto 2016 dal Prefetto della Casa Pontificia, sua Ecc. Mons. Georg G\u00e4nswein, il monumento bronzeo alla Madonna e ai suoi portatori, \u00e8 il monumento pi\u00f9 grande della Basilicata, secondo solo al Cristo di Maratea. Lo si pu\u00f2 ammirare all\u2019ingresso del paese, nella grande Piazza San Giovanni XXIII dove, ogni anno, viene celebrata la Vergine che scende dal monte.\nStatue di bronzo raffiguranti 4 suonatrici.\nSono state installate 4 statue raffiguranti donne suonatrici (violino, violoncello, flauto e arpa) nella Piazza San Giovanni XXIII.\nAree Naturali.\nAntico Tratturo della Madonna Nera\nInaugurata ad agosto 2021 la nuova area naturalista in localit\u00e0 Alli dove \u00e8 stato inserito un ponte di legno e riqualificata l'intera area. In questa nuova area parte l'Antico Tratturo della Madonna Nera di Viggiano verso il sacro monte, sede estiva della Madonna Nera. \nFontana dei pastori.\nPosta a 1387 lungo il versante meridionale del Sacro Monte di Viggiano, a circa 6\u00a0km dal centro abitato ed al confine con il Comune di Calvello, consiste in una fonte d'acqua potabile immersa in una faggeta ad alto fusto da cui si dipartono diversi sentieri percorribili a piedi, a cavallo od in bicicletta. Durante l'estate \u00e8 in funzione un maneggio. Vi ha sede anche il Museo del lupo.\nStazione sciistica di Viggiano.\nSituata ad un'altezza di 1410 lungo la strada che dal centro abitato conduce al Santuario e a poca distanza dalla Fontana dei Pastori, \u00e8 dotata di tre piste per lo sci alpino servite da due sciovie a da un tappeto trasportatore, tutte dotate di illuminazione notturna, nonch\u00e9 di un tracciato ad anello per lo sci di fondo della lunghezza di 3\u00a0km. Durante l'apertura delle piste \u00e8 in funzione un noleggio dell'attrezzatura sportiva, un bar ed un posto di soccorso medico.\nPiana di Bonocore.\nPianoro all'inizio del percorso pedonale che conduce al Santuario della Madonna di Viggiano, ospita un'area di parcheggio fornita di una fontana d'acqua non controllata. Da qui si diparte un sentiero che conduce a Viggiano attraverso un percorso alternativo a quello della strada asfaltata e completamente immerso nei boschi. \u00c8 il punto pi\u00f9 alto del Sacro Monte raggiunto dalla pubblica via.\nSociet\u00e0.\nTradizioni e folclore.\nLa Madonna di Viggiano \u00e8 una statua in legno d'ulivo risalente al VI secolo, interamente dorata eccetto nel volto, raffigurante una Madonna in costume greco con in grembo un bambinello.\nOriginariamente custodita in \"Santa Maria del Deposito\", chiesa forse quattrocentesca che sorgeva dietro all'odierna chiesa madre, \u00e8 citata per la prima volta in un atto notarile del 1393.\n\u00c8 stata incoronata \"Patrona e Regina delle genti lucane\" da papa Giovanni Paolo II nel 1991 durante la sua visita pastorale in Basilicata.\nLa prima domenica di maggio, \u00e8 traslata dalla Chiesa Madre con una solenne processione attraverso un percorso di 12\u00a0km e circa mille metri di dislivello, fino sulla cima del Sacro Monte, a 1725 , dove ha sede il Santuario, portata in spalla da gruppi di volontari a rotazione. La prima domenica di settembre la Madonna percorre il tragitto inverso con identiche modalit\u00e0. In questa occasione arrivano in paese decine di migliaia di devoti e pellegrini.\nEconomia.\nAll'interno dell'area industriale, che \u00e8 ubicata nel fondovalle, sorge un centro petrolifero dell'ENI per il trattamento del petrolio estratto dalle ampie riserve rinvenute nel sottosuolo della Val d'Agri. Quella presente a Viggiano \u00e8 la pi\u00f9 grande piattaforma petrolifera dell'Europa continentale.\nLo sfruttamento petrolifero ha avviato un periodo di disponibilit\u00e0 economica dovuta alle royalties ottenute attraverso le estrazioni petrolifere che hanno reso Viggiano uno dei comuni pi\u00f9 ricchi d'Italia in termini di risorse economiche. Tuttavia, associazioni agricole e ambientaliste hanno sollevato proteste sulla gestione petrolifera, denunciando un grave impatto ambientale e nessun reale beneficio a livello economico e occupazionale.\nViggiano ospita una delle tre sedi della Fondazione Eni Enrico Mattei, assieme a Milano (sede centrale) e Venezia.\nInfrastrutture e trasporti.\nIl comune \u00e8 interessato dalla Strada statale 598 di Fondo Valle d'Agri, dalla strada provinciale 276 (ex Strada statale 276 dell'Alto Agri) e dalla ex strada statale 103 di Val d'Agri.\nI trasporti interurbani di Viggiano vengono svolti con autoservizi di linea gestiti da COTRAB.\nDa Ottobre 2021 Viggiano dispone di due aree camper: P.le Abruzzo sita poca sopra Piazza San Giovanni XXIII e in Montagna Grande adiacente la struttura alberghiera Hotel Rifugio Fontana dei Pastori.\nCultura.\nMusica.\nViggiano ha una lunga tradizione musicale sin dai tempi del Regno di Napoli. Molti viggianesi imparavano a suonare uno strumento sin dalla tenera et\u00e0 (principalmente arpa, violino, flauto) e partivano in giro per il mondo in cerca di un riscatto sociale che permetteva loro di accumulare un rispettabile patrimonio e che, una volta tornati in patria, avrebbe permesso una vita dignitosa per s\u00e9 e per i propri familiari. Gran parte di quelli rimasti al di fuori dei confini nazionali riuscirono ad ottenere posizioni importanti in diverse orchestre a livello mondiale. La figura del musicista girovago viggianese \u00e8 considerata una delle ispirazioni del romanzo \"Senza famiglia\" di Hector Malot (dal quale verr\u00e0 tratto l'anime \"Remi - Le sue avventure\"), in cui il protagonista Remi sembra essere ispirato al suonatore di arpa portativa proveniente dalla zona.Giuseppe Antonini raccolse testimonianze sulla presenza di suonatori d'arpa gi\u00e0 nella prima met\u00e0 del Settecento. Il viggianese Vincenzo Bellizia, considerato dal contemporaneo Francesco De Bourcard un \u00abvalentissimo costruttore d'arpe\u00bb, fu uno dei primi artigiani a produrre arpe meccaniche nel reame partenopeo e, per i suoi meriti professionali, ricevette una medaglia d'argento dal Real Istituto di Incoraggiamento.\nI suonatori viggianesi, che inizialmente solevano recarsi a Napoli per la novena natalizia, iniziarono a girovagare per tutta la penisola e in minima parte all'estero e la loro attivit\u00e0 venne decantanta da alcune personalit\u00e0 del regno napoletano come l'erudito Lorenzo Giustiniani, il poeta Pietro Paolo Parzanese e il giornalista Cesare Malpica. Tuttavia, dopo i moti rivoluzionari del 1848, l'attivit\u00e0 errante dei viggianesi sub\u00ec una battuta d'arresto: i musicanti furono accusati dal governo borbonico di propaganda rivoluzionaria e ateismo, il quale viet\u00f2 nuove partenze e neg\u00f2 il passaporto ai richiedenti. Dopo la caduta del Regno delle Due Sicilie, i suonatori viggianesi si diffusero particolarmente nelle maggiori citt\u00e0 d'Europa, Stati Uniti, Sud America e Australia. I viggianesi Pietro Marsicano e Teresa Nigro, trisnonni di Billie Joe Armstrong, leader dei Green Day, figurerebbero tra i musicisti che si stabilirono negli Stati Uniti a met\u00e0 ottocento, e la sua prima insegnante di musica, Marie Louise Fiatarone, discende anche da una famiglia originaria del comune lucano. In Brasile emigr\u00f2 Giuseppe Croccia, flautista, anarchico e massone, nonch\u00e9 nonno di Mario Lago, attore e cantante molto popolare in patria. Diverse fonti riferiscono di musicanti incontrati anche in Cuba, Turchia, India, Cina.\nCiononostante la loro reputazione cambi\u00f2 poco con l'unit\u00e0 d'Italia, poich\u00e9 la loro presenza nelle maggiori capitali del mondo era vista come un oltraggio all'onore della Patria. I musicanti lucani ricevettero accuse di sfruttamento minorile e non mancarono casi di arresto e espulsione per vagabondaggio e mendicit\u00e0, ad esempio in Inghilterra e Francia. In ossequio alle teorie lombrosiane dell'epoca (oggi considerate infondate), i suonatori viggianesi erano visti come degenerati dediti all'ozio e con una spiccata propensione al furto, al gioco ed all'alcool, come ebbe a dire Raniero Paulucci di Calboli nella sua opera \"I girovaghi italiani e i suonatori ambulanti\".\nNel 1876 nacque il giornale \"L'arpa viggianese\", fondato e diretto da Giuseppe Catalano, insegnante delle scuole comunali di Viggiano, con lo scopo di istruire ed educare, oltre a restituire la rettitudine morale e politica dei musicanti. Tuttavia il giornale ebbe breve vita e ne furono pubblicati solamente cinque numeri. La tradizione musicale viggianese non lasci\u00f2 indifferente anche Giovanni Pascoli, quando nel 1884 il poeta venne nominato commissario d'esame presso il locale Convitto-Ginnasio \"Silvio Pellico\", e ricord\u00f2 in una lettera indirizzata a Giosu\u00e8 Carducci la presenza di \u00abarpeggiamenti per tutto, che fanno di Viggiano l'Antissa della Lucania\u00bb.\nCol passare degli anni, i viggianesi si trasformarono da musicanti di strada a musicisti professionisti che ricoprirono ruoli autorevoli nel panorama musicale mondiale. Tra questi vi sono Leonardo De Lorenzo, flautista di numerose orchestre sinfoniche e docente presso la Eastman School of Music di Rochester; Francesco Miglionico, violinista presso la corte di Pietro II, imperatore del Brasile, e direttore di alcune orchestre statunitensi come la sua \"Miglionico's Orchestra\" e la \"Florida East Coast System\", definito da un cronista del \"The New York Times\" come uno dei migliori violinisti d'America del suo tempo; e Nicola Reale, violinista e liutaio attivo presso lo Smithsonian Institution di Washington che regal\u00f2 un violino di sua fabbricazione al presidente degli Stati Uniti Richard Nixon.\nTra gli altri viggianesi che hanno trovato una collocazione di rilievo a livello internazionale sono da menzionare flautisti come Nicola Alberti, solista nell'Orchestra Sinfonica di Los Angeles; Angelo Truda, insegnante e 1\u00b0 flauto della Exhibition Orchestra di Wellington; Domenico Lamacchia, 1\u00b0 flauto della Main Tivoli Orchestra di Sydney; Balilla Argentieri, 1\u00b0 flauto all'Orchestra Sinfonica di New York; Giuseppe Messina, 1\u00b0 flauto dell'Orchestra Sinfonica di St. Louis. Arpisti come Domenico Melillo del Metropolitan di New York; Prospero Miraglia dell'Opera di Chicago e della Washington Symphony; Giuseppe Pizzo dell'Orchestra Sinfonica di Baltimora; Saverio Truda solista dell'Orchestra di Brighton. Violinisti come Antonio Gerardi, 1\u00b0 violino alla Filarmonica di New York; Saverio Messina, 1\u00b0 violino alla Boston Symphony; Rocco Candela, insegnante al Conservatorio di Parigi; Francesco Ferramosca, direttore d'orchestra e violinista, Johannesburg e Citt\u00e0 del Capo, Sudafrica.\nLa tradizione delle Arpe locali rivive oggi nella Scuola dell'Arpa Popolare Viggianese. Ancora oggi una delle aziende leader mondiali nella costruzione di arpe, la Salvi Harps, appartiene ad una storica famiglia di origini viggianesi, dalla quale si sono distinte personalit\u00e0 come Victor Salvi, fondatore dell'azienda, e suo fratello Alberto, arpista per 20 anni al Metropolitan di New York e definito da Nicanor Zabaleta come \u00abil pi\u00f9 grande arpista di tutti i tempi\u00bb. Sull'arpa viggianese venne girata la docufiction \"Alma Story\" (2010), diretta da Gerardo Lamattina e con Moni Ovadia come protagonista. Riproduzioni dei suonatori di strada viggianesi sono oggi esposte nel presepe del Museo di San Martino a Napoli.\nNel giugno 2018 \u00e8 stato insignito cittadino onorario di Viggiano il cantante dei Green Day, Billie Joe Armstrong, per la sua discendenza diretta viggianese dai trisnonni Pietro Marsicano e Teresa Nigro, emigrati viggianesi negli Stati Uniti nel 1869, perch\u00e9 nello svolgimento della sua carriera artistica di musicista ha dato lustro alla Comunit\u00e0 Viggianese e stabilendo legami affettivi e di appartenenza alla citt\u00e0 di Viggiano.\nCucina.\nI maccheroni al ferretto (noti a Viggiano come \"ferricelli\", in dialetto \"firrecidde\") sono una tipologia di pasta molto diffusa a livello locale. Condimenti pi\u00f9 usati sono rag\u00f9 di salame pezzente e rafano oppure mollica fritta, peperone crusco e/o noci. Il ferricello viggianese \u00e8 tutelato da un disciplinare dal 2017 e si fregia dei marchi De.C.O. (denominazione comunale d'origine) e PAT (prodotto agroalimentare tradizionale) della Basilicata. Ad esso \u00e8 anche dedicata una sagra dal 2014, che si tiene solitamente ad agosto.\nAltri piatti tipici sono le \"patatelle\", polpette di patate con formaggio pecorino e condite con brodo di pollo, e la \"rafanata\", frittata al forno aromatizzata al rafano e pecorino con ingredienti aggiuntivi come patate, pezzente o soppressata.\nSport.\nNel 2014 Viggiano \u00e8 stata sede di arrivo della quinta tappa del 97\u00ba Giro d'Italia, vinta da Diego Ulissi.\nHa sede la societ\u00e0 di calcio ASD Viggiano, maschile e femminile. Quella maschile disputa il campionato di promozione regionale ed \u00e8 impegnata nei campionati provinciali delle categorie giovanili.\nDa qualche anno gioca al Palavejanum, il palasport inaugurato nel 2019, la societ\u00e0 di calcio a 5 Orsa Viggiano che disputa il campionato di A2.\nDall'inaugurazione del Parco Natatorio comunale avvenuto nel dicembre 2017 opera sul territorio la societ\u00e0 Hydrosport, che vanta successi in ambito natatorio sul piano agonistico regionale\nNel 2018 \u00e8 stato inaugurato a Viggiano il secondo CFT della Basilicata presso il campo sportivo Coviello. Il CFT \u00e8 il centro federale territoriale della FIGC, \u00e8 uno dei 37 poli di eccellenza per la formazione tecnico-sportiva dei giovani calciatori.\nDa annoverare anche le imprese ciclistiche di Nicol Ielpo. Nel 2017 e 2019 ha portato a termine due tour: da Milano a Viggiano il primo, e da Leeuwarden (Olanda) a Matera il secondo. Nel secondo tour di 25 tappe, chiamato Europebike, ha unito 9 capitali europee della cultura con ultima tappa a Matera, essendo nel 2019 capitale europea della cultura, e passando nella penultima tappa da Viggiano. Per EuropeBike \u00e8 stato premiato dal CONI per \"Riconoscimento ai meriti sportivi raggiunti nel 2019\"."}
{"id": "31412", "revid": "1745361", "url": "https://it.wikipedia.org/wiki?curid=31412", "title": "Vela (sport)", "text": "La vela \u00e8 uno sport nautico, che consiste nella pratica sportiva della navigazione a vela, detta anche semplicemente velismo, bench\u00e9 la propulsione a vela accomuni molti sport anche molto differenti fra loro (quali ad es.: il volo a vela, l'aquilonismo, lo snowkiting, etc.).\nLo sport della vela si distingue dagli altri sport velici perch\u00e9 richiede l'uso di imbarcazioni (che possono essere di dimensioni estremamente ridotte, come nel caso delle \"tavole a vela\", o estremamente grandi, come nel caso delle competizioni fra maxi yacht o multiscafi). Tali imbarcazioni devono ricevere la loro propulsione esclusivamente da una o pi\u00f9 vele, e devono essere manovrate manualmente da equipaggi composti da una o pi\u00f9 persone.\nStoria.\nLa navigazione a vela risale agli albori della civilt\u00e0 umana, e gi\u00e0 lo storico greco Pausania narra di una competizione velica, contornata da musica e gare di nuoto, organizzata nel II secolo a.C. in onore di Dioniso \"Melanaigidos\", presso il Tempio di Afrodite ad Ermioni.\nLa storia della moderna vela sportiva affonda le sue radici nella lotta contro la pirateria marina. Nel corso del XVII secolo le rotte delle Indie Orientali, dell'Africa e delle Americhe erano infestate di pirati. Fra le principali prede delle scorrerie piratesche erano i navigli olandesi, che spostavano merci di valore fra i Paesi Bassi e le proprie colonie.\nPer rispondere a tali minacce gli olandesi svilupparono dei velieri veloci ed agili chiamati \"jachtschip\" (dall'olandese \"jacht\", che significa \"cercare, cacciare, perseguire\") i quali avevano il compito di inseguire e catturare i vascelli pirata. Risultando estremamente divertenti da condurre, queste agili imbarcazioni furono largamente usate anche a fini sportivi.\nSolo a met\u00e0 del XVII secolo, il re Carlo II d'Inghilterra, nel corso del suo esilio nei Paesi Bassi, scopr\u00ec gli \"jachtschip\" e, quando fu restaurato al trono, ne port\u00f2 con s\u00e9 un esemplare in Inghilterra, favorendo cos\u00ec la diffusione dello sport della vela in tutto l'Impero britannico.\nCarlo II (detto \"the Merrie Monarch\") era cos\u00ec appassionato di vela che contribu\u00ec a disegnare il suo yacht personale, lo \"Jamie\", di 25 tonnellate di stazza, che venne completato nel 1662 a Lambeth. Lo stesso anno, il re condusse personalmente alla vittoria lo \"Jamie\" contro uno \"jacht\" olandese di propriet\u00e0 del Duca di York, in un percorso che andava da Greenwich a Gravesend e ritorno. Si trattava della prima regata fra yacht condotti da timonieri non professionisti.\nNel frattempo la parola di origine olandese \"jacht\" veniva anglicizzata nel termine \"yacht\" oggi largamente diffuso per indicare le imbarcazioni a vela.\nFra le attivit\u00e0 pi\u00f9 importanti degli \"yacht club\" del primo settecento erano le parate, che si proponevano di imitare quelle delle imbarcazioni a remi sul Tamigi e sul Canal Grande. Ogni domenica la \"Nevskij Flot\" percorreva un tratto della Neva per 2-4 ore. \nIl primo club velico, il \"Water Club of the Cork Harbour\", fu fondato all'insegna dell'esclusivit\u00e0, in Irlanda, nel 1720. Almeno inizialmente tuttavia i suoi membri non si dedicavano ad attivit\u00e0 competitive, ma effettuavano manovre navali obbedendo agli ordini di un ammiraglio, trasmesse con le segnalazioni di uno sbandieratore, come una flotta militare. Il \"Water Club of the Harbour of Cork\" una volta all'anno usciva in parata dal porto: gli spettatori paragonavano lo spettacolo a quello dello Sposalizio del mare.\nNel 1812 fu fondato il \"Royal Yacht Squadron\", che contava circa cinquanta imbarcazioni di stanza a Cowes. I suoi soci adoravano eseguire le manovre in formazione, cui partecipavano anche i panfili reali. Nel 1826 il \"Royal Yacht Squadron\" indisse la Settimana di Cowes, raduno nautico articolato su pi\u00f9 regate, che costituiva un importante appuntamento della \"stagione mondana\" e cui partecipavano i sovrani inglesi e stranieri.\nLa prima competizione velica di flotta dell'era moderna fu la \"Cumberland Regatta\", inaugurata nel 1715, che si tiene ancora oggi. La prima competizione internazionale fu, nel 1851, la famosa \"Coppa delle Cento Ghinee\", pi\u00f9 nota come Coppa America.\nGli yacht del tempo erano costruiti con materiali pesanti, come i cutter oceanici, con prua di legnami massicci e poppe leggere. Si scopr\u00ec presto, tuttavia, che le chiglie e le strutture portanti erano inutilmente resistenti, e si cominci\u00f2 a costruire imbarcazioni da regata molto pi\u00f9 leggere. Inoltre si cap\u00ec che l\"'armo\" a cutter ad albero singolo (in Italia noto come \"armo Marconi\") era pi\u00f9 flessibile e adatto alle varie condizioni meteorologiche rispetto agli armi dei \"brigantini\" e degli \"schooner\" dell'epoca. Infine, poich\u00e9 non era ancora stato introdotto il concetto del compenso, o \"handicap\", e le imbarcazioni competevano in tempo reale, si tendeva a costruire yacht di generose dimensioni, per renderli pi\u00f9 veloci.\nFino al 1870, le competizioni veliche furono organizzate seguendo regole stabilite liberamente da ciascuno \"yacht club\", ed ogni \"club\" era libero di modificare, interpretare e applicare le regole a piacimento, ingenerando spesso confusione, incomprensioni e frustrazioni nei concorrenti. Nel giugno 1868 il \"Royal Victoria Yacht Club\" convoc\u00f2 il primo \"Congresso velistico\", o \"Yachting Congress\", che vide la partecipazione di 23 rappresentanti di 14 club. Il Congresso si proponeva di sviluppare un nucleo condiviso di regole comuni, che venne effettivamente proposto l'anno seguente. Tuttavia, a causa delle aspre critiche ricevute, tale regolamento non venne mai adottato.\nIl decennio 1870-1880 venne in ogni caso considerata come la prima \"et\u00e0 felice\" per la vela sportiva, sia per il numero di nuove imbarcazioni costruite e la raffinatezza delle soluzioni tecniche adottate, sia per l'incredibile numero di competizioni che si svolsero in quegli anni. Basti pensare che nel solo 1876 si svolsero 400 competizioni (a confronto delle 63 che si erano tenute nel 1856).\nNel 1875 tre clubs (il \"Royal Thames Yacht Club\", il \"Royal Yacht Squadron\", ed il \"New Thames Yacht Club\") si associarono per fondare la prima \"Associazione per le Competizioni Veliche\", o \"Yacht Racing Association\" (o YRA), che svilupp\u00f2 regole comuni applicabili alle acque territoriali britanniche.\nNel 1882 si tenne la prima Settimana di Kiel, che rimane la manifestazione velica con pi\u00f9 partecipanti.\nSi cominciava a delineare in questo periodo, nel mondo della vela, una scissione fra i proprietari di grossi yacht ed il mondo delle piccole imbarcazioni a vela, o \"derive\". Nonostante che nel 1888 la YRA avesse aperto l'associazione ai proprietari di \"sailing boats\", la \"Sailing Boat Association\" e la connessa \"Boat Racing Association\" non aderirono alla YRA fino al 1921.\nLo sport velico acquis\u00ec nel frattempo status di sport olimpico, venendo introdotto ai Giochi di Parigi del 1900, cui parteciparono concorrenti raggruppati in tre classi veliche.\nTuttavia la confusione fra i diversi sistemi metrici adottati nel Regno Unito, nei paesi europei, ed in Nord America continuava a minare la possibilit\u00e0 di svolgere competizioni fra yacht di differente nazionalit\u00e0. Per risolvere tale inconveniente venne convocata, nel 1906 a Londra, la \"Conferenza Internazionale sulla Misurazione delle Imbarcazioni Veliche\", o \"International Conference on Yacht Measurement\" (vedi anche Il sistema a compensi).\nIl risultato pi\u00f9 importante della conferenza del 1906 fu di porre le basi per l'istituzione, avvenuta a Parigi nel 1907, della \"Unione Internazionale per le Competizioni fra Yacht\", o \"International Yacht Racing Union\", e l'adozione di un \"Regolamento Internazionale di Regata\" basato su quello stabilito dalla \"Yacht Racing Association\". Aderirono inizialmente alla nuova Federazione le associazioni nazionali di: Austria-Ungheria, Danimarca, Finlandia, Francia, Germania, Gran Bretagna, Paesi Bassi e Belgio, Italia, Norvegia, Spagna, Svezia, e Svizzera.\nL\"'International Yacht Racing Union\" rimase quindi la massima autorit\u00e0 internazionale per l'organizzazione e la regolamentazione di competizioni veliche internazionali fino all'agosto 1996. Ravvisando la necessit\u00e0 di far s\u00ec che la vela sportiva non sia percepita come un ricco sport elitario, il nome venne mutato in Federazione Internazionale della Vela, o \"International Sailing Federation\" (abbreviata in ISAF).\nL'ISAF conta oggi 130 paesi membri, ed \u00e8 riconosciuta dal \"Comitato Olimpico Internazionale\" a rappresentare, a livello olimpico, lo sport della vela.\nNei primi decenni del Novecento ebbero impulso le regate d'altura, fra cui la Bermuda race (1906) e la Fastnet race (1925).\nNegli anni Sessanta divennero popolari le regate in solitaria. Le due prime edizioni della Transatlantica in solitario furono vinte da Francis Chichester e da \u00c9ric Tabarly. Chichester fu fra i primi velisti a fare la circumnavigazione del mondo in solitaria.\nLe regole fondamentali.\nLo sport della vela si svolge soprattutto in regate, competizioni fra barche a vela in cui generalmente vince l'imbarcazione che riesce a percorrere il percorso di regata in minor tempo.\nNelle competizioni veliche \u00e8 consentito sfruttare soltanto le capacit\u00e0 marinare dell'imbarcazione e la forza propulsiva del vento per navigare e la forza dell'acqua sullo scafo. Questo significa che qualsiasi altro sistema di propulsione \u00e8 vietato, incluso l'effettuare certi movimenti del corpo che potrebbero aumentare la velocit\u00e0 dell'imbarcazione.\nLa procedura di partenza prevede un conto alla rovescia preceduto da alcuni segnali sonori (sirene o corni da nebbia) e visivi (bandiere o segnali luminosi nel caso di notturne) che indicano ai concorrenti (regatanti) quanto tempo manca alla partenza. I concorrenti dovranno quindi tagliare la linea di partenza predisposta dagli organizzatori dopo il via. Se un concorrente taglia la linea prima del via dovr\u00e0 effettuare una nuova partenza ritornando nella zona che precede la linea, passando esternamente alle boe, pena la sua squalifica. Pu\u00f2 talvolta capitare che, qualora molti concorrenti partano in anticipo e i giudici non siano in grado di identificarli tutti, si ripeta l'intera procedura di partenza.\nDurante la regata, le regole stabiliscono dettagliatamente chi ha il diritto di rotta sugli altri e come i concorrenti devono rispondere a chi ha la precedenza. Al termine della regata, chi ritiene di essere stato penalizzato da un altro concorrente che ha violato delle regole, presenta un ricorso al giudice di regata che, sentite tutte le parti interessate e ricevute un certo numero di segnalazioni, pu\u00f2 decidere di squalificare o penalizzare chi ha violato le regole.\n\u00c8 impossibile ricondurre l'enorme variet\u00e0 di competizioni veliche che si tengono nelle acque di tutto il mondo a categorie prefissate. Tuttavia, volendo generalizzare, si possono distinguere due grandi tipologie di regate: le \"regate costiere\" e le \"regate d'altura\".\nRegate costiere.\nRientrano nella categoria delle \"regate costiere\" tutte le regate, generalmente della durata di poche ore, che si svolgono lungo percorsi disposti nel \"campo di regata\" dal Comitato di Regata facendo uso di boe di segnalazione che le imbarcazioni concorrenti devono aggirare per completare il percorso. A dispetto del nome, le \"regate costiere\" si possono svolgere sia in mare che nei laghi o in ampi corsi d'acqua dolce.\nI percorsi, stabiliti dal Regolamento di Regata, vengono di volta in volta orientati dal Comitato di Regata in modo tale che almeno uno dei lati si svolga controvento, al fine di esaltare le capacit\u00e0 velistiche dei concorrenti. Nel caso in cui la direzione del vento cambi durante la competizione, il Comitato di Regata pu\u00f2 decidere che il cambiamento era prevedibile, e che abbia favorito i concorrenti che hanno saputo prevederlo adottando una tattica di regata conseguente. In tal caso pu\u00f2 decidere di lasciare le boe e il percorso cos\u00ec come sono, oppure di riorientare il campo segnalando ai partecipanti il cambiamento. Questa seconda opzione \u00e8 quella in genere pi\u00f9 adottata. Viceversa Comitato di Regata pu\u00f2 stabilire che il cambiamento era imprevedibile e, in quanto tale, ha favorito in maniera assolutamente fortuita una parte dei concorrenti; in tal caso il Comitato di Regata pu\u00f2 decidere di convalidare la prova assegnando l'ordine di arrivo all'ultima boa considerata regolare (in genere quando sono stati completati almeno 3 lati del percorso previsto), oppure pu\u00f2 decidere di annullare del tutto la prova.\nUno dei percorsi pi\u00f9 diffusi \u00e8 il \"quadrilatero olimpico\", cos\u00ec chiamato perch\u00e9 tipico delle competizioni veliche organizzate durante i giochi olimpici. Il \"triangolo olimpico\" \u00e8 caratterizzato da un primo tratto (detto \"lato\") di bolina (andatura quasi controvento), due successivi tratti al lasco (con vento quasi di poppa) sugli altri due lati del triangolo, quindi un nuovo tratto di bolina seguito da un tratto in poppa piena, e finalmente di nuovo controvento.\nI percorsi delle \"regate costiere\" vengono spesso descritti alfanumericamente, adottando un sistema convenzionale abbastanza diffuso che assegna alla boa di partenza la lettera P, a quella di arrivo la lettera A, alla prima boa (tipicamente la boa di bolina) il numero uno e alle altre boe del percorso i numeri a seguire. Secondo tale convenzione il triangolo olimpico viene definito nel modo seguente: P-1-2-3-1-3-4-A -- in tutto, sei lati.\nNel corso degli anni sono stati sviluppati percorsi di vario genere, rispondenti a varie necessit\u00e0 o caratteristiche delle barche a vela coinvolte nelle diverse competizioni. Si va cos\u00ec da percorsi molto semplici, come quello detto \"a bastone\" che si svolge lungo due sole boe con un lato di bolina e uno di poppa, a percorsi molto complessi, come quello che venne adottato nella edizione della Coppa America del 1992 in cui le imbarcazioni seguivano un mix tra un percorso a S ed un \"bastone\" con arrivo in poppa.\nMatch race.\nUna sottocategoria \u00e8 rappresentata dai \"Match Race\". In tali regate solo due sfidanti si confrontano in una competizione che assume tutti i toni e le caratteristiche di un vero e proprio duello.\nParlare di \"sottocategoria\" per una tipologia di regata che identifica la pi\u00f9 antica competizione velica internazionale, la Coppa America, pu\u00f2 sembrare paradossale. Tuttavia va sottolineato che il \"Match Race\" moderno condivide solo alcune delle caratteristiche della Coppa America, ma \u00e8 anche contraddistinto da notevoli differenze.\nLa principale deriva senz'altro dal fatto che il \"Match Race\" prevede l'uso di due imbarcazioni assolutamente identiche (definite dal concetto di \"One Design\") che oltretutto vengono scambiate dai concorrenti fra una prova e l'altra della competizione (che solitamente si svolge su un arco di diverse prove, dette \"Round robin\").\nTali imbarcazioni sono messe a disposizione dal Comitato Organizzatore e lasciate provare ai concorrenti per un periodo prestabilito ed uguale per tutti i concorrenti.\nLa partecipazione ai \"Match Race\" avviene in genere su invito, sulla base delle \"Ranking List\" redatte dalla FIV o dall'ISAF in base ai risultati delle competizioni precedenti, moltiplicati per indici di difficolt\u00e0 definiti sulla base dell'importanza della competizione e del livello degli altri concorrenti.\nRegata a Squadre.\nUna simile struttura di regata a quella dei Match Race \u00e8 quella delle regate a squadre. In questo formato si hanno varie squadre, solitamente formate da 3 barche ciascuna, che si sfidano una contro l'altra in un \"Round Robin\", cio\u00e8 che ogni squadra sfida ogni altra squadra nella sua flotta o batteria. Dopo uno o due giorni di regate viene formata una classifica generale in base a quante regate ogni squadra ha vinto e vengono riformate le flotte, di solito 3, la gold league, la silver league e la bronze league.\nLe regate vengono svolte su un campo di regata a forma di S orizzontale lasciando la prima boa a dritta: bolina, traverso, poppa, traverso, bolina. Diversamente dalle regate di flotta nelle regate a squadre le boe si lasciano a dritta. Il campo di regata \u00e8 solitamente molto corto e ogni regata dure all'incirca 8-12 minuti alla fine della quale si ritorna in partenza per una nuova regata. Il segnale preparatorio in partenza viene dato tre minuti prima della partenza diversamente dai 5 delle regate di flotta e ci\u00f2 permette di avere una partenza ogni 3 minuti. La struttura di queste regate favorisce il lavoro di squadra e lascia spesso molti regatanti di flotta confusi dalle strategie utilizzate.\nQuesto tipo di regate \u00e8 molto popolare nei paesi anglosassoni ed \u00e8 la tipologia preferita di competizione tra club nautici universitari perch\u00e9 permette varie squadre di 6 atleti di partecipare insieme ad un evento. Spesso le universit\u00e0 pi\u00f9 prestigiose portano pi\u00f9 di una squadra a questi eventi. Come per il Match Race, la partecipazione agli eventi pi\u00f9 importanti avviene solo su invito.\nRegate d'altura.\nNella categoria delle \"regate d'altura\" rientrano tutte quelle regate il cui percorso viene solitamente definito facendo uso delle caratteristiche orogenetiche del Campo di regata. In questo caso il campo di regata pu\u00f2 essere vastissimo fino a comprendere, come nel caso delle circumnavigazioni terrestri, l'intero globo terrestre. Per completare il percorso delle regate d'altura \u00e8 quindi richiesto ai concorrenti di aggirare, in senso orario o antiorario, isole, promontori, scogli, o anche continenti.\nOvviamente tali regate possono avere durate che vanno da alcune ore fino a mesi e, addirittura, anni.\nLe \"regate d'altura\" possono essere di diversa tipologia in base a vari aspetti:\nLa tecnica.\nLo sport della vela \u00e8 centrato sull'interazione fra due elementi chiave: la \"tecnica\" e la \"tattica\".\nLa \"tattica\" consiste nella capacit\u00e0 dei concorrenti di interpretare contemporaneamente le condizioni ambientali (in termini di venti, correnti, condizioni meteorologiche, avversari, etc.), il proprio posizionamento sul campo di regata in relazione agli altri concorrenti, nonch\u00e9 l'applicabilit\u00e0 delle diverse regole alle condizioni specifiche in cui si trovano, e valutare l'interazione reciproca fra tutti questi fattori per decidere il comportamento pi\u00f9 opportuno da tenere al fine di ottenere il miglior risultato possibile nella competizione. La vela \u00e8 uno sport in cui bisogna utilizzare l'intelligenza; \u00e8 importantissimo percepire ogni cambiamento di vento. Infatti, il vento non \u00e8 mai statico ma pu\u00f2 cambiare direzione anche solo di pochi gradi; questo cambiamento di vento anche se di pochi gradi pu\u00f2 determinare molto all'interno della regata.\nLa \"tecnica\" invece si riferisce al mezzo usato per competere, l'imbarcazione, unitamente ai suoi componenti essenziali, scafo (o scafi), albero (o alberi) e vele. Poich\u00e9 gli aspetti tecnici rivestono un ruolo cos\u00ec essenziale nelle competizioni veliche, in genere si cerca di ridurre la loro influenza al fine di esaltare le doti \"velistiche\" dei concorrenti.\nI metodi per raggiungere tale obiettivo sono essenzialmente due:\nLo sport della vela pu\u00f2 essere praticato gi\u00e0 a partire dall'et\u00e0 di 6-7 anni grazie a piccole imbarcazioni chiamate Optimist (Lunghezza f.t. 2,30 m, sup. velica 3,25 m2) progettate apposta per i pi\u00f9 piccoli, i quali dopo avere appreso i primi rudimenti della navigazione a vela si possono cimentare in competizioni anche di alto livello, fino al Campionato Mondiale di classe.\nIl sistema a compensi.\nGi\u00e0 agli albori dello sport della vela ci si rese conto che imbarcazioni dalle caratteristiche strutturali molto diverse (in particolare riguardo alla lunghezza al galleggiamento, al baglio massimo, alla stazza lorda ed alla superficie velica) presentavano rendimenti molto differenti, che rendevano impossibile confrontarle direttamente in una competizione sportiva vera e propria. Mentre, infatti, la velocit\u00e0 massima teorica di altri mezzi di locomozione (si pensi all'automobile o agli aeroplani) non dipende direttamente dalle loro dimensioni, i limiti dell'idrodinamica legano in maniera indissolubile la velocit\u00e0 teorica massima di un'imbarcazione alla sua lunghezza al galleggiamento.\nFin dall'inizio si pens\u00f2 di ovviare a questa disparit\u00e0 applicando una \"penalit\u00e0\", o \"handicap\", espressa in un intervallo di tempo commisurato alle caratteristiche strutturali che mostravano di avere una rilevante influenza sulla \"performance\" dello yacht. La penalit\u00e0 veniva aggiunta al tempo effettivamente impiegato dall'imbarcazione strutturalmente favorita per effettuare il percorso stabilito, detto \"tempo reale\". La somma dei tempi permetteva di redigere la classifica ed identificare il vincitore della competizione.\nIl primo standard di misurazione per il calcolo delle penalit\u00e0 fu la cosiddetta \"Stazza del Tamigi\" (\"Thames Measurement Rule\"), introdotta nel 1854. La \"Thames Measurement Rule\" commisurava la penalit\u00e0 al tonnellaggio dello yacht calcolato sulla base della formula \n Tons = ((L-B) x B x 0,5B)/94 \nin cui (L) esprime la lunghezza e (B) il baglio massimo. Poich\u00e9 la lunghezza era calcolata dallo slancio di prua all'attacco timone, risult\u00f2 presto facile aggirare la formula, spostando in avanti il timone e lasciando inalterata la lunghezza al galleggiamento.\nNel 1879 la Yacht Racing Association stabil\u00ec che la lunghezza dovesse essere misurata lungo la linea di galleggiamento dell'imbarcazione, introducendo la lunghezza al galleggiamento (LWL, dall'Inglese \"Length Water-Line\" o \"Load Water-Line\"). In seguito propose una formula di calcolo completamente diversa, che ebbe l'effetto di frenare lo sviluppo dello sport velico. Tale regola favoriva infatti la costruzione di imbarcazioni estremamente allungate, con un baglio ridottissimo, ed una vasta superficie velica controbilanciata da un'enorme quantit\u00e0 di piombo per appesantire la chiglia.\nFra il 1884 ed il 1886 gli yacht inglesi, costruiti secondo la formula della Yacht Racing Association, vennero ripetutamente sconfitti dai pi\u00f9 agili, larghi e leggeri sloop nordamericani. Bench\u00e9 gli Inglesi si difendessero affermando che le loro strette e profonde imbarcazioni avevano maggiori qualit\u00e0 marinare, l'onore della vittoria spettava agli Americani.\nNel 1887 Dixon Kemp propose una nuova formula per il calcolo della penalit\u00e0, basata sulla misura della LWL e della superficie velica, e che escludeva aggravi derivanti dalla misura del baglio massimo, della profondit\u00e0, o della lunghezza fuori tutto (\"Length Over All\" o LOA). Ne risult\u00f2 un'evoluzione delle imbarcazioni verso il modello nordamericano.\nAl contempo tuttavia gli architetti di yacht sfruttarono la nuova formula fino ai suoi limiti. In particolare, a partire dal 1895, compresero che, a parit\u00e0 di LOA e di superficie velica, era possibile mantenere la stabilit\u00e0 di vascelli leggerissimi, costituiti da niente pi\u00f9 che da un guscio attaccato ad una lunga lama in acciaio al cui termine in basso era appeso un considerevole bulbo di piombo. Questi nuovi yacht risultarono essere meravigliose macchine da competizione, estremamente efficienti in difficili condizioni meteorologiche, nonch\u00e9 veloci, potenti e maneggevoli in tutte le situazioni. Ma se erano ottime imbarcazioni da regata, non altrettanto poteva dirsi delle loro qualit\u00e0 come imbarcazioni da diporto o da crociera.\nPer ovviare alle tendenze manifestate dai progettisti, la YRA svilupp\u00f2, nel 1896, su proposta di R. E. Froude, la prima formula di \"compenso lineare\". Con questo sistema si passava pertanto dal concetto di \"penalit\u00e0\" (o handicap) a quello di \"compenso\" (o \"rating\"). La formula sviluppata da Froude introduceva un sistema di calcolo che valutava la sezione dello scafo dello yacht (o \"girth skin\"), e manteneva le penalit\u00e0 relative alla superficie velica. Ne risultava un fattore (chiamato, appunto, \"compenso\"), diverso per ogni imbarcazione, che andava moltiplicato per il tempo reale ed ottenere il cosiddetto \"tempo compensato\", quello effettivamente usato per stilare la classifica.\nLa \"stazza lineare\" non port\u00f2 tuttavia i risultati sperati. Di fronte alla sua incapacit\u00e0 di guidare la progettazione verso modelli di yacht pi\u00f9 \"accettabili\" secondo le aspettative dell'epoca, sul finire del secolo venne introdotta la cosiddetta \"Stazza Universale di Compenso\" (o \"Universal rating rule\"). La \"stazza universale\" era espressa in piedi, e misurava le dimensioni dello yacht relative alle variabili fondamentali confrontandole con le dimensioni di un modello base. Rispetto alle regole adottate precedentemente, la \"Stazza universale\" introduceva la misurazione del dislocamento.\nPochi anni dopo l'introduzione della Stazza Universale si tenne, nel 1906 a Londra il \"Congresso Internazionale per la Misurazione delle Imbarcazioni a Vela\", nel corso del quale venne approvata la prima \"Stazza Internazionale\", che teneva in considerazione la sezione dello scafo (o \"girth\"), il bordo libero, la superficie velica e la Lunghezza al galleggiamento|. Sulla base della \"Stazza internazionale\" si svilupparono le classi metriche a stazza internazionale (S.I.), in particolare i 6, 8, 10, 12 e 23(J) metri S.I.\nNegli anni seguenti le due Stazze, l'Universale e l'Internazionale, convissero generando confusione ed incoerenza soprattutto a scapito dei progettisti. Le disomogenee tecniche di misurazione adottate condussero alla disomogenea e, in pratica inefficace, applicazione delle regole di stazza. La situazione era aggravata dal fatto che la regola internazionale non teneva conto del dislocamento, come faceva invece la Stazza universale.\nNel frattempo, nel 1928 negli USA venne sviluppata la \"Stazza delle Bermude\" (o \"Bermuda Rule\"), che aveva l'esplicito obiettivo di sfavorire, eliminandoli, i progetti che presentavano uno scarso livello di sicurezza. Periodicamente l'associazione velica americana (\"Cruising Club of America\") apportava aggiustamenti ai parametri stabiliti per il baglio, il dislocamento, la superficie velica, ecc. al fine di favorire lo sviluppo di imbarcazioni ad impiego misto per regata e crociera.\nNel novembre del 1969 venne istituito l'Offshore Rating Council (ORC) che introdusse la \"Stazza Internazionale d'Altura\", pi\u00f9 nota come \"I.O.R. (International Offshore Rule)\", con l'intento esplicito di promuovere la competizione di yacht di vari disegni, tipi e costruzione sulla base di un equo e giusto spirito sportivo.\nA partire dalla met\u00e0 degli anni 1970, si svilupparono rapidamente dei software computerizzati per la \"predizione della velocit\u00e0\" (o VPP, \"velocity performance prediction system\") basandosi sull'uso di formule matematiche le cui variabili fossero, fra l'altro, le dimensioni base degli yacht.\nLa progettazione computerizzata, permise ai progettisti di sfruttare le specifiche della formula di stazza sviluppando imbarcazioni non proprio ortodosse. Si tendeva sempre pi\u00f9 ad accettare lo sviluppo di imbarcazioni orientate alla competizione, accettando i rischi connessi. Ne soffr\u00ec per\u00f2 la sicurezza delle stesse competizioni, come divenne drammaticamente evidente durante la regata Fastnet race del 1979, quando delle 316 imbarcazioni partenti, solo 128 yacht arrivarono all'arrivo, 165 si ritirarono, 23 furono abbandonate (4 affondarono), 136 regatanti furono recuperati e 15 perirono. Gran parte delle imbarcazioni danneggiate erano comunque iscritte alla sola Fastnet race (Regata Open) e non all'Admiral Cup (Circuito di regate con squadre selezionate su base nazionale) di quell'anno 1979, sicch\u00e9 in aggiunta al fattore sicurezza intrinseca del mezzo cominci\u00f2 a valutarsi anche il livello di dotazioni di sicurezza e di preparazione tecnica degli equipaggi.\nAllo IOR si aggiunse a partire dall'Inghilterra e dalla Francia lo standard \"CHS\" (o \"Channel Handicap System\") che, espandendosi soprattutto a partire dal 1984, anno della sua introduzione, fu accettato come sistema di compenso riconosciuto dal sistema sportivo, affiancando quello ufficiale internazionale IOR-IMS. Una delle caratteristiche dello standard \"CHS\" \u00e8 costituita anche dalla totale segretezza della formula matematica usata per calcolare i compensi delle diverse imbarcazioni. Tale accorgimento, finalizzato ad impedire che i progettisti sfruttino eventuali punti deboli della formula per sviluppare imbarcazioni, tuttavia limita ogni possibilit\u00e0 di controllo delle formule matematiche utilizzate da parte delle autorit\u00e0 sportive internazionali e nazionali e deprime lo sviluppo delle ottimizzazioni delle imbarcazioni da parte degli armatori e dei team.\nLo \"standard IMS\", che domina invece oltre un quindicennio (1990-2007), \u00e8 un prodotto dello sviluppo sempre pi\u00f9 importante dei software predittivi nati con il VPP, e tiene in considerazione, fra molti altri fattori, la stabilit\u00e0 (tendenza al raddrizzamento, o momento trasversale), l'attrito, il momento longitudinale (o tendenza al beccheggio), il piano velico, la resistenza aerodinamica dell'albero, i materiali di costruzione, il baglio massimo, la profondit\u00e0, il peso dell'equipaggio, le differenze di prestazioni dell'imbarcazione al variare dell'intensit\u00e0 del vento ecc. Questo standard a partire 2008 viene rinnovato e rinominato \"ORC-International\". Lo standard \"ORC-International\" dell'ORC (Organo tecnico dell'ISAF per le classi a rating) \u00e8 lo standard internazionale ufficiale per le competizioni a rating.\nOltre all\"'ORC International\", nelle forme standard e semplificato (Orc-Club basato su una autocertificazione di misure da parte del proprietario-armatore) sono attualmente utilizzati nel mondo tutta una serie di standard diversi, seppur non utilizzabili per l'assegnazione di titoli mondiali dell'ISAF (International Sailing Federation). \nFra gli altri:\nNegli USA \u00e8 invece piuttosto diffuso il PHRF (o \"Performance Handicap Racing Fleet\") che si pronuncia \"perf\". Il PHRF \u00e8 in effetti un sistema ad handicap (secondo quanto descritto sopra) in cui ad ogni imbarcazione viene assegnata una penalit\u00e0 (espressa in secondi per miglio nautico) basata sui risultati raggiunti dall'imbarcazione nelle competizioni locali, e che \u00e8 indipendente dalle specifiche condizioni in cui si svolge la competizione (come nell'Orc- Internaztional). Non si pu\u00f2 quindi parlare, in questo caso, di un vero sistema a compensi.\nCon riferimento al mezzo di propulsione, alcuni regolamenti di classe, specialmente nel campo delle derive, ammette entro rigidi limiti il ricorso a tecniche alternative alla pura spinta del vento sulle vele e dell'acqua sullo scafo, quali il \"pumping\" ossia una rapida sequenza di manovre sulle scotte contemporanee allo spostamento dell'equipaggio in modo da ottenere un rollio artificiale ed un conseguente aumento della forza ortogonale al piano velico esercitata dal rollio, utile anche ad ottenere un effetto planante."}
{"id": "31415", "revid": "958185", "url": "https://it.wikipedia.org/wiki?curid=31415", "title": "Vela (sistema di propulsione)", "text": "La vela \u00e8 una superficie di tela o di sottile, ma robusto materiale, di forma tale che utilizzando l' energia cinetica del vento genera propulsione. Il suo funzionamento si basa sull'interazione fra il vento (e la sua direzione) e uno o pi\u00f9 elementi fissi o mobili presenti sul mezzo di trasporto che fa uso di tale sistema di propulsione.\nLa vela \u00e8 sempre stata usata come sistema di propulsione in acqua di navi ed imbarcazioni. In tempi recenti e a fini commerciali, la vela \u00e8 stata sostituita da altri sistemi di propulsione, come i motori a combustione interna.\nL'uso della vela continua comunque ad essere vivo a fini sportivi e ricreativi, estendendosi anche ad altre tipologie di mezzi e sistemi di trasporto, fra cui aeromobili (deltaplano, aliante, parapendio), slitte e sci, surf, quadricicli, barche a vela.\nLo stesso principio fisico della vela \u00e8 utilizzato gi\u00e0 nell'antichit\u00e0 anche per l'azionamento dei mulini a vento.\nStoria.\nLa vela costituisce uno dei pi\u00f9 antichi sistemi di propulsione noti ed utilizzati dall'uomo (si hanno indicazioni di imbarcazioni a vela risalenti a circa 6000 a.C.). Della vela hanno fatto uso gli egizi nel 4000 a.C. per le loro imbarcazioni di canne di papiro. Greci, Fenici ed Arabi fecero uso di vele per dominare le rotte dei mari. Le imbarcazioni tradizionali a vela lungo le coste del Vietnam sono fondamentalmente quelle inventate dai cinesi nel 3000 a.C.\nLe imbarcazioni in uso fin dall'et\u00e0 antica sono quelle a vele quadre, montate su pennoni perpendicolari all'asse longitudinale della nave, incapaci di risalire il vento. Esse hanno dominato l'antico Mediterraneo (mentre erano state nel contempo inventate indipendentemente in Cina ed Ecuador) e si sono poi diffuse nel Nord Europa. Bench\u00e9 le vele triangolari fossero gi\u00e0 diffuse nelle pi\u00f9 moderne imbarcazioni, le vele quadre hanno continuato ad armare le navi per tutto il periodo d'oro della navigazione a vela (XVI-XIX secolo) e fino ai nostri giorni. Le pi\u00f9 moderne vele triangolari latine sono apparse nel IX secolo per poi diffondersi in tutto il Mediterraneo (probabilmente d'ispirazione araba) e, indipendentemente, nell'Oceano Indiano e nell'Oceano Pacifico (a partire dalle vele a V); esse continuano tutt'oggi ad essere usate in tutto il mondo. Tra il XVI e il XIX secolo, altre vele con migliori capacit\u00e0 di risalire il vento sono state sviluppate in Europa, come la vela aurica, la vela di straglio e le moderne forme di fiocco e randa.\nNel 1870 i vapori circolanti superano i velieri per numero. Nel 1875 solo tre paesi, Canada, Norvegia, e Italia costruivano ancora navi a vela. Il colpo di grazia arriv\u00f2 dall'apertura del canale di Suez, intransitabile per le navi a vela.\nFunzionamento della vela\nUna vela \u00e8 una superficie intesa a generare spinta quando su essa agisce il vento. Il principio di funzionamento \u00e8 identico a quello di un'ala orientata verticalmente, che genera portanza tramite le forze aerodinamiche indotte dal vento che agiscono su di essa. La forza esercitata dal vento \u00e8 detta \"spinta velica\" la cui componente ortogonale alla direzione del vento (pi\u00f9 propriamente del vento apparente) \u00e8 detta portanza, mentre la resistenza \u00e8 parallela al vento (come per qualsiasi profilo alare). Alla vela \u00e8 conferita una forma concava, tale che sia minimo l'angolo iniziale di incidenza della vela col vento.\nLa forza di spinta velica pu\u00f2 decomporsi in due forze in due diverse direzioni: una in direzione del moto della barca e una ortogonale a tale moto. La prima componente \u00e8 detta \"forza propulsiva\" e rappresenta la forza utile che spinge avanti l'imbarcazione. La seconda, detta \"forza di scarroccio\", causa lo spostamento laterale (lo scarroccio, appunto) dell'imbarcazione e lo sbandamento dello scafo.\nNelle imbarcazioni a vela una chiglia spiccatamente a V o una [deriva(scafo)] vengono usate per contrastare la componente laterale di questa spinta, al fine di sfruttarne solo la componente propulsiva atta a spostare in avanti della barca.\nLa forma della vela influenza la spinta; variazione nella forma della vela possono essere ottenute agendo sulle manovre (regolazioni) di un'imbarcazione e vengono indicate con gli aggettivi \"magro\" e \"grasso\", indicando nell'ordine una vela con minore o maggiore curvatura e quindi minore o maggior portanza a parit\u00e0 di incidenza.\nLo scarroccio (da distinguere dallo spostamento dovuto invece alla corrente) provoca uno scostamento dalla rotta seguita dalla direzione della prua, scostamento che comporta un angolo di incidenza positivo sulla superficie di deriva che produce a sua volta una forza opposta alla componente laterale della spinta delle vele.\nTipi di vela.\nLe vele possono essere classificate dalla loro forma:\nAltre vele triangolari sono:\nL'attivit\u00e0 velica contemporanea si basa quasi esclusivamente su vele di forma triangolare: la randa, derivata dalla randa bermudiana, e il fiocco costituiscono infatti i due principali e fondamentali tipi di vela utilizzati nello sport velico contemporaneo. Esistono per\u00f2 diversi altri tipi di vela, adatti a diverse condizioni di vento e di navigazione, tra i quali, alcuni dei principali sono: \nParti della vela.\nIn una vela triangolare, il bordo inferiore di una vela \u00e8 chiamato \"base\" o \"piede\" della vela, mentre il vertice superiore \u00e8 noto come \"angolo di penna\" o \"di drizza\" (la drizza \u00e8 un cavo metallico o una cima che viene fissato alla \"penna\" e serve ad issare la vela). I due angoli inferiori della vela, alle estremit\u00e0 della \"base\", vengono detti \"angolo di mura\" e \"angolo di scotta\" (la scotta \u00e8 una cima che serve a regolare la tesatura della vela) o \"di bugna\". L\"'angolo di mura\" \u00e8 ancorato ad un punto fisso della barca, mentre l'\"angolo di scotta\" \u00e8 mobile.\nIl lato della vela che va dall\"'angolo di penna\" all'\"angolo di mura\" viene chiamato \"inferitura\" o \"caduta prodiera\", mentre il lato che va dall'\"angolo di penna\" all'\"angolo di scotta\" \u00e8 chiamato \"balumina\" o \"caduta poppiera\".\nLa forma delle vele \u00e8 raramente un triangolo perfetto; nella randa moderna i costruttori di vele aggiungono un arco (detto \"allunamento\") che si estende oltre l'ipotetica linea retta della \"balumina\", al fine di aumentare la superficie della vela in alto dove la pressione del vento \u00e8 maggiore. Ancor pi\u00f9 in questo caso si rende necessaria la presenza delle \"stecche\" - bacchette rigide usualmente in legno o in vetroresina inserite in apposite tasche cucite sulla vela - per irrigidire detta porzione che differentemente si defletterebbe sotto vento. Quando le stecche si estendono dalla balumina fino all'albero, si parla di vela \"full-batten\"."}
{"id": "31417", "revid": "322321", "url": "https://it.wikipedia.org/wiki?curid=31417", "title": "Duino-Aurisina", "text": "Duino-Aurisina (\"Devin-Nabre\u017eina\" in sloveno, \"Duin-Aurisina\" in dialetto triestino, \"Th\u00fcbein-Nabreschin\" in tedesco desueto) \u00e8 un comune italiano sparso di abitanti del Friuli-Venezia Giulia, situato a nord di Trieste. Prende il nome da Duino e Aurisina, i due maggiori dei cinque comuni che nel 1928 furono soppressi (insieme a Malchina, San Pelagio e Slivia) per costituire il nuovo ente. La sede municipale si trova ad Aurisina, precisamente nel sobborgo Cave.\nGeografia fisica.\nIl territorio include parte del Carso costiero e la riviera triestina, affacciati sull'insenatura pi\u00f9 settentrionale del mar Adriatico, il golfo di Panzano, fungendo da collegamento tra il polo di Trieste e l'area giuliana-isontina e friulana-udinese, nonch\u00e9 tra il Carso interno ed il mare.\nImmerso in un ambiente carsico il comprensorio comunale \u00e8 caratterizzato dagli elementi tipici di questo ambiente: doline, grotte, foibe, scarsit\u00e0 di acque di superficie, ecc. Anche la flora e la fauna sono quelle tipiche del Carso. Il punto pi\u00f9 elevato del territorio comunale \u00e8 rappresentato dai 343 metri del Colle di Ternova. Lungo la fascia costiera il clima e la vegetazione sono invece di tipo mediterraneo, e vi si trova anche la Riserva naturale delle Falesie di Duino, istituita nel 1996.\nStoria.\nAbitato gi\u00e0 in epoche remote (ritrovamenti del \"Riparo di Visogliano\" e della \"Grotta Pocala\") nel comprensorio si insediarono varie popolazioni pre-romane come Euganei, Veneti e Histri. Con la fondazione della colonia di Aquileia si affacci\u00f2 nella regione la potenza romana.\nIl periodo della dominazione romana fu molto importante in quanto port\u00f2 un grande sviluppo economico grazie all'apertura della cava di Aurisina (chiamata tutt'oggi \"Cava Romana\"), all'utilizzazione dei porticcioli presenti sulla costa ed alla diffusione della viticultura. L'apprezzata pietra di Aurisina venne utilizzata per edificare Aquileia e i pi\u00f9 importanti monumenti romani di Ravenna. Le bocche del fiume Timavo segnavano il limite tra l'agro aquileiese e quello tergestino, con l'attuale territorio comunale che dunque ricadeva in quest'ultimo.\nL'impatto delle invasioni barbariche fu molto forte stante la vicinanza con le Alpi Giulie e Carso (non ancora Alpi Giulie, ma Alpi Dinariche),\nche vista la loro modesta altezza rappresentarono una porta ideale per le calate dei barbari verso l'Italia.\nLa storia del comune \u00e8 legata a doppio filo con le vicende storiche seguite dall'abbazia di San Giovanni al Timavo o di Tuba e dal Castello di Duino. La signoria duinese risale, almeno, al 1211 (se ne fa menzione nei documenti relativi alla \"Pace del Timavo\"). Prima vassalli del patriarca di Aquileia poi del Margravio d'Istria infine capitani dei conti di Gorizia. Nel 1366 si dichiararono fedeli agli Asburgo. La famiglia dei Duinati si estinse nel 1395, sostituita nel comando dai Walsee. Nel 1587 la signoria pass\u00f2 ai milanesi Della Torre di Valsassina.\nNel 1850 Duino era sede di un vasto comune che comprendeva anche localit\u00e0 ora poste al di fuori dei confini odierni come Jamiamo e Brestovizza. Era posto sotto la giurisdizione del distretto di Sesana. Nel 1853, in seguito anche di richieste provenienti dagli stessi duinesi che consideravano Sesana troppo lontana vi fu una modifica nelle delimitazioni amministrative. Sotto il comune di Duino rimanevano solo San Giovanni, Medeazza e Jamiano; il comune venne inserito nel distretto di Gradisca e, dal punto di vista giudiziario, dipendeva dalla pretura di Monfalcone.\nVennero inoltre elevati a rango di comuni amministrativi quelli che prima erano solamente comuni censuari quali Aurisina, Slivia, Malchina e San Pelagio. Questi altri comuni continuarono a essere sottoposti alla giurisdizione del distretto di Sesana e della pretura di Comeno.\nNella seconda met\u00e0 dell'Ottocento (1857) venne creata la ferrovia collegante Vienna con Trieste gestita dalla \"Societ\u00e0 per la ferrovia meridionale\". Questa opera rivoluzion\u00f2 il tessuto socio-economico del territorio comunale. Aurisina divenne nodo ferroviario di primaria importanza per i traffici tra l'Italia e il centro-Europa e vennero riattivate, in occasione dei lavori di costruzione della linea ferrata, le antiche cave di marmo. Ci\u00f2 rianim\u00f2 l'attivit\u00e0 economica fino a quel momento legata ad una povera agricoltura di sussistenza, tanto che il territorio comunale fu terra di immigrazione per molti operai provenienti sia dal Carso che dal Friuli.\nNel 1906 a Duino si suicid\u00f2 il noto fisico austriaco Ludwig Boltzmann.\nDurante la prima guerra mondiale il territorio comunale fu teatro di pesanti combattimenti (Battaglie dell'Isonzo) tra le truppe italiane e quelle austroungariche, soprattutto nella zona del Monte Ermada.\nAl termine della guerra il territorio pass\u00f2 al Regno d'Italia e nel 1923 venne inserito nella provincia di Trieste.\nCome anticipato, il comune di Duino-Aurisina venne istituito nel 1928 con la fusione di cinque comuni preesistenti.\nDurante la seconda guerra mondiale, tra il settembre 1943 e la primavera del 1945 il comune fece parte del Litorale Adriatico direttamente controllato dalla Germania. Nel maggio 1945 vi giunsero l'esercito jugoslavo e quello neozelandese. La presenza delle truppe jugoslave sul territorio dur\u00f2 per poco pi\u00f9 di un mese. Dal 1947 al 1954 fece parte della zona A del Territorio Libero di Trieste, e venne riaggregato alla Repubblica Italiana il 26 ottobre 1954.\nPur facendo parte della provincia di Trieste, il territorio del comune \u00e8 interamente sotto la giurisdizione ecclesiastica dell'arcidiocesi di Gorizia.\nSociet\u00e0.\nLingue e dialetti.\nIl censimento del 1910, quando il territorio comunale faceva ancora parte dell'Impero austro ungarico, la popolazione era costituita per oltre il 90% da abitanti di lingua slovena. Secondo il censimento del 1921 - ritenuto per\u00f2 dagli storici manipolato a favore della componente italiana - la popolazione era cos\u00ec etnicamente distribuita:\nLa componente della popolazione italiana ebbe un rilevante incremento nel secondo dopoguerra, allorch\u00e9 furono costruiti due insediamenti (Borgo San Mauro presso Sistiana e Villaggio del Pescatore nei pressi di Duino), in cui vennero accolti circa 2900 profughi dell'Istria; da allora la componente di madrelingua italiana costituisce la maggioranza della popolazione, come viene confermato dal censimento del 1971, l'ultimo a indicare le comunit\u00e0 linguistiche:\nSecondo una stima governativa del 1983, nel comune di Duino-Aurisina il 34% della popolazione era di lingua slovena.\nIn base ad apposite norme, agli abitanti di madrelingua slovena vengono garantiti l'istruzione obbligatoria nella propria madrelingua e l'uso della stessa nei rapporti con le istituzioni pubbliche.\nCultura.\nA Duino \u00e8 situato il \"Collegio del Mondo Unito dell'Adriatico\", che ospita studenti provenienti da tutto il mondo. Inoltre, sempre nella localit\u00e0, ha sede la Scuola Internazionale di Musica da Camera del Trio di Trieste.\nGeografia antropica.\nL'insediamento umano \u00e8 sparso in una dozzina di frazioni. Le tre pi\u00f9 importanti (Duino, Sistiana e Aurisina) sono poste lungo l'asse della vecchia strada che univa Trieste con la pianura friulana. Le altre piccole localit\u00e0 del comune sono poste nelle vicinanze dei castellieri, antichi insediamenti pre-romani.\nPrima della costituzione del comune nel 1928 il territorio era suddiviso in pi\u00f9 comuni catastali: Duino e la parte occidentale di Sistiana erano parte del distretto amministrativo di Monfalcone, mentre Malchina, Slivia, Precenico, San Pelagio e Aurisina erano soggette al distretto giuridico di Comeno, parte del distretto amministrativo di Sesana. L'intero territorio dell'attuale comune era quindi incluso nella Contea Principesca di Gorizia e Gradisca. Dopo l'annessione all'Italia il territorio venne incluso nella Provincia di Trieste e con la riforma del 1927 sulla soppressione e unione di comuni, il comprensorio venne unito in un unico ente comunale. Ora il municipio si trova ad Aurisina Cave.\nFrazioni e localit\u00e0.\nI dati sulla popolazione delle seguenti frazioni e localit\u00e0 derivano in parte dal censimento ISTAT 2011:\nEconomia.\nL'economia del comune \u00e8 legata a quella dei vicini centri come Monfalcone e Trieste. Molti cittadini infatti si recano giornalmente in questi centri per il loro lavoro quotidiano o per effettuare acquisti.\nIl settore primario, dopo un periodo di crisi, ha cercato negli ultimi anni nuove strade per lo sviluppo. Grazie alla bellezza del territorio infatti sono sorte alcune aziende agrituristiche e di agricoltura biologica. Inoltre anche la produzione vitivinicola ha trovato nuovo successo grazie all'inserimento del comprensorio nella zona DOC del Carso. Da segnalare anche la presenza di impianti per la maricoltura, mentre la pesca del tonno, fiorente fino agli anni cinquanta, oggi \u00e8 scomparsa. Le cave di marmo, una volta primaria attivit\u00e0 economica del comune, ora sono in parziale stato di abbandono.\nIl principale insediamento industriale \u00e8 la \"cartiera Burgo\" sita nella frazione di San Giovanni di Duino. \u00c8 in costruzione una zona artigianale ad Aurisina Cave che dovrebbe dare nuovo impulso all'attivit\u00e0 industriale nel comune.\nIl turismo, quasi esclusivamente estivo, \u00e8 per lo pi\u00f9 legato al passaggio verso i centri balneari dell'Istria e della Dalmazia. \u00c8 stata riqualificata la cava sul mare abbandonata, vicina alla baia di Sistiana, con la costruzione di un nuovo insediamento e porticciolo turistico, \"Portopiccolo\"; l'intervento \u00e8 stato osteggiato da associazioni ambientaliste e dalla minoranza slovena.\nAltri siti utilizzati in funzione turistica sono il sito paleontologico di Villaggio del Pescatore, la \"Grotta delle Torri\" di Slivia ed il monte Ermada, ove sono presenti i resti delle postazioni militari utilizzate nella prima guerra mondiale. Come detto \u00e8 in forte crescita l'agriturismo.\nInfrastrutture e trasporti.\nNel comune termina l'autostrada A4 proveniente da Torino, che si allaccia senza soluzione di continuit\u00e0 con il raccordo autostradale per Padriciano. La SS 14, che collega Trieste con Venezia, percorre il comune e dopo l'allacciamento con l'A4 a Sistiana, diventa strada litoranea. Nella frazione di San Giovanni di Duino nasce la SR 55 che unisce l'ente di decentramento regionale di Trieste con Gorizia.\nIl comune \u00e8 fornito poi di una buona rete di strade provinciali che collegano i centri minori con le arterie principali. Esso \u00e8 collegato con delle linee della Trieste Trasporti al capoluogo, nonch\u00e9, anche con il resto della regione, tramite i servizi della APT Gorizia.\nA nord dell'abitato di San Pelagio vi \u00e8 un valico confine di Stato con la Slovenia.\nIl territorio comunale \u00e8 attraversato da due linee ferroviarie:\nIl comune \u00e8 servito da tre stazioni ferroviarie: \"Sistiana-Visogliano\" e \"Bivio d'Aurisina\" si trovano sulla Monfalcone-Trieste, mentre la stazione di \"Aurisina\" \u00e8 ubicata lungo la linea per la Slovenia. La stazione di \" Bivio d'Aurisina\" prende tale nome proprio perch\u00e9 \u00e8 la localit\u00e0 ferroviaria da cui si separano le due linee. Solamente le due stazioni sulla linea per Venezia vengono utilizzate per il traffico passeggeri. La fermata \"Duino-Timavo\", invece, \u00e8 stata soppressa negli anni ottanta.\nD'estate il porticciolo di Sistiana \u00e8 collegato, da una linea marittima, con Trieste, Grignano e Barcola.\nCuriosit\u00e0.\nLe strade che percorrono il comune non hanno un nome. In molti hanno provato a risolvere questa situazione, ma non si \u00e8 mai arrivati a una conclusione, per le divergenze tra il gruppo italiano e quello sloveno.\nSport.\nIl comune dispone di tre campi sportivi comunali e di una palestra. Le localit\u00e0 costiere del comune ospitano dei porticcioli usati per gli sport nautici e sempre lungo la costa, in particolare presso la Baia di Sistiana si pratica anche l'arrampicata sportiva. Ad Aurisina Stazione \u00e8 presente una pista artificiale per lo sci. L'ambiente carsico favorisce anche l'interesse per la speleologia.\nNel comune hanno sede alcune societ\u00e0 sportive. Tra le societ\u00e0 veliche vi \u00e8 una delle pi\u00f9 antiche d'italia, la \"Pietas Julia\".\nIl \"Dart Club Aurisina\" ha vinto cinque campionati a squadre di freccette e tre Coppe Italia. Molti anche i titoli individuali vinti da giocatori di questo club."}
{"id": "31424", "revid": "182193", "url": "https://it.wikipedia.org/wiki?curid=31424", "title": "Daverio", "text": "Daverio (\"Dev\u00e9 \"in dialetto varesotto) \u00e8 un comune italiano di abitanti della provincia di Varese in Lombardia.\nStoria.\nIl paese deriva da originarie popolazioni stanziate da tempi molto antichi. Nelle zone paludose, ancora da indagare, sono molto probabilmente presenti resti palafitticoli, attualmente pi\u00f9 speculati che provati.\nSi pensa che il nome Daverio derivi dal latino De Verris, una famiglia romana anticamente stanziata sul territorio.\nLa chiesa parrocchiale sarebbe stata costruita su un terreno che in tempi molto antichi ha ospitato un tempio dedicato a Mercurio. Nella zona sono stati rinvenuti i resti di una necropoli e ritrovamenti sporadici fanno pensare ad uno stanziamento in epoca romana di piccole o discrete dimensioni. Il fatto che esistesse un luogo di culto \u00e8 indice di una presenza ben strutturata.\nIl paese ha ruotato a lungo nei secoli attorno alle famiglie nobili dei Sessa (per Daverio) e dei Bossi, i clan nobiliari che hanno dato il nome alla Valbossa.\nMonumenti e luoghi d'interesse.\nArchitetture religiose.\nLa chiesa di S. Maria Assunta (1400), fatta edificare dai nobili Sessa nel centro del paese, la parrocchiale dei Santi Pietro e Paolo (1890) e la chiesetta di S. Giovanni di Dobbiate (1300/1400) contengono le pi\u00f9 importanti opere d'arte della zona, per la maggior parte affreschi. Nella parrocchiale si segnala la presenza di un pregevole organo costruito da Giovanni Mentasti di Varese nel 1879.\nArchitetture civili.\nLe ville Sessa (poi Beonio Brocchieri, oggi Morotti) e Silbernagl sono chiari esempi di ville lombarde, molto ben tenute e artisticamente ricche: tutte sono oggi adibite ad attivit\u00e0 commerciale relativa ad antiquariato e mostre.\nEconomia.\nDaverio \u00e8 situato nella Valbossa, territorio ricco di boschi, con attivit\u00e0 sia industriali che agricole a fare da motore per l'economia della zona.\nPrevalentemente vi \u00e8 produzione di manufatti industriali come prodotti per l'imballaggio e tubi flessibili; importante \u00e8 anche la produzione alimentare con prodotti caseari, e di salumeria.\nSono presenti ditte che si occupano di meccanica e ottica.\nSport.\nLo sport, in questo paese, \u00e8 da considerarsi diviso in due gruppi distinti: quello oratoriale dove si pratica il calcio nel campionato C.S.I. di Varese (la squadra maschile di Daverio \u00e8 da pi\u00f9 di dieci anni nella Serie A del C.S.I.) e quello della Polisportiva Daverio, che vanta numerosi successi a livello regionale nella pallacanestro agonistica e professionistica."}
{"id": "31425", "revid": "468393", "url": "https://it.wikipedia.org/wiki?curid=31425", "title": "Dumenza", "text": "Dumenza (\"Dum\u00e9nsa\" in dialetto varesotto) \u00e8 un comune italiano di abitanti della provincia di Varese in Lombardia.\n\u00c8 costituito dalle frazioni di Runo, Due Cossani, Stivigliano, Trezzino, Vignone e Torbera e da altre diverse localit\u00e0.\nGeografia fisica.\nIl territorio \u00e8 attraversato dal Rio Colmegnino, che nasce in localit\u00e0 Regordallo (Due Cossani) dal monte Colmegnino e si getta nel Lago Maggiore a livello della frazione Colmegna di Luino. La valle cos\u00ec scavata prende per\u00f2 il nome di Val Dumentina (anche chiamata valle Smeralda per i suoi colori verdeggianti). A nord del Colmegnino si staglia il Monte Lema, che coi suoi 1624 metri s.l.m. \u00e8 un'ottima vetta panoramica, la pi\u00f9 alta del Luinese, servito da una funivia sul lato svizzero, da Miglieglia. Dumenza infatti confina con la Svizzera e ospita un valico pedonale in localit\u00e0 Palone (Dumenza). A nord, invece, confina con la Val Veddasca, alla quale si accede proseguendo lungo la strada provinciale 6.\nOrigini del nome.\nDiverse teorie giustificano il toponimo. La pi\u00f9 probabile \u00e8 che derivi da un nome di persona: negli elenchi dei \"fuochi\" (cio\u00e8 delle famiglie) del comune, tra alcuni capofamiglia si presenta infatti il nome di \"Dugmentio\". Potrebbe derivare da \"dux mensae\" o da \"loco mensa\". Solamente in un documento storico, di altro comune, appare infatti come \"Locomenza\".\nStoria.\nDue mensole in pietra ornate da facce umane, trovate dal parroco Parapini nella chiesa, datano 909. Ora si trovano alla base della torre. Ma queste contrade sono gi\u00e0 citate in un documento del 700 che testimonia come re Liutprando fece dono delle terre della Valtravaglia al monastero di San Pietro in Ciel d'Oro di Pavia.\nLa torre campanaria della chiesa di San Giorgio, a Runo, pare avesse avuto ruolo militare nel periodo precedente il mille, durante le diverse invasioni barbariche: la strada, infatti, che da Varese portava a Luino e poi a Dumenza, era l'unica che accedeva a Bellinzona, non esistendo il lungo lago (il lago Maggiore allora arrivava a Bellinzona). Probabilmente faceva parte di un sistema di torri lungo queste valli, delle quali quella di Runo \u00e8 l'unica superstite.\nDal XVI secolo fu sotto la signoria della ricca e potente famiglia Moriggia.\nIn et\u00e0 napoleonica il comune annesse per la prima volta Runo. Il primo Consiglio comunale fu eletto nel 1821. Nel 1928 il fascismo diede al comune l'estensione attuale incorporandogli Due Cossani e Runo.\nMonumenti e luoghi d'interesse.\nIl nucleo storico di Dumenza \u00e8 caratterizzato da case rurali con ampi ballatoi soleggiati.\nStivigliano.\nStivigliano mantiene intatta la propria conformazione medievale, con viuzze strette e case addossate tra loro. \u00c8 visibile una vecchia torretta che si affaccia sulla Val Dumentina, a scopo evidentemente militare."}
{"id": "31426", "revid": "287204", "url": "https://it.wikipedia.org/wiki?curid=31426", "title": "Duno", "text": "Duno (\"D\u00fcn\" in dialetto varesotto) \u00e8 un comune italiano di 135 abitanti della provincia di Varese in Lombardia. \u00c8 il comune meno popoloso della provincia.\nVi si trova il santuario-tempio votivo dei Medici d'Italia."}
{"id": "31428", "revid": "1910023", "url": "https://it.wikipedia.org/wiki?curid=31428", "title": "Ferrera di Varese", "text": "Ferrera di Varese (\"Far\u00e8ra\" in dialetto varesotto e semplicemente Ferrera fino al 1863) \u00e8 un comune italiano di 683 abitanti della provincia di Varese in Lombardia.\nGeografia fisica.\nSituato sulle colline a nord di Varese, lungo la strada che salendo dalla Valcuvia raggiunge il comune di Cunardo e, quindi, la Valganna. Si trova a circa 15\u00a0km dal capoluogo e ad una decina di chilometri dai valichi svizzeri di Fornasette e di Ponte Tresa. Ferrera di Varese fa parte della Comunit\u00e0 Montana Valli del Verbano.\nMonumenti e luoghi d'interesse.\nUn'attrazione del paese \u00e8 la cascata Fermona, formata dal torrente Margorabbia, che si trova appena al di sotto del centro storico dell'abitato ed \u00e8 raggiungibile con un sentiero che, lasciata la strada comunale nei pressi della chiesa, discende per qualche decina di metri."}
{"id": "31429", "revid": "994060", "url": "https://it.wikipedia.org/wiki?curid=31429", "title": "Gallarate", "text": "Gallarate (\"Galar\u00e0\" o \"Galar\u00e0a\" in dialetto varesotto) \u00e8 un comune italiano di abitanti della provincia di Varese in Lombardia.\nGeografia fisica.\nTerritorio.\nGallarate \u00e8 un comune del Basso Varesotto sito nell'area metropolitana di Milano, a 6\u00a0km di distanza dall'aeroporto di Malpensa. La citt\u00e0 confina con i comuni di Arsago Seprio, Besnate, Busto Arsizio, Cardano al Campo, Casorate Sempione, Cassano Magnago, Cavaria con Premezzo e Samarate.\nIl territorio \u00e8 prevalentemente pianeggiante, ad eccezione della parte settentrionale della citt\u00e0, in cui sono presenti le colline dei rioni di Crenna e dei Ronchi. Il comune \u00e8 attraversato dal torrente Arno, detto \"Arnetta\" dagli abitanti della zona, e dall'affluente \"Sorgiorile\". Inoltre, nell'estremit\u00e0 sud-est del territorio, Gallarate \u00e8 lambita dal torrente Rile.\nClima.\nSecondo la classificazione climatica internazionale, il centro abitato di Gallarate \u00e8 situato in \"Zona E\". I Gradi giorno della citt\u00e0 sono 2877 e il limite massimo consentito per l'accensione del riscaldamento \u00e8 di circa 15 ore giornaliere (dal 15 ottobre al 15 aprile).\nIl clima di Gallarate \u00e8 di tipo sub-continentale: gli inverni sono freddi e presentano giornate di gelo, mentre le estati sono calde e afose; \u00e8 sempre presente, anche se in misura minore rispetto al passato, il fenomeno della nebbia. Le precipitazioni medie annue sono pari a 1082\u00a0millimetri, con un picco in primavera e in autunno e un minimo relativo in inverno. La media niveometrica del territorio, invece, si aggira intorno ai 40\u00a0centimetri all'anno.\nIn base alla media trentennale di riferimento (1960-1990) stilata dalla stazione meteorologica di Milano Malpensa, situata a meno di 10\u00a0chilometri di distanza dal centro di Gallarate, la temperatura media della citt\u00e0 nel mese pi\u00f9 freddo dell'anno (gennaio) si attesta intorno a +1\u00a0\u00b0C, mentre nel mese pi\u00f9 caldo (luglio) \u00e8 di circa +22\u00a0\u00b0C, per una media di +11,5\u00a0\u00b0C.\nStoria.\nTestimonianze archeologiche datano le origini di questo nucleo urbano al II millennio a.C., anche se la maggior parte dei reperti \u00e8 di natura celtico-gallica. Dai Galli, infatti, deriverebbe anche il nome della citt\u00e0.\nIl suffisso di matrice celtica e diversi rinvenimenti (urne cinerarie di tipo golasecchiano) possono far propendere per una fondazione preromana, probabilmente insubre (\"call-aria\", terra di ghiaia). La centrale piazza della Libert\u00e0 costituisce il sito del presunto villaggio insubre e del castello medievale.\nSuccessivamente, sotto la dominazione romana, divenne parte della provincia della Gallia Cisalpina. Da Gallarate passava l'antica via Severiana Augusta, strada romana consolare che collegava Milano con il Verbano. Da un punto di vista amministrativo, Gallarate faceva parte della \"regio XI Transpadana\".\nNel 974 si parla di un \"loco et fundo Galerate\".\nQuando Ottone Visconti, nel 1287, distrusse Castelseprio, divenne sede del Capitano e del Vicario del Seprio, in quanto i milanesi si impadronirono del borgo nel 1292. Proprio da questo ruolo Gallarate trasse profitto, trasformandosi in un centro commerciale. Questa vocazione accompagn\u00f2 la citt\u00e0 anche in et\u00e0 sforzesca.\nIl centro storico, derivato dal borgo medievale fortificato, si raccoglie in forma ellittica in sinistra dell'Arno, torrente che fu spesso cagione di danni alla citt\u00e0 per le frequenti inondazioni.\nDal XVI al XVIII secolo Gallarate fin\u00ec - con l'intero Stato di Milano - sotto la dominazione prima francese e poi spagnola. Divent\u00f2 un feudo, contea con aggregato il Grandato di Spagna, che fu trasmesso a diverse famiglie nobili fino all'abrogazione del feudalesimo nel 1797, (Bentivoglio, Caracciolo, Pallavicino, Altemps, Visconti e Castelbarco). \nFra il 1786 e il 1787, Gallarate fu capoluogo di una delle province della Lombardia austriaca.\nLa dominazione napoleonica vide la cittadina partecipe della rivoluzione industriale, mentre nel periodo della 'restaurazione' fu teatro di molti dibattiti romantici, preparatori delle lotte di indipendenza e del Risorgimento, in quanto nella citt\u00e0 vivevano Giuseppe e Pompeo Castelli, titolari di quella \"farmacia del Rinascimento\" dove, secondo la tradizione, Gerolamo Rovetta avrebbe ambientato il romanzo \"Romanticismo\". Oggi la farmacia \u00e8 ancora esistente, colla denominazione di \"farmacia Dah\u00f2\".\nCon Decreto Luogotenenziale del 19 dicembre 1860, a firma del principe Eugenio di Savoia-Carignano, \"Luogotenente Generale di S.M. nei Regii Stati\" per conto di Re Vittorio Emanuele II, Gallarate fu insignita del titolo di citt\u00e0, titolo poi confermato quasi un secolo pi\u00f9 tardi con provvedimento governativo di riconoscimento con D.p.c.m. 30 agosto 1952, a firma del Presidente del Consiglio dei Ministri Alcide De Gasperi.\nFu uno dei cinque circondari in cui era divisa - in periodo post-unitario - la provincia di Milano.\nNel 1869 i confini della citt\u00e0 furono allargati annettendo i soppressi comuni di Arnate e Cedrate, e nel 1923 quelli di Caiello e Crenna.\nNel dicembre del 1926 il governo fascista decise la creazione della nuova provincia di Varese ed il circondario di Gallarate, comprendente anche comuni di un certo rilievo demografico, quali Busto Arsizio, Legnano, Saronno e Rho, venne spartito fra la nuova provincia e quella di Milano. La citt\u00e0 perse notevole importanza, data dall'abolizione dei circondari e, la conseguente chiusura della Sottoprefettura, sino ad allora ospitata nell'attuale Palazzo Borghi.\nGradualmente Gallarate si incentr\u00f2 sempre pi\u00f9 sul suo ruolo industriale, di cui oggi abbiamo traccia, oltre che nei centri ancora funzionanti, in molti capannoni in stile liberty, ormai abbandonati o riconvertiti e nelle numerose ciminiere (all'inizio del XX sec. era ancora nota come \"la citt\u00e0 dalle cento ciminiere\"). In alcuni casi le fabbriche cittadine realizzarono villaggi operai, come il Villaggio Bellora, divenuti in alcuni casi veri nuovi quartieri, come Cascinetta.\nMonumenti e luoghi d'interesse.\nArchitetture civili.\nLoggetta di San Pietro.\nLa loggetta di San Pietro \u00e8 un edificio che studi recenti ascrivono all'epoca medievale.\nGi\u00e0 censita nel Catasto Teresiano nel 1760 come \"casa con bottega di proprio uso\", viene poi raffigurata nel 1856 in una stampa dell'epoca.\nFu nota come casa Caroli e, in seguito, come casa Bianchi; nel 1938 fu acquisita dal Comune, quindi nel 1955 venne demolita e ricostruita spostata di pochi metri (l'ubicazione originaria venne occupata dal sagrato dell'adiacente chiesa di San Pietro), previo il recupero di materiali originali. Nel 2016 fu venduta a privati.\nAree naturali.\nGallarate \u00e8 un comune facente parte del Parco del Ticino, fiume che scorre a ovest del centro abitato.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune di Gallarate erano 8375 (13,8% della popolazione totale). Di seguito sono riportati i gruppi pi\u00f9 numerosi:\nLingue e dialetti.\nOltre alla lingua italiana, a Gallarate \u00e8 parlato anche il dialetto locale, una variante del dialetto varesotto. Ci sono per\u00f2 alcune differenze dal dialetto parlato a Varese, essendo la localit\u00e0 influenzata dai dialetti delle zone vicine, soprattutto da quello bustocco (Busto Arsizio). Come tutti i dialetti lombardi occidentali, anche il varesotto \u00e8 sostanzialmente una lingua romanza derivata dal latino.\nReligione.\nIl territorio di Gallarate fa parte dell'Arcidiocesi di Milano ed \u00e8 quindi di rito ambrosiano.\nCultura.\nCucina.\nLa cucina gallaratese \u00e8 tipica dell'Insubria e dell'Altomilanese. \u00c8 fortemente legata alle tradizioni contadine e all'influenza delle cucine delle zone vicine, soprattutto quella milanese. Alcuni piatti caratteristici sono la Cass\u0153ula (in dialetto varesotto \"cassoeura\" o \"cas\u00f6ra\"), il risotto, i bruscitti e la polenta. Dolce tipico cittadino sono gli amaretti di Gallarate, un tipo di amaretto morbido, dalla forma allungata, simile a quello di Brissago e di Samarate. \nLa Regione Lombardia ha inserito gli amaretti di Gallarate nell'elenco regionale dei prodotti agro-alimentari tradizionali.\nEconomia.\nLa posizione geografica di Gallarate, che lega la citt\u00e0 ai centri di Varese e di Milano, l'ha resa principalmente un centro industriale. Inizialmente il settore d'attivit\u00e0 principale era quello tessile, ma ad oggi l'attivit\u00e0 si trova in un forte periodo di crisi.\nIn seguito alla terziarizzazione dell'economia italiana e lombarda, Gallarate ha colto il potenziale offerto dal vicinissimo aeroporto della Malpensa, trasformandosi cos\u00ec in un centro terziario e commerciale di crescente importanza. La citt\u00e0 sta potenziando le proprie infrastrutture e si propone anche come base logistica: a Gallarate, infatti, hanno sede e uffici compagnie aeree, imprese di trasporto su ferro e imprese multinazionali.\nNuovi sviluppi per l'economia gallaratese e dell'area di Malpensa sono avvenuti in seguito all'assegnazione di Expo 2015 alla citt\u00e0 di Milano: l'esposizione, infatti, ha avuto sede accanto al polo fieristico di Rho, collegato con Gallarate.\nInfrastrutture e trasporti.\nTradizionalmente posta lungo l'asse della Strada statale 33 del Sempione, Gallarate possiede un'omonima uscita lungo l'Autostrada A8 (Autostrada dei Laghi) e una sulla diramazione A8-A26 (Gallarate-Gattico).\nLa stazione di Gallarate, posta lungo la ferrovia del Sempione, funge da localit\u00e0 di diramazione della Ferrovia Gallarate-Laveno e della Ferrovia Gallarate-Varese. Tale impianto \u00e8 servito da treni regionali di Trenord, nell'ambito di un contratto di servizio stipulato dalla compagnia ferroviaria con la Regione Lombardia, e da treni a lunga percorrenza.\nTra il 1881 e il 1951 la citt\u00e0 ha rappresentato il principale capolinea della Tranvia Milano-Gallarate, gestita dalla STIE, da cui si diramavano due ulteriori prolungamenti."}
{"id": "31430", "revid": "287204", "url": "https://it.wikipedia.org/wiki?curid=31430", "title": "Galliate Lombardo", "text": "Galliate Lombardo (\"Gai\u00e0a\" in dialetto varesotto e semplicemente Galliate fino al 1863) \u00e8 un comune italiano di 982 abitanti della provincia di Varese in Lombardia."}
{"id": "31431", "revid": "30610", "url": "https://it.wikipedia.org/wiki?curid=31431", "title": "Gavirate", "text": "Gavirate (\"Gavir\u00e0a\" in dialetto varesotto) \u00e8 un comune italiano di abitanti della provincia di Varese in Lombardia.\nDisposta lungo le rive del Lago di Varese, a cui un tempo dava il nome, in posizione quasi di controllo, Gavirate \u00e8 una cittadina dalle origini antichissime, il cui passato glorioso e ancor poco studiato, ci propone interessanti sorprese. Cos\u00ec come oggi la possiamo ammirare, essa \u00e8 caratterizzata dalla presenza al suo interno di un numero consistente di centri storici, ciascuno dei quali ha mantenuto sostanzialmente integra la propria identit\u00e0.\nOltre alle frazioni maggiori, Voltorre e Oltrona al Lago, comprensiva della localit\u00e0 Groppello, che fino al 16 settembre 1927 erano comuni autonomi, Gavirate ha al suo interno ben quattro nuclei cittadini indipendenti: Armino, Pozzolo, Fignano e Gavirate propriamente detta.\nOrigini del nome.\nPer quanto riguarda l'etimologia del nome del comune sono state formulate diverse ipotesi. Secondo alcuni esso risalirebbe a origini latine, per altri avrebbe origini celtiche.\nIl paese risulta indicato con il termine \"Gavirado\" in un documento del re longobardo Liutprando, databile 713 , con \"Guair\u00e0\" nell'Estimo di Carlo V (1558), con \"Guirate\" al tempo di Maria Teresa d'Asburgo (1722).\nStoria.\nIl territorio gaviratese fu abitato fin dal VII millennio a.C., come dimostrato dai ritrovamenti palafitticoli sulle rive del lago di Varese. L'area dell'odierno comune venne sottoposta al dominio gallico a partire dagli inizi del IV secolo a.C. e nel corso del II secolo a.C. venne occupata dai romani, divenendo parte della provincia della Gallia Cisalpina nell'89 a.C.\nRelativamente al periodo alto medievale \u00e8 importante il ritrovamento di un diploma dell'anno 713 in cui il re longobardo Liutprando ha legato il borgo di Gavirate al Monastero di San Pietro in Ciel d'Oro di Pavia.\nPer quanto riguarda il periodo basso medievale risulta rilevante, nel XII secolo, l'insediamento di alcuni monaci dell'Abbazia di Fruttuaria nel Chiostro di Voltorre.\nGavirate, a partire dal 1500, come tutto il Ducato di Milano, fu interessato da saccheggi e dalle invasioni di truppe mercenarie durante il conflitto franco-spagnolo.\nNel XVI secolo, in seguito alla diffusione delle peste bubbonica, venne edificato un sito, il lazzaretto, in cui venivano seppellite le vittime dell'epidemia.\nGavirate, dopo la morte del re di Spagna Carlo II e il successivo trattato di Rastadt del 1714, pass\u00f2 dalla dominazione spagnola a quella austriaca. Durante questo periodo, significativo \u00e8 il governo di Maria Teresa d'Asburgo, nel corso del quale si ebbe una rilevante ripresa socio-economica, incentivata anche dalla creazione del primo catasto della zona. Il Governo Napoleone fece di Gavirate un centro di aggregazione distrettuale, annettendogli buona parte dei comuni confinanti, ma l'esperimento ebbe bruscamente fine nel 1815 col ritorno degli austriaci. Fu proprio l'amministrazione del Regno Lombardo-Veneto ad autorizzare l'elezione del primo Consiglio Comunale nel 1824.\nNel 1927 il comune, parte della provincia di Como, pass\u00f2 alla neocostituita provincia di Varese.\nIl 12 gennaio 1927, in applicazione del R.D. 16 settembre 1927, n. 2390, a Gavirate furono aggregati i territori dei soppressi comuni di Oltrona al Lago e Voltorre, mentre il 19 maggio 1929 cedette le frazioni di Chignolo, Orocco e Picco al Comune di Comerio.\nStemma, gonfalone.\nDescrizione araldica dello stemma:\nDescrizione araldica del Gonfalone:\nMercato.\nIl mercato di Gavirate risale alla prima met\u00e0 del secolo XVI. Il 20 giugno 1539 Carlo V concesse al signore di Brebbia e di Gavirate il diritto di istituire un mercato ogni venerd\u00ec, con le esenzioni e i privilegi connessi. Le ragioni di tale concessione vanno ricercate nel fatto che gli spagnoli volevano \"risarcire\" il territorio gaviratese, danneggiato a causa delle razzie connesse al conflitto franco-spagnolo.\nGli anni successivi videro un'espansione del mercato, che, nella seconda met\u00e0 del XVI secolo, divenne centro di scambio commerciale per bestiame e prodotti agricoli per tutta l'area circostante; in particolare in esso si tenevano, due volte l'anno, nei mesi di luglio e ottobre, le fiere.\nIl mercato si tiene ancora oggi al venerd\u00ec, come vuole la tradizione.\nMonumenti e luoghi d'interesse.\nLa chiesa parrocchiale di San Giovanni Evangelista conserva un artistico organo del 1901, opera di Vincenzo Mascioni di Azzio.\nChiostro di Voltorre.\nVoltorre \u00e8 una piccola frazione del Comune di Gavirate. Qui sorge l'omonimo chiostro di Voltorre, riconosciuto monumento nazionale nel 1911. Ha origini medievali, che risalgono al 1100-1150. Il complesso monastico venne fondato dai monaci dell'Abbazia di Fruttuaria sopra un complesso preesistente dedicato a San Michele sorto in epoca longobarda.\nVilla De Ambrosis.\nAll'inizio degli anni '80 del secolo scorso il Comune decise di ristrutturare la Villa De Ambrosis, che aveva acquisito nel 1974. La ristrutturazione della splendida villa, situata non lontano dal Municipio e costituita da un elegante quadriportico, ha dato vita alla nuova sede della biblioteca comunale, inaugurata nel 1997.\nNell'ampia struttura \u00e8 stato ricavato uno spazio da adibire a Sala Consiliare, ampia e luminosa, predisposta per le sedute del Consiglio Comunale, ha una capienza di circa 100 posti e ospita concerti, incontri con autori, conferenze, reading, letture animate per bambini, esposizioni, mostre e iniziative culturali di vario genere.\nDa qualche anno anche la scuola superiore di Gavirate, l'ISIS Edith Stein, utilizza questo spazio per le sue conferenze. La scuola chiede al Comune il salone non solo per la sua bellezza ed ampiezza, ma anche per rendere manifesta la sua collaborazione con il territorio, l'intreccio tra scuola e societ\u00e0 civile, la formazione permanente. In questo modo la Sala Consiliare, luogo dove si esercitano la democrazia e la rappresentanza, si apre all'esercizio della partecipazione da parte dei giovani studenti.\nParco Morselli.\nIl Parco Morselli sorge nelle vicinanze della chiesa della Santissima Trinit\u00e0 ed \u00e8 cos\u00ec chiamato in memoria dello scrittore Guido Morselli, che don\u00f2 il terreno al Comune di Gavirate. Vi si trovano una zona giochi per bambini, un'area pic-nic ed un percorso ginnico. Spettacolare \u00e8 il panorama visibile dal punto pi\u00f9 alto del Parco, dove \u00e8 possibile ammirare il Lago di Varese, le Alpi piemontesi e le Prealpi varesine.\nMuseo della pipa.\nSi tratta del primo museo della pipa in Italia, costruito verso la fine degli anni Settanta del secolo scorso da Alberto Paronelli, il quale decise di esporre i numerosi pezzi raccolti durante i suoi viaggi all'estero. Oggi la parte espositiva conta una decina di sale, attrezzate con circa 30.000 pezzi, che comprendono pipe, utensili, macchinari, volumi cartacei, porcellane e terrecotte. Tra le pi\u00f9 significative collezioni si ricordano pipe precolombiane del Messico e dell'America Centrale, pipe francesi e pipe scolpite a mano. All'interno di questo museo \u00e8 inoltre possibile prendere parte a incontri, scambi culturali e dibattiti con gli esperti in questa materia.\nAmbiente.\nTerritorio.\nDal punto di vista geologico il territorio su cui sorge Gavirate \u00e8 costituito in gran parte da roccia calcarea sedimentaria di origine marina, stratificatasi nel corso dell'era mesozoica. Sollevamenti tettonici successivi - era cenozoica - hanno dato origine, nell'ambito del pi\u00f9 vasto fenomeno dell'orogenesi alpina, all'attuale massiccio del Campo dei Fiori, alle cui pendici si trova Gavirate. La parte pi\u00f9 bassa del territorio che si affaccia sul lago ed \u00e8 sede delle frazioni di Voltorre e Oltrona, \u00e8 costituita perlopi\u00f9 da detriti alluvionali, portati dai movimenti dei ghiacciai nell'era quaternaria. Altra rilevante caratteristica geologica \u00e8 rappresentata dal carsismo. Le rocce ricche di calcare sono facilmente erose dall'azione sia meccanica che chimica dell'acqua: in esse, col passar degli anni, si creano grotte, gallerie e anfratti che presentano le tipiche caratteristiche ipogee del territorio carsico, ovvero stalattiti e stalagmiti. Il torrente Tinella, situato nella zona compresa tra Benedetto di Oltrona-Groppello e la strada comunale, ha dato cos\u00ec origine al tunnel denominato \u201cPonte del Diavolo\u201d, una galleria carsica lunga 18 metri. La galleria \u00e8 preceduta da una cascatella con cui il torrente Molina confluisce nel Tinella.\nFlora e fauna.\nLa fauna e la flora sono una fusione di quella tipica lacustre e boschiva. La fertile zolla del territorio gaviratese \u00e8 in superficie ricca di humus, ci\u00f2 permette la crescita di piante ad alto fusto come castani, betulle, faggi, ontani neri, querce, acacie, frassini, ciliegi e noccioli nei pendii pi\u00f9 bassi. Nel sottobosco sono presenti fiori delicati come l'an\u00e9mone epatico, il ciclamino, il bucaneve, l'ell\u00e8boro, il garofano, l'iris, il mughetto, la potentilla e il narciso; comuni sono anche i funghi porcini, i finferli e la velenosa amanita falloide. Avvicinandosi alle rive del lago, tra le specie pi\u00f9 caratteristiche si possono trovare canneti, ninfee, nannuferi, millefogli d'acqua e castagne di lago.\nPer quanto riguarda la fauna, il territorio del Campo dei Fiori ospita una certa quantit\u00e0 di mammiferi quali ad esempio ermellini, faine, donnole, puzzole, lepri, ricci, scoiattoli, pipistrelli, tassi e volpi. Vi sono poi numerosi uccelli stanziali, come gazze, tarabusini, cormorani, nibbi bruni, cigni, starne, germani reali, folaghe; e migratori, come allodole, beccacce, averle, storni, tordi, e capinere. La fauna ittica \u00e8 costituita da specie pi\u00f9 comuni quali il carassio, la scardola, il luccio, il pesce gatto, il lucioperca, il pesce persico e il siluro che, pur essendo una specie non originaria del luogo, \u00e8 ormai molto comune. Il siluro non \u00e8 l'unica specie invasiva presente. Si deve notare per esempio che il gambero rosso proveniente dalla Louisiana ha soppiantato il gambero autoctono, andando a modificare l'ecosistema. Tra le specie tipiche del lago troviamo anche la rana verde, la raganella, la rana di Lataste, la natrice dal collare, il gerro, la libellula imperatore, la damigella e il ditisco.\nEcologia.\nGavirate offre diversi esempi di progetti ecologici. Tra questi spicca per importanza la divisione tra acque chiare e acque scure dei canali fognari, che permette una migliore depurazione idrica (ordinanza comunale n\u00b0L.152/99). Un'altra disposizione del comune prevede che tutte le nuove abitazioni dovranno essere dotate di un impianto fotovoltaico, che permetta una parziale autosufficienza. Questo progetto \u00e8 stato attuato anche dal centro commerciale gaviratese \u201cCampo dei Fiori\u201d, che ha implementato pannelli fotovoltaici sul tetto della struttura, in modo da fornire pi\u00f9 della met\u00e0 dell'energia elettrica necessaria per la sua operativit\u00e0.\nIn conformit\u00e0 con questo ideale ecologico \u00e8 stata anche realizzata \"CasaKyoto\". Il suo basso consumo energetico \u00e8 garantito, per esempio, da: recuperatori di calore ad elevata efficienza, diversi strati di cappotto isolante di ultima generazione abbinati a vetrate isolanti basso-emissive, pannelli solari per il riscaldamento dell'acqua e celle fotovoltaiche.\nSociet\u00e0.\nEtnie e minoranze straniere.\nI cittadini stranieri residenti al 31/12/2011 sono 632 di seguito sono indicati i gruppi pi\u00f9 numerosi.\nCultura.\nBiblioteche.\nNel comune sono collocate due biblioteche:\nIstruzione.\nSul territorio comunale sono presenti istituti d'istruzione di differente ordine e grado.\nCinema e teatri.\nSul territorio comunale sono presenti le seguenti sale cinematografiche e teatrali:\nMedia.\nNella frazione di Oltrona al Lago \u00e8 presente la sede di Tele7laghi.\nTelesettelaghi nacque rilevando un'emittente locale (Tele Gavirate Riviera) nel 1984. La stazione televisiva diffonde il proprio segnale in sei province della Lombardia e in tutto il Piemonte; ci\u00f2 \u00e8 possibile grazie ad un potenziamento del sistema di diffusione del segnale, che ne ha aumentato l'area di copertura.\nLetteratura.\nLa citt\u00e0 di Gavirate \u00e8 citata all'interno del volume \"Favole al telefono\" di Gianni Rodari.\nIl Veniani.\nLa Pasticceria Veniani \u00e8 il luogo in cui furono creati nel 1878 i \"brutti e buoni\", dolce tipico gaviratese, premiato nel 1901 alla esposizione di Varese. Alla Pasticceria sostarono per un caff\u00e8 personaggi di spicco della cultura italiana: Giuseppe Verdi, Giosu\u00e8 Carducci (in compagnia della scrittrice, sua amica, Annie Vivanti), gli scrittori Gianni Rodari e Guido Morselli, le scrittrici Liala (Amalia Liana Cambiasi Negretti Odescalchi) e Mura (Maria Volpi Nannipieri), i pittori Aldo Mazza, Alfio Paolo Graziani, Fioravanti Arioli, Innocente Salvini e Enrico Baj, il caricaturista Giuseppe Scalarini e la stilista Fernanda Gattinoni. Nel 2006 la Pasticceria \u00e8 stata riconosciuta, con un decreto della Regione Lombardia, Locale Storico di Rilievo Regionale, mentre nel 2008 \u00e8 stata selezionata tra i sei migliori locali storici d'Italia.\nEventi.\nCarnevale.\nDurante il periodo del Carnevale si svolge una sfilata di carri allegorici e maschere. La sfilata rende omaggio a Re Scartozz, personaggio legato a un'antica leggenda gaviratese.\nFesta della zucca.\nLa festa della zucca si svolge nel mese di ottobre sul lungolago di Gavirate. In occasione di questo evento vengono esposte zucche, trattori d'epoca e vecchi attrezzi agricoli.\nMostra dei presepi.\nLa mostra dei presepi, allestita all'interno di un vagone ferroviario, raccoglie numerose opere costruite con diversi materiali e realizzate da esperti, per ripercorrere la storia della nativit\u00e0 in tutto il mondo. La mostra vede la collaborazione del Comune di Gavirate e di FerrovieNord.\nRaduno nazionale della Vespa Piaggio.\nIl Raduno nazionale della Vespa Piaggio raggruppa da tutta Italia i possessori di questo mezzo. Il raduno, che generalmente avviene nel mese di luglio, prevede un percorso a tappe nei comuni limitrofi. Il percorso termina a Gavirate con una premiazione.\nSpettacoli pirotecnici.\nNel mese di agosto vengono realizzati vari spettacoli pirotecnici.\nEconomia.\nNel comune di Gavirate sono presenti un centinaio di societ\u00e0 produttive, di cui un piccolo numero di livello industriale, un numero pi\u00f9 ampio di dimensione artigianale (piccole e medie imprese). Il settore secondario comprende aziende attive nei campi: alimentare, chimico, manifatturiero, metallurgico, meccanico ed edile. Per quanto riguarda il settore terziario degne di nota sono l'emittente televisiva Telesettelaghi, aziende di elaborazione informatica e diversi istituti di credito. Accanto a questi due settori, l'agricoltura e l'allevamento sono ancora praticati sul territorio. Il primo gennaio 2007 il comune di Gavirate \u00e8 entrato a far parte del progetto \"Competitivit\u00e0 regionale e occupazione\", che, con l'aiuto di fondi comunitari, ha lo scopo di aumentare l'occupazione e la concorrenza nel mercato del lavoro.\nPer quanto riguarda i livelli occupazionali, aggiornati all'anno 2010, il tasso di occupazione risulta essere del 68,8%; quello di attivit\u00e0 del 53,3%; quello di disoccupazione 4,4%.\nInfrastrutture e trasporti.\nIl comune \u00e8 attraversato dalla strada statale 394 del Verbano Orientale e dalle strade provinciali 1 \"del Chiostro di Voltorre\" e 50 \"del Bardello\"; su di esse sono svolti autoservizi pubblici a cura della societ\u00e0 Autolinee Varesine.\nFra il 1914 e il 1940 Gavirate ospit\u00f2 una fermata della tranvia Varese-Angera, gestita dalla Societ\u00e0 Anonima Tramvie Orientali del Verbano (SATOV).\nLa stazione di Gavirate, il cui fabbricato viaggiatori \u00e8 affidato alla Proloco cittadina, si trova lungo la ferrovia Saronno-Varese-Laveno della rete FerrovieNord; la fermata di Gavirate Verbano, \u00e8 attiva nel periodo scolastico a servizio dell'ISIS E. Stein, situato nelle vicinanze.\nEntrambi gli impianti sono serviti da treni regionali svolti da Trenord nell'ambito del contratto di servizio stipulato con la Regione Lombardia.\nCanottaggio.\nEra il 1960 quando la Canottieri IGNIS cominci\u00f2 a solcare le acque del Lago di Varese. La Canottieri Gavirate \u00e8 tra le prime societ\u00e0 nazionali sia per la stima a livello federale sia per i risultati nel proprio settore agonistico. Atleti provenienti dalla societ\u00e0 gaviratese hanno partecipato a:\nU.P. Gavirate.\nSezione atletica leggera.\nL'Atletica Gavirate \u00e8 una societ\u00e0 nata nel 1991 con l'idea di realizzare un gruppo amatoriale giovanile che portasse l'atletica leggera nel territorio comunale. Il gruppo \u00e8 composto da circa 100 atleti iscritti nelle varie categorie e nelle seguenti discipline: corsa di velocit\u00e0, corsa di mezzofondo, corsa ad ostacoli, salto in lungo, salto in alto, getto del peso, lancio del giavellotto, lancio del vortex, lancio del disco e lancio del martello.\nSezione calcio.\nIl Gavirate Calcio, fondato nel 1992, milita da parecchi anni nel calcio dilettantistico. Attualmente la prima squadra sta affrontando il campionato di Eccellenza. La societ\u00e0 vanta un ricco settore giovanile per ogni fascia d'et\u00e0.\nPista ciclopedonale.\nLa pista ciclopedonale del Lago di Varese, realizzata intorno allo stesso lago, comprende i comuni di: Gavirate, Varese, Buguggiate, Azzate, Galliate Lombardo, Bodio Lomnago, Cazzago Brabbia, Biandronno e Bardello. La pista \u00e8 lunga 28,1\u00a0km e presenta una pendenza media inferiore al 5%; \u00e8 stata recentemente collegata con la pista ciclopedonale del Lago di Comabbio. Da qualche anno i comuni sopracitati prendono parte al progetto \"Abbracciamo il lago\", nel tentativo di entrare nel Guinness dei Primati. In questo evento, che vede la partecipazione di residenti e turisti, si cerca di ricoprire l'intera lunghezza della pista tenendosi per mano.\nAmministrazione.\nDi seguito una lista dei sindaci di Gavirate dalla Liberazione (25 aprile 1945) ad oggi."}
{"id": "31432", "revid": "125919060", "url": "https://it.wikipedia.org/wiki?curid=31432", "title": "Ameglia", "text": "Ameglia (: ; \"M\u00e8gia\" in ligure e nella variante locale) \u00e8 un comune italiano di abitanti della provincia della Spezia in Liguria.\nGeografia fisica.\nIl territorio del comune di Ameglia \u00e8 situato in val di Magra, quasi al confine con la Toscana, e fa parte del bacino idrografico del fiume Magra, dalle rive del quale si estende fino alle alture del monte Caprione. Il territorio si affaccia a sud-ovest sul golfo dei Poeti e di conseguenza sul mar Ligure.\nIl comune \u00e8 compreso, assieme ad altri diciassette comuni dello spezzino, nel Parco naturale regionale di Montemarcello-Magra-Vara.\nStoria.\nIl borgo di Ameglia e il suo territorio hanno una storia antichissima, che risale al IV secolo a.C., e che ne evidenzia l'importanza mantenuta nei secoli. In questo luogo infatti \u00e8 stata rinvenuta una necropoli e gli oggetti e le suppellettili ritrovati rivelano che il luogo era un importante centro di vie di traffici sia verso il mare che verso i valichi circostanti.\nPi\u00f9 tardi fu centro importante e porto all'epoca romana; di questo periodo rimangono tracce nei resti di una villa marittima romana presso l'odierna frazione marinara di Bocca di Magra.\n\u00c8 comunque nel primo medioevo che Ameglia raggiunse l'apice dell'importanza politico-economica. Nel 963 il borgo venne citato per la prima volta in un diploma imperiale di Ottone I, nel quale il \"castrum de Ameliae\" \u00e8 menzionato come possesso vescovile di Luni che scelse il luogo come residenza episcopale, fortificandone e rinforzandone le mura, dall'XI secolo.\nParte del feudo nel 1141 fu acquistato da Genova che lo mantenne fino al 1252 quando entr\u00f2 in possesso di Nicol\u00f2 Fieschi, conte di Lavagna. Occupato per un breve periodo da Oberto Doria e Oberto Spinola, i possedimenti sul borgo di Ameglia ritornarono, dal 1284, nelle mani dei vescovi lunensi. Per tutto il XIII secolo furono costruite le mura di difesa, il porto e la torre del locale castello.\nNel 1314 \u00e8 probabile la presenza di Dante Alighieri presso il monastero di Santa Croce del Corvo in Bocca di Magra, secondo la testimonianza resa dal Boccaccio nella celebre \"Epistola di frate Ilaro\". Il 29 giugno 2014 il Centro Lunigianese di Studi Danteschi, presente il prof. Emilio Pasquini, ha condotto nel monastero una giornata di studi in fregio del VII centenario dell'epistola. Nell'occasione \u00e8 stato emesso uno speciale annullo filatelico celebrativo.\nNel 1321 il borgo fu conquistato dal condottiero lucchese Castruccio Castracani; il territorio pass\u00f2 quindi sotto la dominazione della signoria di Lucca. Alla morte di questi, nel 1328, la cittadella medievale pass\u00f2 sotto l'influenza di diversi signori e famiglie locali, tra cui si possono ricordare: i Doria, i Visconti e i Fregoso. Fu ancora Genova ad acquistarne i diritti feudali dal 1380.\nNel secolo successivo Ameglia fu pi\u00f9 volte acquistata o ceduta fino a raggiungere una certa stabilit\u00e0 con il definitivo acquisto, secondo alcune fonti a partire dal 1562 o comunque nella seconda met\u00e0 del XVI secolo, da parte della Repubblica di Genova che sottopose il feudo di Ameglia al capitaneato di Lerici, seguendone le sorti.\nAlla caduta della Repubblica genovese, con la nuova dominazione francese di Bonaparte Ameglia dal 2 dicembre 1797 fu inserita nell'orbita amministrativa di Lerici che a sua volta faceva parte del Dipartimento del Golfo di Venere, con capoluogo La Spezia, nell'ambito della Repubblica Ligure.\nDal 28 aprile 1798 la municipalit\u00e0 di Ameglia rientr\u00f2 nel III cantone, come capoluogo, della Giurisdizione di Lunigiana e dal 1803 centro principale del II cantone del Carpione nella Giurisdizione del Golfo di Venere. Annesso al Primo Impero francese, il borgo dal 13 giugno 1805 al 1814 venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel II mandamento di Lerici del circondario di Levante nell'ambito della provincia di Genova prima e, con l'istituzione nel 1923, della provincia della Spezia poi.\nAl 1939 risale il distacco della frazione di Tellaro e il suo accorpamento nel territorio di Lerici, mentre gli ultimi aggiustamenti al territorio comunale risalgono al 1960 quando una zona territoriale di Lerici venne aggregata al comune di Ameglia.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana (provincia di Massa e Carrara) con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Ameglia dove l'ondata di piena del Magra ha divelto il ponte della Colombiera sulla provinciale 432 (gi\u00e0 interessato dall'alluvione del dicembre 2009 e ricostruito nel 2010) tra i centri di Fiumaretta e Bocca di Magra. Le esondazioni hanno inoltre provocato danneggiamenti ai vari cantieri navali e i porticcioli della zona.\nSimboli.\nLo stemma \u00e8 stato concesso con il Reale decreto datato al 23 settembre del 1928.\nIn precedenza la comunit\u00e0 aveva utilizzato come proprio simbolo l'antico stemma dei vescovi di Luni (\"d'azzurro, al crescente montante d'oro, sormontato da tre stelle, male ordinate, dello stesso\") che governarono la contea di Ameglia tra il 1020 e gli inizi del XIV secolo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Ameglia sono , cos\u00ec suddivisi per nazionalit\u00e0, elencando per le presenze pi\u00f9 significative:\nLingue e dialetti.\nIl dialetto amegliese, dialetto lunigianese della bassa val di Magra, \u00e8 parlato nel territorio comunale, nel borgo storico e nella frazione del Cafaggio, e ha dimostrato buona resistenza sino alla met\u00e0 circa del XX secolo, mentre negli ultimi decenni \u00e8 andato via via cedendo spazio all'italiano anche nell'ambito familiare.\nTipiche espressioni dialettali sono:\nA go' na gamba a pendigaoa\nL'amegliese si discosta dal dialetto spezzino, conservando la pronuncia del suono \"zeta\", sia sonoro (\"granzoa\", grandine) sia sordo (\"strazi\", stracci), laddove lo spezzino tramuta questi suoni in esse sorda o sonora (\"spes\u00ecn\", spezzino, \"posso\", pozzo); lo spezzino inoltre trasforma pl e bl latini in c dolce e g dolce (\"ciassa\", piazza), mentre l'amegliese conserva la p e la b (\"pu\", pi\u00f9, laddove spezzino \"ci\u00f9\"). L'amegliese comunque si discosta notevolmente anche dagli altri dialetti lunigianesi, come il sarzanese, presentando una musicalit\u00e0 e una cocina di ascendenza spiccatamente ligure, anche se particolare. Rispetto al sarzanese, l'amegliese conserva importanti legami con lo spezzino e il lericino (\"poveo\" amegliese per povero, \"povro\" sarzanese; \"asen\" amegliese per asino, \"aso\" sarzanese).\nIl dialetto d'Ameglia \u00e8 inoltre legato alla tradizionale manifestazione carnevalesca l'omo ar bozo. Tra il 2007 ed il 2008 il Comune di Ameglia e la scuola secondaria di primo grado del paese hanno collaborato a un progetto di riscoperta del dialetto amegliese, dando alla luce i testi e la messinscena di commedie dialettali.\nQualit\u00e0 della vita.\nNel settembre 2007 l'ente comunale di Ameglia ha conseguito la certificazione del proprio sistema di gestione ambientale conformemente alla norma ISO 14001.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge nel 2021.\nLa frazione di Montemarcello fa parte del circuito dei borghi pi\u00f9 belli d'Italia.\nGeografia antropica.\nIl comune \u00e8 costituito, oltre al capoluogo, dalle quattro frazioni di Bocca di Magra, Cafaggio, Fiumaretta e Montemarcello per un totale di 14,17\u00a0km2.\nConfina a nord e a est con il comune di Sarzana, a sud \u00e8 bagnato dal mar Ligure e a ovest con Lerici.\nEconomia.\nLe principali attivit\u00e0 economiche consistono nell'agricoltura (coltivazione dell'ulivo, uva e frutta) e nel settore turistico.\nInfrastrutture e trasporti.\nStrade.\nUna strada importante, ai fini del traffico commerciale, che attraversa il territorio comunale nella zona pianeggiante, \u00e8 la strada statale 432 della Bocca di Magra, che serve da arteria costiera e che collega la strada statale 1 Via Aurelia nei pressi di Romito Magra (frazione di Arcola) a Marina di Carrara.\nEsiste anche un'altra via, che collega Ameglia a Lerici ed \u00e8 la strada provinciale 28, che attraversa il monte Caprione da Montemarcello e, passando sopra Tellaro, arriva in localit\u00e0 La Serra, sempre nel territorio comunale lericino. Si tratta di una strada panoramica dalla quale si pu\u00f2 ammirare tutto il golfo della Spezia e, nelle giornate particolarmente limpide, la visuale che si apre sul mar Tirreno consente la vista di capo Corso (Corsica).\nMobilit\u00e0 urbana.\nDai comuni di Sarzana e Luni un servizio di trasporto pubblico locale gestito dall'ATC garantisce quotidiani collegamenti bus con Ameglia e per le altre localit\u00e0 del territorio comunale.\nAltro.\nNei pressi della frazione di Bocca di Magra, alla foce del fiume Magra, \u00e8 presente un porticciolo attrezzato per l'ormeggio di imbarcazioni da diporto medio piccole.\nSempre da Bocca di Magra e da Fiumaretta ci sono scali di linee per il collegamento marittimo stagionale estivo, con \"Gli Spiaggioni\", una spiaggia nel territorio comunale, accessibile anche via terra tramite un impervio sentiero che parte da punta Corvo a Montemarcello.\nAmeglia Servizi Turistici Srl, societ\u00e0 partecipata dal Comune che gestiva il porticciolo e altri servizi di pubblica utilit\u00e0, ha dichiarato fallimento alla fine del 2017."}
{"id": "31433", "revid": "1935652", "url": "https://it.wikipedia.org/wiki?curid=31433", "title": "Gazzada Schianno", "text": "Gazzada Schianno (\"La Gagi\u00e0va\" e \"Sc'i\u00e0n\" in dialetto varesotto) \u00e8 un comune italiano di abitanti della provincia di Varese in Lombardia, sorto nel 1927 dall'unione dei due precedenti comuni autonomi di Gazzada e Schianno. \u00c8 costituito dalla seguenti localit\u00e0 e frazioni: Gazzada, Schianno, Campagnola, Vigano, C.na Lucchi, Piana di Luco, La Campagnola, Vigan\u00f2 e Roccolo.\nStoria.\nGazzada era parte del feudo della Val Bossa, i cui signori erano i Bossi, nel quale rimase possesso fino all'abolizione dei diritti feudali. Dal 1809 al 1816 a Gazzada fu aggregato il soppresso comune di Buguggiate, poi tornato autonomo con il Regno Lombardo-Veneto.\nSchianno, citato per la prima volta in un documento dell\u2019852 proveniente dal Monastero di Sant\u2019Ambrogio di Milano, era compreso nel feudo della Fraccia superiore di Varese prima dei Girami (1538), poi dei Visconti (1538), feudo donato nel 1647 ai Visconti Borromeo ed infine ereditato nel 1750 dai Visconti Borromeo Arese. Dal 1809 al 1816 fu aggregato all'allora comune di Bizzozero, tornando in seguito autonomo.\nIl comune unificato fu istituito l'8 giugno 1927, previa entrata in vigore del decreto di soppressione dei precedenti comuni e la loro aggregazione nel nuovo ente amministrativo.\nSimboli.\nLo stemma comunale (\"inquartato d'oro e d'azzurro, al leone di rosso attraversante\") \u00e8 stato disegnato nel 1913 dall\u2019architetto Fausto Bagatti Valsecchi, che lo declin\u00f2 in un ancile dall'elegante cornice barocca.\nPer oltre un secolo esso (insieme al gonfalone, di colore rosso) non venne mai sottoposto ad approvazione formale, che venne finalmente irrogata il 29 agosto 2014 con Decreto del Presidente della Repubblica: nell'occasione la forma venne modificata in scudo francese moderno e all'esterno vennero aggiunti i coronamenti da comune.\nMonumenti e luoghi d'interesse.\nArchitetture religiose.\nA ricordo della chiesa di San Martino, antica parrocchiale, sorge una stele in un campo di Schianno, all'altezza di via Matteotti 35, a met\u00e0 strada tra i due paesi.\nEsisteva in Gazzada anche la Chiesa di San Bernardino, ormai distrutta, nella zona dell'attuale omonima piazza San Bernardino.\nSport.\nDall'estate 2006 ha sede il \"Basketball Club 7 Laghi\".\nAssociazioni sportive attive:"}
{"id": "31434", "revid": "1888309", "url": "https://it.wikipedia.org/wiki?curid=31434", "title": "Gemonio", "text": "Gemonio (\"Gim\u00f3n\" in dialetto varesotto) \u00e8 un comune italiano di abitanti della provincia di Varese in Lombardia.\nRioni.\nGemonio \u00e8 formata da 6 rioni: Martitt, Piazza, San Pietro, Mirabella, Br\u00f6sch, Galizia.\nCultura.\nIstruzione.\nMusei.\nIl Museo Civico Floriano Bodini, nato dalla volont\u00e0 della Amministrazione Comunale in collaborazione con la Provincia di Varese e della Comunit\u00e0 Montana della Valcuvia, con il finanziamento della Regione Lombardia e il contributo della Fondazione Cariplo, si fonda sulla cospicua donazione di opere d'arte conferita dal Maestro Floriano Bodini. Si trova nel centro storico di Gemonio, in una tipica corte settecentesca restaurata con il duplice intento di preservare le strutture originarie e restituire una moderna ed efficace immagine espositiva.\nIl Museo offre un ampio panorama di opere scultoree da Leonardo Bistolfi a Medardo Rosso, da Arturo Martini a Giacomo Manz\u00f9, da Giuseppe Grandi a Lucio Fontana, senza scordare Francesco Messina maestro di Bodini negli anni di formazione all'Accademia di Brera. Tra i quadri sono da menzionare quegli artisti legati al Realismo Esistenziale come nel caso di Giuseppe Banchieri, Mino Ceretti, Gianfranco Ferroni, Giuseppe Guerreschi, Bepi Romagnoni e Tino Vaglieri. Nell'ambito della grafica, infine, vi sono opere di Fernand L\u00e9ger, Henry Moore, Georges Rouault e Graham Sutherland.\nIl Museo \u00e8 dotato di un'ampia e ricca biblioteca che conta pi\u00f9 di 5.000 titoli, con una particolare attenzione agli scultori ed agli autori del Realismo Esistenziale. Il \"corpus\"delle opere di Floriano Bodini, distribuito lungo tutta la planimetria del Museo, si costituisce di gessi, bronzi, marmi e medaglie. Il museo \u00e8 sede di mostre di grande interesse artistico e culturale:\nEconomia.\nIndustria.\nMarchi famosi sono:\nInfrastrutture e trasporti.\nNella parte pi\u00f9 a valle del territorio comunale, \u00e8 presente la fermata (ex stazione) di Gemonio della Ferrovia Saronno-Laveno di FerrovieNord. Tutti i treni fermano presso l'impianto.\nLa ferrovia risulta essere il mezzo di collegamento pi\u00f9 veloce con Milano e con Varese, e consente di raggiungere, con un solo cambio, importanti centri come Como, Busto Arsizio, Novara, Seveso, Asso, nonch\u00e9 l'aeroporto internazionale di Malpensa.\nAmministrazione.\nIl primo Consiglio comunale fu eletto nel 1832."}
{"id": "31435", "revid": "1516566", "url": "https://it.wikipedia.org/wiki?curid=31435", "title": "Arcola", "text": "\u00c0rcola (\"Arcoa\" in ligure e nella variante locale) \u00e8 un comune italiano di abitanti della provincia della Spezia in Liguria.\nGeografia fisica.\nIl territorio comunale \u00e8 situato a cavallo della zona lievemente collinare che separa il golfo della Spezia dalla piana del fiume Magra. \u00c8 uno degli otto comuni della val di Magra, ma storicamente fa parte della Lunigiana. Su parte del territorio arcolano insiste il Parco naturale regionale di Montemarcello-Magra-Vara.\nOrigini del nome.\nMolte sono le ipotesi sull'etimologia del nome Arcola e sul suo significato nel corso dei secoli.\nAlcuni storici sostengono che il nome derivi dagli Erculei, nobile famiglia romana stabilitasi in questa zona, mentre altre fonti lo collegano addirittura ad Ercole quale fondatore del luogo.\nL'ipotesi pi\u00f9 probabile \u00e8 che derivi piuttosto da Arx (\"rocca\") o da Arcula (\"piccola rocca\"); altre ipotesi pi\u00f9 recenti mettono in relazione Arcoa con il termine dialettale inc\u00f2 (\"in capo a\") o con alc\u00f2 (\"promontorio\").\nStoria.\nPercorso storico.\n\u00c8 verso la foce del fiume Magra che si ebbero le maggiori trasformazioni del paesaggio: nel bacino, oggi interrato, al tempo dei Liguri facevano scalo navi greche, etrusche e infine quelle romane.\nArcola era un antico deposito di passaggio nell'avanzata di Roma contro le popolazioni Liguri negli anni 639-516 a.C. e la sua storia pu\u00f2 essere ricondotta alle vicende che hanno interessato la Lunigiana e la val di Magra.\nIl paese sorse, con Ameglia e Castelnuovo Magra, per la necessit\u00e0 di fuggire alla malaria diffusa nel territorio lunigianese. Nell'Alto Medioevo fu saccheggiato dai Normanni e assalito ripetutamente dai saraceni, anche se non esistono documenti specifici che attestino di queste notizie.\nVi operarono i monaci di san Colombano che dipendevano dall'abbazia di Brugnato.\nNell'XI secolo fu un importante centro feudale degli Obertenghi, che sulla sommit\u00e0 del colle costruirono un locale castello.\nNel 1077 Arcola fu compresa nei feudi confermati da Enrico IV al marchese Folco d'Este.\nLa propriet\u00e0 del luogo venne poi infeudata ai conti di Vezzano e, in seguito, al potere dei vescovi di Luni.\nNel corso del XIII secolo Arcola si trov\u00f2 al centro di vari tentativi di dominio della famiglia Malaspina. Nel 1245 gli abitanti si ribellarono alla cattiva amministrazione del marchese Moroello e Sarzana ne approfitt\u00f2 per acquistare il borgo con il castello, le sue terre fino alla costa di San Bartolomeo e Pitelli.\nNel 1278 venne definitivamente in possesso della Repubblica di Genova.\nNei secoli successivi il paese e il castello verranno conquistati, nel 1320, da Castruccio Castracani, signore di Lucca, e, nel 1430, da Filippo Maria Visconti, duca di Milano, con l'invio del condottiero e capitano perugino Nicol\u00f2 Piccinino. Riconquistato nel 1494 dalla repubblica genovese, il castello-palazzo fu la sede della Podesteria di Arcola e Vezzano.\nLe attivit\u00e0 agricole del XV secolo erano gi\u00e0 alquanto sviluppate, nonostante i frequenti fenomeni alluvionali: si coltivavano legumi, cereali, uva, frutta, ortaggi e foraggio. In seguito verr\u00e0 introdotta anche la coltivazione del granturco mentre nel XIX secolo si comincer\u00e0 a coltivarvi la patata, la barbabietola da zucchero, la canapa, il lino ed il gelso.\nNel XVII secolo, vennero realizzate le prime opere di arginatura del fiume Magra, mentre nel XVIII secolo furono costruiti i primi mulini, nel 1736, grazie all'opera di Matteo Vinzoni.\nCon la dominazione francese di Napoleone Bonaparte Arcola rientr\u00f2 dal 2 dicembre 1797 nel Dipartimento del Golfo di Venere, con capoluogo La Spezia, all'interno della Repubblica Ligure. Dal 28 aprile 1798 Arcola rientr\u00f2 nel IV cantone, come capoluogo, della Giurisdizione di Golfo di Venere. Nel 1799 in questa zona fu combattuta una battaglia tra le truppe franco-genovesi e quelle austro-russe; nel corso del bombardamento vengono colpiti e danneggiati sia il castello che la torre obertenga.\nDal 1803 fu centro principale del III cantone del Golfo di Venere nella Giurisdizione del Golfo di Venere e, annesso al Primo Impero francese, dal 13 giugno 1805 al 1814 inserito nel Dipartimento degli Appennini.\nNel 1815 entr\u00f2 nella provincia di Levante del Regno di Sardegna e quindi nel Regno d'Italia dal 1861. Dal 1859 al 1927 il territorio era compreso nel III mandamento di Vezzano del circondario di Levante che faceva parte prima della provincia di Genova e poi della provincia della Spezia con la sua istituzione nel 1923. Nel 1870 il comune di Trebiano fu soppresso e aggregato ad Arcola come frazione.\nIl castello, restaurato nel 1884, divenne in seguito sede del municipio di Arcola.\nNel 1928, allo scopo di ingrandire il capoluogo spezzino e di dividere gli antifascisti arcolani da quelli di Pitelli, all'epoca la frazione pi\u00f9 grande del comune, i borghi di Pitelli, Muggiano, Fossamastra, San Bartolomeo, Ruffino e Pagliari confluirono nel territorio comunale della Spezia e il comune arcolano fu privato del suo storico sbocco sul mar Ligure e sul golfo della Spezia.\nSimboli.\nLo stemma comunale \u00e8 stato adottato e scelto dall'amministrazione comunale il 29 maggio del 1880. La raffigurazione della luna e della stella simboleggiano l'antico legame arcolano con la storica citt\u00e0 romana di Luni. La corona comitale che sormonta lo scudo ricorda l'antico feudo degli Obertenghi poi passato ai vescovi di Luni/Sarzana.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Arcola sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl 27 settembre 2007 il Comune di Arcola ha ottenuto la certificazione di conformit\u00e0 alla norma ISO 14001 per pianificazione, gestione e controllo del territorio comunale, servizi e infrastrutture di competenza.\nCultura.\nTeatro.\nCon il patrocinio dell'amministrazione civica \u00e8 attiva sul territorio comunale la compagnia teatrale \"Actor in Progress\", che partecipa all'organizzazione di eventi pubblici di spettacolo, consulenza artistica per eventi teatrali e formazione teatrale per adulti e per ragazzi. La compagnia \u00e8 impegnata in una tourn\u00e9e nazionale con lo spettacolo \"Emozioni Differite\". La scuola di formazione teatrale, da cui origina la compagnia stessa, ha avuto nel 2009 il riconoscimento del Ministero per i beni e le attivit\u00e0 culturali.\nCucina.\nMolto sentita \u00e8 la cucina tradizionale, un misto di sapori e tradizioni dovuto al posizionamento del comune all'interno della Lunigiana storica, al confine tra Liguria, Toscana ed Emilia.\nTra i piatti meglio interpretati figurano lo stoccafisso e il baccal\u00e0, la focaccia, le minestre di cereali, di legumi o di verdure, le frittate. Da ricordare inoltre i ravioli ripieni di verdura o carne e la locale versione della cima alla genovese.\nGeografia antropica.\nIl comune \u00e8 costituito, oltre al capoluogo, da undici frazioni: Baccano, Battifollo, Cerri, Fresonara, Monti, Piano di Arcola, Ponte di Arcola, Ressora, Romito Magra, Termo-Pianazze e Trebiano per un totale di .\nConfina a nord con il comune di Vezzano Ligure, a sud con Lerici, ad ovest con La Spezia e ad est con Sarzana.\nEconomia.\nL'economia del comune si basa, oltre che sul turismo, sull'attivit\u00e0 agricola ed in particolare sulla coltivazione degli ortaggi e dei legumi, la raccolta e lavorazione dell'olio e la produzione di vini. Vi \u00e8 inoltre la presenza di medie industrie metalmeccaniche, petrolchimiche e sulla lavorazione della carta.\nInfrastrutture e trasporti.\nStrade.\nIl centro di Arcola \u00e8 attraversato principalmente dalla strada provinciale 19 che gli permette il collegamento stradale con la strada statale 1 Via Aurelia.\nFerrovie.\nIn localit\u00e0 Ponte di Arcola \u00e8 ubicata la fermata ferroviaria di Arcola, sulla linea Genova-Pisa, ed \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Liguria e con la Regione Toscana, questi ultimi denominati anche \"Memorario\".\nUna seconda fermata, dismessa dagli anni '80, era presente in localit\u00e0 Romito Magra.\nMobilit\u00e0 urbana.\nDai comuni di La Spezia e Lerici un servizio di trasporto pubblico locale gestito dall'ATC garantisce quotidiani collegamenti bus con Arcola e per le altre localit\u00e0 del territorio comunale."}
{"id": "31438", "revid": "1516566", "url": "https://it.wikipedia.org/wiki?curid=31438", "title": "Beverino", "text": "Beverino (\"Bevein\" in ligure e nella variante locale) \u00e8 un comune italiano sparso di abitanti della provincia della Spezia in Liguria. La sede comunale \u00e8 situata nella frazione di Padivarma.\nGeografia fisica.\nIl comune sparso di Beverino \u00e8 situato nelle media e bassa val di Vara e il nucleo principale storico, Beverino Castello, \u00e8 posizionato a 215 m s.l.m. e alla confluenza del torrente Graveglia nel fiume Vara.\nParte del territorio comunale di Beverino \u00e8 compreso nel Parco naturale regionale di Montemarcello-Magra-Vara.\nStoria.\nIl borgo fu un antico possedimento degli Estensi e concesso in feudo ai signori della vicina Vezzano Ligure. Il territorio feudale di Beverino fu aspramente conteso, tra l'XI e il XIII secolo, dalla famiglia Malaspina e dal potere vescovile della diocesi di Luni.\nNel 1247 la comunit\u00e0 beverinese si costitu\u00ec in libero Comune, entrando a far parte della Repubblica di Genova dal 1274 conservando i propri statuti locali. La repubblica genovese la eresse al titolo di podesteria nel 1276. Le due frazioni di Corvara e Padivarma seguirono invece differenti vicissitudini storiche.\nCorvara fu dominio dei signori di Carpena e Ponzone che nel 1211 cedettero il feudo a Genova, la quale la eresse a podesteria sette anni dopo (1218). Padivarma, gi\u00e0 possesso del vescovo di Luni, divenne parte integrante della Repubblica dal 1274 assieme a Beverino.\nCon la nuova dominazione francese di Napoleone Bonaparte tutto il territorio beverinese rientr\u00f2 dal 2 dicembre 1797 nel Dipartimento del Golfo di Venere, con capoluogo La Spezia, all'interno della Repubblica Ligure. Dal 28 aprile 1798 Beverino rientr\u00f2 nel V cantone, come capoluogo, della Giurisdizione di Golfo di Venere. Dal 1803 fu centro principale del III cantone del Golfo di Venere nella Giurisdizione del Golfo di Venere e, con l'annessione nel Primo Impero francese, dal 13 giugno 1805 al 1814 inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel I mandamento di Spezia del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nSubisce infine gli ultimi aggiustamenti e assestamenti del territorio comunale nel 1929 con l'aggregazione della frazione di Cavanella dal comune di Rocchetta di Vara.\nDal 1973 al 31 dicembre 2008 ha fatto parte della Comunit\u00e0 montana della Media e Bassa Val di Vara e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Val di Vara.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana (provincia di Massa-Carrara) con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Beverino e frazioni dove le precipitazioni intense hanno provocato danni alle abitazioni, alle attivit\u00e0 commerciali e ai collegamenti stradali.\nSimboli.\n \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Beverino sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl comune \u00e8 costituito dalle sei frazioni di Beverino Castello (e le localit\u00e0 di Arzagiola, Canevolivo, Madonna di Sanna, Montale, Piano, Santa Martina, Scortica e Vetrale), Bracelli (Memola), Castiglione Vara (Gambella e San Remigio), Cavanella Vara, Corvara (Bertogna, Pian di Barca e Trezzo) e la sede comunale di Padivarma (Oltre Vara, Case Lodola e Stagnedo) per un totale di 34,95\u00a0km2.\nConfina a nord con i comuni di Pignone, Borghetto di Vara e Rocchetta di Vara, a sud con Ricc\u00f2 del Golfo di Spezia e Follo, ad ovest con Vernazza e Pignone e ad est con Calice al Cornoviglio e Follo.\nEconomia.\nNel territorio sviluppata \u00e8 l'attivit\u00e0 della viticoltura, appartenente alla zona di produzione delle uve destinate alla produzione dei vini a denominazione di origine controllata \"Colli di Luni\".\nInfrastrutture e trasporti.\nStrade.\nPadivarma, sede comunale, \u00e8 situata lungo la strada statale 1 Via Aurelia che gli permette il collegamento stradale con Borghetto di Vara e Brugnato, a nord, e Ricc\u00f2 del Golfo di Spezia a sud; la frazione capoluogo di Beverino \u00e8 situata lungo la strada provinciale 18 della Val Graveglia. Ulteriori collegamenti viari del territorio sono la provinciale 10 della Val di Vara e la provinciale 17.\nMobilit\u00e0 urbana.\nDai comuni di La Spezia e Ricc\u00f2 del Golfo di Spezia un servizio di trasporto pubblico locale gestito dall'ATC garantisce quotidiani collegamenti bus con Beverino e per le altre localit\u00e0 del territorio comunale."}
{"id": "31439", "revid": "123123015", "url": "https://it.wikipedia.org/wiki?curid=31439", "title": "Golasecca", "text": "Golasecca (\"Vuras\u00e9ca\" o \"Uras\u00e9ca\" in dialetto varesotto) \u00e8 un comune italiano di abitanti della provincia di Varese in Lombardia.\nGeografia fisica.\nTerritorio.\nIl comune sorge sulle rive del fiume Ticino. Abbarbicata ad est dell'omonimo monte.\nStoria.\nDurante l'et\u00e0 del bronzo e fino al V secolo a.C., il territorio del Comune e il suo intorno fu sede di una civilt\u00e0 molto sviluppata, detta cultura di Golasecca, che aveva propaggini importanti anche nei nuclei proto-urbani di Castelletto sopra Ticino e Como. Lungo la valle del Ticino e nei musei della zona sono conservate testimonianze di questa civilt\u00e0, nota a noi moderni soprattutto attraverso la raffinata arte funeraria. Da Golasecca, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\").\nPer quanto riguarda il toponimo, in dialetto locale il paese viene anche chiamato \"Uras\u00e9a\" o \"Uraseica\", nomi che deriverebbero dalla radice \"our\", di origine preceltica, forse iberica o mediterranea, e che sta ad indicare le acque fluviali.\nEt\u00e0 medioevale e moderna.\nDurante il Medioevo Golasecca fu parte del Contado del Seprio e, dalla fine del XIV secolo, del Ducato di Milano, di cui segui le sorti durante l'occupazione napoleonica e la successiva integrazione nel Regno Lombardo-Veneto e quindi nel Regno d'Italia. Il primo Consiglio comunale fu eletto nel 1821.\nMonumenti e luoghi d'interesse.\nIl Centro multimediale museale per l'archeologia.\nIl comune di Golasecca \u00e8 capofila, insieme alla Provincia di Varese e alla Soprintendenza per i beni archeologici della Lombardia del progetto intitolato \u201cSistema culturale archeologico della Civilt\u00e0 di Golasecca\u201d.\nL'obiettivo che il \u201csistema\u201d persegue \u00e8 la valorizzazione delle peculiarit\u00e0 del territorio interessato dalla Civilt\u00e0 di Golasecca e di quei pi\u00f9 preziosi tasselli della storia pi\u00f9 antica che, sfidando il tempo, sono giunti sino a noi.\nIl progetto prevede la riqualificazione, la tutela e la valorizzazione dell'area archeologica del Monsorino e la ristrutturazione e ri-funzionalizzazione dell'edificio storico di piazza Libert\u00e0 con la formazione del Centro Culturale Multimediale per l'Archeologia.\nCuore del nuovo Centro saranno una serie di video ed immagini proiettati su monitor touch-screen che racconteranno l'identit\u00e0 storico-culturale del luogo, legata anche all'operosit\u00e0 e alla creativit\u00e0 delle sue genti.\nGrazie alla tecnologia a agli attuali mezzi di comunicazione e condivisione informatica, Golasecca potr\u00e0 confrontarsi con tutti i musei internazionali votati allo studio del passato e dell'archeologia.\nIl progetto si inserisce inoltre all'interno di un contesto naturalistico e paesaggistico unico, da percorrere gradevolmente anche in bicicletta, lungo le sponde del Naviglio Grande e dei canali sussidiari, costeggiando edifici vetero-industriali, tratti boschivi e di brughiera tipici del Parco Lombardo del Ticino. Tra l'altro, \u00e8 da segnalare che nei boschi di Golasecca esiste un percorso ciclabile particolare, abitualmente frequentato da sportivi che praticano il ciclismo in mountain-bike.\nArchitetture religiose.\nChiesa di Santa Maria Assunta.\nSecondo il racconto della costruzione della Chiesa di S. Maria Assunta redatto nel 1852 da don Antonio Tredici, parroco di Golasecca dal 1831 al 1873, la nuova chiesa, resasi necessaria per ospitare l'intera popolazione, venne costruita in meno di tre anni, e venne completata il 16 dicembre 1849.\nAnche la piazza sub\u00ec un mutamento: per costruire la nuova chiesa fu demolito il vecchio tempio e scavata la collinetta su cui sorgeva, in modo da costruirvi una scalinata di accesso e dare pi\u00f9 spazio al piazzale. Contemporaneamente vennero eretti i muretti dei \u201cgiardinetti\u201d creando cos\u00ec l'attuale Piazza I Maggio.\nL'edificio \u00e8 abbellito da alcuni dipinti di Luigi Tagliaferri come lo sposalizio di Maria e l'assunzione della Vergine; altri quadri degni di nota sono la Crocefissione di San Pietro di autore Caravaggesco, la Nativit\u00e0 e la deposizione del Cristo, tutti di propriet\u00e0 della Pinacoteca di Brera. In chiesa sono inoltre presenti altre opere d'arte provenienti dall'antica chiesa di San Michele come il pulpito il legno, un quadro di San Carlo al Lazzaretto e la Purificazione della Madonna attribuibile a Ercole Procaccini il Giovane.\nMagnifico \u00e8 l'altare in marmo policromo dedicato alla Madonna del Rosario.\nChiesa di San Michele.\nLa posizione strategica del promontorio di san Michele aveva favorito in epoca longobarda, la costruzione di un fortilizio, come testimoniato, oltre che da alcune fonti archivistiche, dal nome della via che conduce alla chiesa (Via Piave \u2013 gi\u00e0 Via Castello), ma anche dalla denominazione della zona circostante (bosco Castello). In seguito ad una recente frana sono affiorate le mura di cinta medioevali, come gi\u00e0 erano visibili nell'area ovest dell'edificio.\nIn epoca longobarda il castello di Golasecca avrebbe avuto una funzione difensiva e sarebbe stato in comunicazione visiva con quelli di Angera, Arona, con la \"turascia\" di Sesona, con il castello di Monte Sordo di Somma e con quello di Castelletto, a presidio del guado sul Ticino e sorvegliando inoltre la via Severiana Augusta, detta \"la Mercantera\".\nAttorno al XII secolo il castello fu distrutto per dar spazio al nuovo edificio di culto dedicato a San Michele. Della struttura antica rimangono le pareti laterali decorate con archetti di cotto, alcuni dei quali sopravvissuti sul lato nord vicino al campanile, mentre l'abside si suppone fosse situata sul versante di ponente in posizione quindi opposta a quella attuale.\nNel XVI secolo vennero erette le cappelle laterali dedicate a San Carlo e alla \u201cPurificazione della Beata Vergine Maria\u201d, antica festa patronale di Golasecca; i dipinti che si trovavano nelle cappelle, sono ora custoditi nella chiesa di santa Maria. Nel secolo successivo fu eretto il campanile in stile piemontese (in precedenza vi era un campanile a vela proprio sopra l'abside), la facciata con il porticato e l'ossario laterale chiamato \u201ccasa dei morti\u201d con una splendida finestra in granito per pregare i defunti. La zona circostante all'edificio era destinata a cimitero. La chiesa conteneva degli affreschi del XV secolo, come la \u201cCrocifissione con la Madonna e san Giovanni\u201d visibile fino a pochi anni fa; gli affreschi di San Michele e Sant'Ambrogio sono oggi custoditi nell'attuale chiesa parrocchiale. Sopra la cappella della Madonna \u00e8 oggi possibile rintracciare uno stemma araldico appartenente a una famiglia nobiliare.\nSan Michele \u00e8 stata chiesa parrocchiale fino al 1570 e successivamente \u00e8 stata retta da confraternite denominate in varie epoche \u201cdei Disciplinati\u201d, \u201cdei Morti\u201d o \u201cdei S.S. Sacramenti\u201d. nel 1570 Carlo Borromeo la declass\u00f2 a semplice sussidiaria della chiesa di Santa Maria in quanto amministrata dalla potente confraternita degli Umiliati a lui ostili. Gli Umiliati di Golasecca avevano sede nel convento posto di fronte alla chiesa di san Michele.\nIl muro di cinta di settentrione era decorato con cappelle della \"Via Crucis\", con archi posti all'inizio ed alla fine del sentiero in ciottolato. In mezzo vi fu collocata una colonna a ringraziamento per la fine delle pestilenze.\nNel 1927 la chiesa fu ristrutturata, costruendo l'attuale portico di entrata, il lavatoio pubblico e piantando i tigli a ricordo dei morti della Prima guerra mondiale, costituendo il \"Parco delle Rimembranze\".\nOggi la chiesa si trova in uno stato di forte degrado.\nChiesa di San Rocco.\nRisalente al XIV secolo, custodisce la statua lignea del santo che ogni anno viene portata in processione per le vie del paese in ricordo di un voto fatto dalla popolazione di Golasecca nel 1817, per placare l'epidemia di tifo che imperversava nel paese. Grazie alle opere di restauro del 1987-88, tornarono a splendere diversi affreschi risalenti tra il XIV e l'inizio del XVI secolo come San Rocco, San Sebastiano, i santi Cosma e Damiano; da ammirare la Madonna affrescata a lato dell'abside e lo stemma dei Visconti con i leoni correnti (simbolo di pace) anzich\u00e9 ruggenti.\nChiesa del Lazzaretto.\nRealizzata durante il periodo della famosa peste di Manzoniana memoria e dedicato ai santi Simone e Giuda. Al suo interno vi sono ancora alcune stampelle appartenute agli appestati. Ospita inoltre la statua del Cristo Morto che secondo la tradizione fu abbandonata a bordo di una barca e portata dalla corrente del Ticino, fino alla spiaggia della Melissa.\nChiesa di Santa Maria degli Angeli.\nRisalente anch'essa al XV secolo, ma originariamente dedicata a Santa Caterina, fu successivamente ampliata abbellita con un piccolo campanile e con un affresco raffigurante la fuga in Egitto della Sacra Famiglia.\nChiesa di Sant'Antonio.\nRisalente al XV secolo, delimitava l'abitato di Golasecca sulla strada per Somma.\nChiesa di San Pietro al Pescatore.\nProprio in prossimit\u00e0 della prima rapida della Miorina, \"paroni\" di Golasecca realizzarono la cappella di San Pietro al pescatore, oramai in stato di abbandono, per proteggersi dal pericoloso e lungo viaggio lungo il fiume Ticino. I barcaioli di Golasecca arrivavano non solo fino a Milano o Pavia ma continuavano la navigazione lungo il fiume Po, fino a Venezia. Il viaggio durava anche due o tre mesi.\nMonumenti.\nLa Ferrovia delle barche o Ipposidra.\nL'opera voluta da Carlo Cattaneo fin dal 1848 ma realizzata solo nel 1856 e che rimase in attivit\u00e0 fino al 1865. Si trattava di una vera e propria ferrovia ma a trazione animale, da Tornavento a Sesto Calende. I cavalli trainavano dei rimorchi su cui venivano riposte le barche che dovevano risalire il Ticino. Se infatti un'imbarcazione impiegava 90 minuti a discendere il fiume fino a Tornavento, per risalire servivano da una a due settimane; facendo inoltre patire atroci sofferenze ai cavalli che le trainavano come scrive il golasecchese Matteo Maggioni nel suo libro sulla storia della navigazione nell'Alta valle del Ticino.\nIl Monsorino.\nCon le attigue necropoli del Galliasco e delle Corneliane, fu la prima area sepolcrale della Civilt\u00e0 di Golasecca indagata e pubblicata nel 1824 dall'Abate Giovan Battista Giani, a cui seguiranno progressive ricerche e studi di illustri paleontologi italiani ed europei. Qui il Giani ritrov\u00f2 ben cinquanta tombe con ceramiche ed oggetti metallici risalenti tra il 750 ed il 600 a.C. Nel 2001 l'area archeologica, per un'estensione di 7000 m\u00b2 e comprendenti tre \"cromlech\" e due \"all\u00e8e\", \u00e8 stata inserita nel patrimonio archeologico dello stato italiano.\nLa fontana (ul nav\u00e8l).\nAl centro della piazza si trova la fontana inaugurata nel 1898 dall'ingegner Giacomo Guazzoni, che ricorda la realizzazione del primo acquedotto comunale che per la prima volta port\u00f2 l'acqua a Golasecca dal lontano comune di Mercallo. A lato della piazza, il palazzo del municipio che per diverso tempo ospit\u00f2 le scuole comunali, ora sede dell'amministrazione cittadina. Sotto il palazzo comunale una volta vi erano le ghiacciaie per la conservazione dei cibi della comunit\u00e0 di Golasecca.\nMonumenti e luoghi d'interesse.\nIl guado del Ticino.\nQui sono le origini di Golasecca il cui nome deriva dal celtico URSECA, ovvero secca del fiume ; qui infatti vi era un guado ed era possibile passare il fiume a piedi. Attorno a questo guado durante l'et\u00e0 del ferro si svilupp\u00f2 la famosa \u201cCivilt\u00e0 di Golasecca\u201d. Dall'altra parte del fiume si vede il Castello Visconti nel comune di Castelletto sopra Ticino: per tanti secoli qui passava la via che collegava Milano al lago Maggiore fino al passo del Sempione; sulle due rive esistevano quindi dei fortilizi a presidio di questa importante arteria di comunicazione.\nL'abate Giovan Battista Giani nel pubblicare il suo libro sulla scoperta delle necropoli di Golasecca, immagin\u00f2 da questo guado il passaggio di Scipione nella guerra punica contro Annibale.\nIl 23 maggio 1859, partendo dal castello Visconti, Garibaldi attravers\u00f2 il Ticino in barca con il suo esercito di Cacciatori delle Alpi approdando su questa riva mentre parte dei suoi uomini arrivarono fino alla spiaggia della Melissa. Proprio da questa sponda del fiume inizi\u00f2 l'epopea risorgimentale che port\u00f2 all'Unit\u00e0 d'Italia.\nLa strada della Mercantera.\nEra la strada che durante il periodo romano collegava la capitale dell'impero, \"Mediolanum\" (Milano), al Lago Maggiore passando per il guado del Ticino. Anche durante il Medioevo questa valle fu molto trafficata: la chiamarono prima Mercantera, poi Ducale e poi Rhoense. Era l'antica via di comunicazione che uscendo da Milano, raggiungeva Rho, Legnano, Castellanza, Gallarate e arrivava al ponte dello Strona al confine con Somma; questa strada fu abbandonata nel 1806 quando fu costruita la moderna strada del Sempione. Sulla strada vi era un flusso continuo di carovane guidate dai \u201cmastri di posta\u201d: figura mista tra imprenditore ed il funzionario statale e che annunciava la sua partenza con il suono del corno.\nLa peschiera del \"Cim\u00eclin\".\nLe peschiere erano delle costruzioni di sassi e bastoni a forma di \u201cV\u201d con la punta rivolta verso valle immerse nel fiume. La punta era rialzata e chiamata \"Castelletto\"; sopra di questa i pescatori vi disponevano degli assi di legno sotto i quali andavo a fermarsi di notte i pesci. Al mattino i pescatori infilavano nel castelletto un lungo bastone per far scappare i pesci che finivano per essere catturati in una rete posta in precedenza a monte della peschiera. I pesci venivano poi conservati nelle ghiacciaie comunali. Dopo la Civilt\u00e0 di Golasecca \u00e8 il monumento pi\u00f9 antico del territorio, ancora pi\u00f9 antico della stessa chiesa di san Michele.\nLa diga della Miorina.\nFu realizzata nel 1942 per la regolazione delle acque del Lago Maggiore. Prende il nome dalla prima delle undici rapide che i \"paroni\", i naviganti del fiume, incontravano nel discendere pericolosamente le acque del Ticino. Grazie a quest'opera \u00e8 stato quindi possibile far defluire con regolarit\u00e0 le acque del fiume a favore delle varie centrali idroelettriche presenti pi\u00f9 a valle e dei canali di irrigazione che servono i campi e le risaie della pianura padana.\nLa spiaggia della Melissa.\nCon la costruzione della diga della Miorina, la popolazione di Golasecca cominci\u00f2 a frequentare la spiaggia della Melissa abbandonando la vecchia spiaggia della Salvetta da cui si accedeva dalla \"Strava longa\", che partiva dal centro paese. I frequentatori della Melissa potevano allora rinfrescarsi abbeverandosi alla vicina sorgente del \"Pighir\u00f2\" e nuotando nelle limpide acque del fiume azzurro. Ancora oggi offre la possibilit\u00e0 ai golasecchesi e a numerosi villeggianti, di godersi le ferie estive in tranquillit\u00e0 e lontano dalla citt\u00e0. Lungo la strada sorgono le cascine Melissa (sotto il ponte dell'autostrada) e quella antichissima del Presualdo (pi\u00f9 avanti); durante la dominazione austriaca queste due cascine facevano parte del comune di Castelletto (Stato Sardo) per cui i loro abitanti avevano diritto di avere una doppia cittadinanza e di essere esenti dal prestare il servizio di leva.\nIl sentiero E1.\nAttraversa l'Europa da nord a sud, unendo Capo Nord in Norvegia con Capo Passero in Sicilia, passando per Golasecca. Inaugurato nel 1972, rappresenta un tracciato turistico di primaria importanza anche per le interconnessioni con altra sentieristica che si irradia nell'intero continente europeo.\nCultura.\nI \"paroni\" di Golasecca.\nFino all'avvento della ferrovia l'economia di Golasecca era basata sulla navigazione sul fiume Ticino. Le guide delle barche erano chiamate \"paroni\" ed i pi\u00f9 esperti, cio\u00e8 quelli che conoscevano le insidiose rapide del fiume, provenivano esclusivamente dai comuni di Golasecca e Castelletto Ticino. Tra Sesto Calende e Tornavento vi erano infatti ben undici rapide, ognuna contraddistinta con un proprio nome dialettale; le guide tramandavano da padre in figlio l'arte di saper condurre le barche, a volte lunghe fino a venti metri, attraverso queste rapide.\nEra una corporazione molto forte tanto da imporre le loro tariffe ai vari mercanti che li ingaggiavano nei singoli viaggi per trasportare le loro merci sul fiume Ticino e sul Po, fino a Venezia. Erano titolari di una sorta di \"patente\" e nessun altro poteva entrare nella corporazione senza il loro permesso.\nI Paroni erano proprietari dell'attrezzatura e dei cavalli che servivano a rimorchiare le barche nella dura risalita del fiume.\nMedia.\nRadio.\nA Golasecca ebbe sede tra la seconda met\u00e0 degli anni 1970 e i primi anni 1980, una delle prime emittenti radiofoniche locali della provincia di Varese, Radio Cristal Music.\nAmministrazione.\nDal 01.06.2015 il Sindaco \u00e8 Claudio Ventimiglia della lista civica \"Aria Nuova\". Alle elezioni comunali del 22.09.2020, questa vince con il 61 % sull'altra lista candidata \"Golasecca Tradizioni e Futuro Sostenibile\", e cos\u00ec Ventimiglia viene eletto nuovamente per il secondo mandato consecutivo."}
{"id": "31440", "revid": "2221244", "url": "https://it.wikipedia.org/wiki?curid=31440", "title": "Bolano", "text": "Bolano (\"Bol\u00e0n\" in ligure e nella variante locale) \u00e8 un comune italiano di abitanti della provincia della Spezia in Liguria.\nGeografia fisica.\nIl comune si trova nell'entroterra dello Spezzino, situato al confine tra le regioni Liguria e Toscana e in una posizione dominante sulla confluenza dei fiumi Vara e Magra. Alla piana alluvionale di Ceparana, si contraddistingue un territorio tipicamente ligure con terrazzamenti per la coltivazione agricola e ampie distese di uliveti e boschi di castagni, lecci e olmi.\nProprio nella piana di Ceparana ha termine l'antica Alta Via dei Monti Liguri, un percorso naturalistico lungo 442\u00a0km che partendo dall'estremo ponente ligure, precisamente a Ventimiglia, si sviluppa sullo spartiacque delimitante il versante costiero ligure raggiungendo il settore levantino.\nParte del territorio fa parte del Parco naturale regionale di Montemarcello-Magra-Vara.\nOrigini del nome.\nBolano \u00e8 di evidente origine romana; si pu\u00f2 confrontare con Bola - antichissima citt\u00e0 del Lazio, scomparsa durante l'Impero -, ma soprattutto con il \"cognomen\" latino \"Bolanus\", da cui trae il nome, che, tra l'altro viene citato da Cicerone [\"M.Bolanum tibi magnopere commendo\",\"Ti raccomando vivamente M.BOLANO\"; e ancora:\"M.Bolanum, virum bonum et fortem et omnibus rebus ornatum meumque veterem amicum\", traduzione: \"M.BOLANO, uomo buono e forte e colmo di tutti i beni, nonch\u00e9 mio vecchio amico\"], e pure Orazio, dopo avergli dovuto dare uno strappo lungo la Via Sacra, nomina un certo Bolano, arrivista e scocciatore che non voleva saperne di lasciarlo in pace, esclamando:\"O te BOLANE cerebri felicem\", cio\u00e8:\"Beato te, BOLANO, per la tua testa calda!\".\nIl \"cognomen Bolanus\" si leg\u00f2 a quello \"Vettius\". Difatti, come comprovato da diverse epigrafi, le due \"familiae\" romane, all'inizio distinte, si unirono in seguito definitivamente, tanto che Publio Papinio Stazio racconta di un \"Vettius Bolanus\", Trionfatore in Armenia, forse lo stesso che Tacito fissa nella Storia con queste parole: \"Praeerat tunc Britannie Vettius Bolanus\", \"In quel tempo aveva il comando in Britannia Vezio Bolano\".\nMa questo filo tra le due famiglie romane lo si pu\u00f2 benissimo constatare ancor oggi analizzando la toponomastica di un paese che si trova giusto sul colle dirimpetto a Bolano: Vezzano Ligure. Se, infatti, Bolano deriva dal gentilizio \"Bolanus\", Vezzano certamente trae il nome dal cognomen \"Vettius\". Una curiosit\u00e0: volendo essere rigorosi, da \"Bolanus\" avrebbe dovuto derivare \"Bolananus\", in quanto aggettivo, quest'ultimo, del sostantivo, ma la tradizione orale soppiant\u00f2 il doppio suffisso, s\u00ec da giungere infine alla parola medioevale \"Bolanus\".\nStoria.\nPercorso storico.\nSecondo le fonti storiche i primi abitanti furono i Liguri Apuani e proprio risalenti a quel periodo risultano i ritrovamenti funebri nella piana di Ceparana e una tomba a cassetta, trovata nel 1882 in localit\u00e0 Viara, i cui resti sono conservati al museo civico archeologico Ubaldo Formentini della Spezia.\nIl borgo venne strappato ai Liguri dalle legioni romane del console Claudio Marcello a met\u00e0 del II secolo a.C. affidandolo poi, secondo l'uso, a veterani dell'esercito tra cui un tale \"Vetius Bolanus\" da cui il paese trarrebbe il nome. Da quel momento venne insediata, nei pressi dell'attuale zona di Ceparana, una \"statio\", servizi di ricovero, assistenza e difesa. Il territorio attravers\u00f2 poi le vicissitudini e il declino conseguenti alla caduta dell'Impero romano d'Occidente e all'invasione dei Barbari.\nSegu\u00ec poi la dominazione longobarda ed \u00e8 a quell'epoca che risale la nascita del borgo, il nucleo abitato denominato \"Curtis Bolanaese\", che godette di una sostanziale autonomia economica, destinata a sopravvivere anche dopo la conquista dei Franchi sul finire dell'VIII secolo.\nIn et\u00e0 feudale vide sul proprio territorio il dominio dei vescovi di Luni, gi\u00e0 possessori dei vicini territori a cavallo tra Liguria e Toscana, che dotarono dal 1204 Bolano di autonomi statuti considerati tra i pi\u00f9 antichi della Lunigiana. \nLa propriet\u00e0 del feudo fu quindi acquisita dal 1318 dai marchesi Malaspina e tale appartenenza venne confermata nel diploma dell'imperatore Carlo IV di Lussemburgo nel 1355. \nLa dominazione della famiglia malaspiniana non fu mai pienamente accettata dalla popolazione bolanese tanto che, ciclicamente, i feudatari dovettero affrontare negli anni rivolte e dissidi fino alla sottomissione del feudo, sul finire del XIV secolo, alla supremazia di Gian Galeazzo Visconti divenuto in quel tempo anche vicario imperiale della Lunigiana. Ben presto il controllo dei Visconti divenne un vero e proprio dominio feudale dal 1398, feudo che alla morte di Gian Galeazzo pass\u00f2 nelle mani del figlio illegittimo Gabriele Maria Visconti, signore di Pisa. \nGi\u00e0 nel 1408, per\u00f2, la popolazione si schier\u00f2 apertamente per una dedizione francese e quindi per la Repubblica di Genova a quel tempo stretta alleata del re di Francia. La dominazione genovese su Bolano perdur\u00f2 fino al 1436 quando ritorn\u00f2 nelle mani dei Malaspina che, negli anni seguenti, intensificarono il rapporto con il Ducato di Milano che, di fatto, govern\u00f2 il feudo bolanese durante la giovinezza del marchese Antonio III Malaspina, ossia fino al 1494.\nDopo una breve parentesi nel 1512, quando Bolano fu nuovamente di propriet\u00e0 della repubblica genovese, il dominio feudale dei Malaspina tramont\u00f2 ancora nel 1525 quando il duca Francesco II Sforza, signore di Milano, sciolse il vassallaggio malaspiniano liberando i bolanesi ai vincoli che li legavano alla famiglia. L'azione fu il pretesto per un nuovo cambiamento che port\u00f2, per i contrasti sempre vivi, inevitabilmente verso il Banco di San Giorgio dando vita ad un lungo contenzioso tra i Malaspina, Genova e il Ducato di Milano che si concluse apparentemente nel 1540 con la sentenza del Senato di Milano dove si disponeva il ripristino delle terre agli antichi proprietari. Il Banco, tuttavia, non accett\u00f2 la sentenza e pass\u00f2 nel 1561 il feudo alla Repubblica di Genova che, dopo averne rilevati i diritti nel 1586 dai Malaspina, elev\u00f2 Bolano a sede della locale podesteria, dipendente dal commissariato di Sarzana, seguendone le sorti fino alla dominazione francese.\nCon la nuova dominazione napoleonica Bolano rientr\u00f2 dal 2 dicembre 1797 nel Dipartimento del Golfo di Venere, con capoluogo La Spezia, all'interno della Repubblica Ligure. Dal 28 aprile 1798 con i nuovi ordinamenti francesi, Bolano rientr\u00f2 nel II cantone, come capoluogo, della Giurisdizione di Lunigiana. Dal 1803 fu centro principale del I cantone della Lunigiana nella Giurisdizione del Golfo di Venere e dal 13 giugno 1805 al 1814, annesso al Primo Impero francese, inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel V mandamento di Sarzana del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nDal 1973 al 31 dicembre 2008 \u00e8 stata la sede amministrativa della Comunit\u00e0 montana della Media e Bassa Val di Vara e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Val di Vara.\nSimboli.\nLo stemma e il gonfalone sono stati concessi con il decreto del Presidente della Repubblica datato al 24 luglio 2007.\nErano gi\u00e0 stati concessi con decreto del Consiglio dei ministri datato al 7 novembre del 1941 con la differenza che nello stemma non figurava nel capo la croce di San Giorgio e il gonfalone si presentava partito di azzurro e di rosso. \nMonumenti e luoghi d'interesse.\nArchitetture militari.\nNella frazione di Ceparana \u00e8 situato il Castello Giustiniani. Si tratta di un edificio che, attraverso vari interventi lungo i secoli, si \u00e8 trasformato da abbazia benedettina in residenza nobiliare. Citato nel diploma di Ottone I del 963, il sito fu ulteriormente fortificato nell'XI secolo ad opera dei vescovi di Luni, proprietari del borgo. La propriet\u00e0 del palazzo pass\u00f2 dal 1717 alla famiglia Giustiniani che trasformarono l'edificio in residenza signorile.\nIl centro storico di Bolano ha mantenuto in parte l'antico impianto medievale di centro fortificato; disposto a forma di triangolo presenta negli angoli le antiche porte di accesso al borgo: la porta Castello, la porta Stazon e la porta Chilosi. Nella sommit\u00e0 del nucleo storico sono ancora oggi visibili, nel terrapieno, i resti dell'antico castello difensivo eretto dalla famiglia feudale dei Malaspina.\nArchitetture civili.\nLa cosiddetta \"Staz\u00f2n\" \u00e8 una delle tre porte antiche - seppure considerata tra le tre la pi\u00f9 recente - che in passato segnavano i punti d'accesso all'interno del borgo bolanese; delle tre porte, \u00e8, forse, la pi\u00f9 significativa da un punto di vista storico, in quanto permette di ipotizzare che Bolano sia stata adibita, in epoca romana, quale \"statio\", ovvero, come luogo di vedetta. \u00c8 ovvio, infatti, collegare il toponimo in dialetto locale, \"Staz\u00f2n\", alla parola latina \"statio\".\nCos\u00ec l'avvocato, nonch\u00e9 mecenate, Mario Grossi descrive Bolano in un suo libro, pubblicato nel dicembre del 1985, intitolato, appunto, \"Staz\u00f2n\":\nSociet\u00e0.\nEvoluzione demografica.\nLa popolazione, in epoche passate, era a dir poco modesta. I primi dati demografici vengono forniti da monsignor Agostino Giustiniani (1470-1536), secondo il quale nei primi decenni del XVI secolo a Bolano erano presenti \"trecentodieci \"foghi\"\", ossia focolari, inteso come famiglie.\nAdottando il comune coefficiente di 4-4,5 persone per \"fogo\", si raggiunge la quota di 1200-1400 persone presenti nel territorio comunale bolanese, il quale, come comprova il \"Liber Decretorum\", corrispondeva a quello odierno. Tuttavia, \u00e8 bene sottolineare che questi dati non sono certamente esatti, bens\u00ec, come risulta dai resoconti delle visite pastorali di quell'epoca, eccessivi.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Bolano sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl Comune di Bolano ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale, avente una superficie di 14,57\u00a0km2, pu\u00f2 dividersi in tre centri abitati, cos\u00ec come prevede lo statuto comunale: il capoluogo del comune - Bolano - l'insediamento che meglio ha conservato la sua importanza medioevale; i tre insediamenti di Cima, di Mezzo e di Fondo formanti la frazione di Montebello e l'insediamento di Ceparana, il pi\u00f9 popoloso ed esteso del comune.\nConfina a nord con il comune di Tresana (MS), a sud con Follo, Vezzano Ligure e Santo Stefano di Magra, ad ovest con Podenzana (MS) e Follo e ad est con Podenzana e Aulla (MS).\nEconomia.\nNel territorio diffusa \u00e8 l'attivit\u00e0 legata all'agricoltura con la coltivazione di ortaggi, frutta e la produzione di vini. Bolano \u00e8 famoso per la qualit\u00e0 dei propri vini da molti secoli; essi, infatti, vengono celebrati gi\u00e0 nel XVII secolo da un poeta panicalese, Ventura Peccini, la cui opera, che discorreva dei luoghi della Lunigiana da lui visitati, purtroppo \u00e8 andata perduta; alcuni brani del suddetto libro sono, tuttavia, riportati in un manoscritto di Bonaventura De Rossi, in possesso dei sig.ri Podest\u00e0 Lucciardi di Sarzana. Cos\u00ec si menziona Bolano:\nNella zona di Ceparana, pi\u00f9 sviluppata, sono presenti medie industrie meccaniche, metallurgiche e della lavorazione del marmo bianco.\nNegli anni '90, fu la sede della libreria virtuale Librinet.com.\nInfrastrutture e trasporti.\nStrade.\nIl centro di Bolano \u00e8 attraversato principalmente dalla strada provinciale 14 che gli permette il collegamento stradale con le frazioni di Podenzana (MS), a nord, e la sua frazione di Ceparana a sud, quest'ultima attraversata dalla strada statale 330 di Buonviaggio\nLa frazione di Ceparana, ultimamente, \u00e8 stata dotata di un casello autostradale A12 - Genova Rosignano M. -, unicamente Telepass, di sola entrata in direzione Pisa e di sola uscita provenendo da Aulla, Pisa e Livorno.\nMobilit\u00e0 urbana.\nDal comune di La Spezia un servizio di trasporto pubblico locale gestito dall'ATC garantisce quotidiani collegamenti bus con Bolano e per le altre localit\u00e0 del territorio comunale."}
{"id": "31441", "revid": "36426", "url": "https://it.wikipedia.org/wiki?curid=31441", "title": "Bonassola", "text": "Bonass\u00f2la (\"Bonasseua\" in ligure e nella variante locale) \u00e8 un comune italiano di 813 abitanti della provincia della Spezia in Liguria.\nGeografia fisica.\nIl territorio di Bonassola si trova in un golfo della costa ligure di levante, racchiuso da una cerchia collinare di pini marittimi e tipici terrazzamenti di uliveti e vigneti per la coltivazione agricola. \u00c8 fondato su una piana alluvionale e disteso per circa cinque chilometri.\nStoria.\nOrigini.\nSecondo alcune fonti storiche il toponimo Bonassola deriverebbe da \"Bulnetia\" o \"Bodetia\", nomi che compaiono in alcuni scritti dell'alto Medioevo. Altre fonti, ritenute pi\u00f9 valide, porterebbero invece all'antico termine \"Vallis Bonazolae\", indicante quella zona costiera compresa tra le odierne localit\u00e0 di Framura, ad occidente, e Levanto ad oriente. Sar\u00e0 infatti in questa area prospiciente il mare che sorger\u00e0, solamente tra il XV e XVI secolo, il nucleo storico di Bonassola. In alcuni documenti antecedenti il XIX secolo \u00e8 ancora diffuso il termine \"Bonasola\", stessa grafia utilizzata nelle celebri carte geografiche di Matteo Vinzoni del Settecento, e sar\u00e0 solo in seguito che il termine assumer\u00e0 l'attuale versione.\nLa prima citazione ufficiale di Bonassola risalirebbe ad un documento datato al 29 aprile 1269 nel quale viene menzionata la locale chiesa di San Giorgio di Reggimonti (\"de Resegunti\"); in un atto notarile del 21 aprile 1277, invece, sono menzionati due abitanti del territorio bonassolese: Bonaccorso Scerno e Giovannino Zanegno.\nUn'antecedente citazione risalirebbe per\u00f2 al 18 marzo del 1154 quando, in un documento pontificio di papa Anastasio IV, denominato dagli storici \"Privilegio di Papa Anastasio IV\", furono confermate al vescovo della diocesi di Luni le dipendenze della pieve di Ceula (l'odierna chiesa di San Siro della frazione di Montale a Levanto), avente tra le sue propriet\u00e0 religiose anche la chiesa locale di Scernio (\"Flernio\").\nLa fondazione della primitiva \"Vallis Bonazolae\" \u00e8 certamente pi\u00f9 antica. Studi e ritrovamenti archeologici, rinvenuti durante gli scavi effettuati tra il 1959 e il 1960 da Leopoldo Cimaschi presso la localit\u00e0 di Chiasarotta, hanno portato alla luce i resti antichi della menzionata chiesa di San Giorgio di Reggimonti e altres\u00ec accertata la presenza umana molto prima della colonizzazione romana nelle terre dei Liguri.\nIl dominio genovese.\nNotizie storiche del XIII secolo attestano la forte vocazione marinara del borgo di Bonassola la cui propriet\u00e0 feudale pass\u00f2 dai signori Da Passano alla Repubblica di Genova che, nella prima met\u00e0 del XV secolo, l'assoggett\u00f2 alla podesteria di Framura.\nUn rilevamento fiscale del 1531, commissionato dal governo genovese, conferm\u00f2 l'importanza delle attivit\u00e0 legate al mare e della vocazione verso i commerci del vino, dell'olio di oliva e delle castagne. Proprio a questo periodo risalirebbero la crescita di popolazione e quindi la nuova espansione edilizia del borgo verso la costa.\nIl periodo di prosperit\u00e0 si arrest\u00f2 gi\u00e0 nella seconda met\u00e0 del XVI secolo a seguito delle sempre pi\u00f9 frequenti incursioni dei pirati saraceni.\nProprio del 30 marzo 1569 \u00e8 l\"Instrumento della Cumpagnia di Bonassolla\", primo documento in Italia che si riferisce ad una sorta di previdenza civile, istituita per poter riscattare i concittadini bonassolesi dai pirati.\nStoricamente Bonassola segu\u00ec le sorti della Repubblica di Genova, subendo a sua volta la dominazione francese di Napoleone Bonaparte dal luglio del 1797; oltre all'occupazione d'oltralpe, che caus\u00f2 inevitabili danni, la popolazione dovette a sue spese rifornire le truppe con viveri.\nDall'impero napoleonico all'Unit\u00e0 d'Italia.\nCon la nuova dominazione napoleonica Bonassola dal 2 dicembre 1797 rientr\u00f2 nel Dipartimento del Vara, con capoluogo Levanto, nell'ambito della Repubblica Ligure. Dal 28 aprile 1798, con i nuovi ordinamenti francesi, il territorio di Bonassola rientr\u00f2 nel VI cantone, capoluogo Montaretto, della Giurisdizione di Mesco. Dal 1803 fu centro principale del V cantone del Golfo del Mesco nella Giurisdizione del Golfo di Venere e dal 13 giugno 1805 al 1814, annesso al Primo Impero francese, inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VI mandamento di Levanto del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nLa costruzione della linea ferroviaria litoranea e della strada carrozzabile, nel corso del XIX secolo, posero termine al secolare isolamento del borgo: mentre da un lato furono resi pi\u00f9 veloci e agevoli i collegamenti con gli altri centri del levante ligure, il nuovo assetto urbano vide lo sviluppo della storica economia legata al mare che, nel XVIII secolo, divenne come importanza seconda a Lerici nella riviera di levante.\nLa scoperta di un filone di marmo, avvenuta casualmente nel 1832 durante la costruzione della carrozzabile di Baracca, ne comport\u00f2 inoltre per il borgo lo sviluppo delle attivit\u00e0 connesse.\nAl calo delle attivit\u00e0 agricole, oramai condotte solo per usi familiari, sopravvenne l'importante sviluppo delle attivit\u00e0 legate al turismo.\nLa seconda guerra mondiale ed eventi recenti.\nIl 29 giugno 1943, alle ore 10,45, il piroscafo \"Bolzaneto\" (societ\u00e0 armatrice Ilva di Genova) fu silurato tra Bonassola e Deiva Marina dal sommergibile inglese \"Sportsman\", comandato dal tenente di vascello Gatehouse, mentre faceva rotta da Marina di Carrara a Genova trasportando un \"prezioso\" carico di ghisa (recuperato con draghe al termine della guerra).\nIl siluro centr\u00f2 il piroscafo, spaccandolo letteralmente in due tronconi (gli abitanti di Bonassola udirono spaventati il fragore dell'esplosione). La nave giace ora ad una profondit\u00e0 tra i 40 ed i 55 metri (coordinate: 44\u00b0 10' 269\" N - 09\u00b0 33' 925\" E). La parte prodiera \u00e8 separata di da quella poppiera. Nel naufragio i pochi superstiti (9 su un equipaggio di 20 persone) furono tratti in salvo dagli abitanti di Bonassola che prontamente andarono in soccorso con barche da pescatore. La nave, varata nel 1918, con stazza lorda di tonnellate, lunghezza di 86,96 metri, larghezza di 12,50 metri, pescava ; era spinta da una macchina a vapore a triplice espansione con due caldaie della potenza di che le imprimeva una velocit\u00e0 massima di 8,5 nodi.\nIl 22 marzo 1944, alle ore 23.00, 2 ufficiali e 13 soldati del 2677th OSS (servizi americani) sbarcarono su tre gommoni neri in una caletta tra Bonassola e Framura denominata Sca', allo scopo di distruggere la galleria ferroviaria della linea Genova-Roma, nell'ambito dell'Operazione Strangle, per interrompere i flussi di materiale e uomini per il fronte di Cassino. Catturati il giorno 24 marzo 1944, furono trasportati a Carrozzo (La Spezia) sede del 135 Festung Brigade (Brigata Almers) e fucilati il 26 marzo alle 7.30 del mattino presso Punta Bianca per ordine del generale Anton Dostler. Questo ordine gli coster\u00e0 la vita, perch\u00e9 a fine guerra fu processato e condannato alla fucilazione. Sar\u00e0 il primo generale tedesco ad essere fucilato. La sentenza costituir\u00e0 un importante precedente giuridico per il successivo processo di Norimberga ai criminali nazisti.\nIl 24 aprile del 1945 cadeva in combattimento in via Giuseppe Casaregis, a Genova, durante la liberazione della citt\u00e0, Angelo Corradino \"Nuzzi\". Angelo, commerciante, era nato a Bonassola il 30 luglio 1874 e faceva parte della Brigata SAP \"Tito Nischio\".\nIl 16 gennaio 1965 il treno merci 6178 esplose nella stazione di Bonassola. L'esplosione coinvolse anche il treno locale 1702 in sosta nella stazione. Causa dell'esplosione fu lo scoppio di esplosivi trasportati dal treno merci e utilizzati per la realizzazione della linea a monte nella tratta Framura-Monterosso al Mare (all'epoca ultima della Tirrenica ancora a binario unico). A causa del disastro vi furono di 9 morti e 48 feriti. Successivamente i morti divennero 10 perch\u00e9 un ferito, il manovale Nicola Bardotti, mor\u00ec qualche giorno dopo in ospedale a causa della gravit\u00e0 delle lesioni riportate.\nDal 1973 al 31 dicembre 2008 Bonassola ha fatto parte della Comunit\u00e0 montana della Riviera Spezzina.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana (provincia di Massa-Carrara) con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Bonassola dove le precipitazioni intense hanno provocato danni e disagi in porzione limitata o comunque di livello minore rispetto a viciniori comuni della costa e dell'entroterra.\nSimboli.\nLo stemma \u00e8 stato concesso con il Reale decreto datato al 23 agosto del 1929; il gonfalone \u00e8 stato invece riconosciuto con il decreto del Presidente della Repubblica datato al 6 luglio del 1974. \nMonumenti e luoghi d'interesse.\nArchitetture militari.\nPer proteggersi dalle sempre pi\u00f9 frequenti incursioni dei pirati turchi e saraceni, il 23 febbraio 1557 gli abitanti di Bonassola, Montaretto e San Giorgio si riunirono nella chiesa di Framura per discutere sull'erezione di una comune postazione di difesa. Dopo nuove incursioni dei pirati, nel 1560 e ancora nel 1561, furono definite le basi per la costruzione di una torre di avvistamento e difesa presso la marina di Bonassola. Il 12 dicembre del 1561 la relazione per ottenere l'edificazione del castello di Bonassola fu consegnata al Senato genovese che ne decise la costruzione su una collina alle spalle del borgo.\nNella frazione di San Giorgio, poco sotto l'abitato, sorgono inoltre i resti di una pi\u00f9 antica torre difensiva, denominata \"Ardoina\" dal nome della famiglia che in quel tempo era signora il luogo. Edificata a partire dal 1544 da manodopera locale, la torre and\u00f2 in rovina verso la met\u00e0 del XVII secolo, probabilmente per un cedimento del terreno. Oramai diroccata e non pi\u00f9 utilizzabile, parti dei materiali della torre, insieme ai ruderi della Chiesarotta, furono utilizzate per la costruzione del campanile della chiesa parrocchiale di San Giorgio. Il rudere \u00e8 stato restaurato nel 2018.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Bonassola sono .\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera blu per la qualit\u00e0 delle sue spiagge nel 2021.\nCultura.\nCucina.\nIl giorno 11 giugno 2005 nel comune \u00e8 stato raggiunto un nuovo record: \u00e8 stata realizzata la pi\u00f9 grande lasagna al pesto, di superficie pari a 50\u00a0m\u00b2, facendo registrare Bonassola nel Guinness dei primati 2006, superando il precedente record detenuto dalla citt\u00e0 di Salinas, in California, di 37\u00a0m\u00b2. Gli ingredienti utilizzati sono stati, tra gli altri, 50 chilogrammi di basilico e 50 chilogrammi di pinoli per il pesto e 7 quintali di besciamella per il condimento delle lasagne che hanno raggiunto i 25 metri di lunghezza e 2 di larghezza. A fine manifestazione sono state servite ben quattromila porzioni ai partecipanti.\nEventi.\nIl 1\u00ba giugno, per festeggiare il \"Corpus Domini\", le vie della citt\u00e0 si riempiono di mercatini, vengono decorate con mosaici floreali - le celebri infiorate - e vengono organizzati vari divertimenti e intrattenimenti.\nBonassola \u00e8 infine sede di alcuni degli appuntamenti del Festival Massimo Amfiteatrof di Levanto, organizzato ogni estate dal 1992.\nGeografia antropica.\nIl territorio comunale \u00e8 costituito da otto borghi storici; il centro abitato, a cui si vanno ad aggiungere le frazioni bonassolesi: nella zona occidentale, alle pendici del monte Brino si trovano i centri di Montaretto e Reggimonti; sovrastante il golfo bonassolese si trovano le comunit\u00e0 di San Giorgio, Costella e Serra; nella parte orientale, verso Levanto e in prossimit\u00e0 del monte Rossola, i nuclei di Poggio e Scernio per un totale di 9,19\u00a0km2.\nConfina a nord con il comune di Framura, a sud \u00e8 bagnato dal mar Ligure, ad est con Levanto e ad ovest con Framura e il mar Ligure.\nFrazioni.\nCos\u00ec il poeta e scrittore ligure Giovanni Bono descrisse nel 1862 la vicina frazione di Montaretto:\nCos\u00ec il 15 gennaio 1809 il colonnello Antonio Vinzoni illustra in una lettera al sindaco un episodio di valore degli uomini di Montaretto da lui comandati. Egli si gloria di aver messo in fuga gli inglesi che volevano depredare un bastimento di vari generi diretto a Livorno. Con pochi uomini armati di fucili da caccia mette in fuga i nemici e salva il bastimento. Con la legislazione Napoleonica venne istituito, nella Giurisdizione del Mesco, il cantone VI di Montaretto che comprendeva gli attuali comuni di Bonassola e Framura con eccezione di Castagnola.\nEconomia.\nL'economia di Bonassola \u00e8 basata ovviamente sul turismo, trovandosi in prossimit\u00e0 della meta turistica delle Cinque Terre. Nelle colline del Bonassolese vi sono inoltre numerosi vigneti e uliveti.\nNei secoli passati attiva era l'estrazione mineraria della pirite la cui presenza nel territorio era concentrata maggiormente nella frazione di Scerno. Gi\u00e0 alcuni documenti del 1285 attestano infatti tale estrazione da parte della popolazione della vicina Levanto; l'estrazione, ripresa nel XIX secolo, si interruppe definitivamente nel 1930.\nInfrastrutture e trasporti.\nStrade.\nIl centro di Bonassola \u00e8 attraversata principalmente dalla strada provinciale 39 che gli permette il collegamento con la provinciale 64 al bivio di Scernio.\nFerrovie.\nBonassola \u00e8 dotata di una stazione ferroviaria sulla linea Genova-Pisa.\nMobilit\u00e0 urbana.\nDal comune di Levanto un servizio di trasporto pubblico locale gestito dall'AMT garantisce quotidiani collegamenti bus con Bonassola e per le altre localit\u00e0 del territorio comunale. Analogo servizio \u00e8 garantito dall'ATC con corse da Deiva Marina.\nPiste ciclabili.\nIl borgo \u00e8 collegato ai confinanti comuni di Framura e Levanto grazie a una pista ciclabile, denominata Ciclopedonale Maremonti; essa si sviluppa lungo il vecchio sedime ferroviario della Genova-Pisa, spostata nel 1970 alle spalle del borgo in occasione dei lavori di raddoppio dei binari.\nAmministrazione.\nAltre informazioni amministrative.\nBonassola fa parte dell'Unione dei comuni Cinque Terre-Riviera, di cui ospita la sede."}
{"id": "31442", "revid": "1516566", "url": "https://it.wikipedia.org/wiki?curid=31442", "title": "Borghetto di Vara", "text": "Borgh\u00e9tto di Vara (\"O Borgheto\" in ligure e nella variante locale) \u00e8 un comune italiano di abitanti della provincia della Spezia in Liguria.\nGeografia fisica.\nIl territorio borghettino \u00e8 situato nel fondovalle alla confluenza del torrente Pogliaschina nel fiume Vara. Assieme ad altri 18 comuni fa parte del Parco naturale regionale di Montemarcello-Magra-Vara.\nStoria.\nAntica mansio in epoca romana per il rifornimento e il soggiorno, la fondazione del centro urbano risalirebbe al XIII secolo quando abitanti della vicina Brugnato emigrarono in questa zona costituendo un primo nucleo commerciale lungo la via regia postale che dalla Spezia conduceva a Genova. Il borgo costituiva anche una tappa della medievale \"Via dei Monti\", percorsa da pellegrini e da mercanti e che collegava l'approdo di Levanto a Pontremoli e alla Lunigiana.\nIl borgo fu a lungo conteso tra la diocesi di Luni e quella diocesi di Brugnato e proprio quest'ultima, in epoca medievale, edific\u00f2 due castelli presso il monte Parodi.\nL'alleanza con Genova risalirebbe per\u00f2 ad un secolo prima, il XII, quando furono proprio gli uomini di Brugnato a trattare una collaborazione con essa, richiedendo la protezione contro i Malaspina e che port\u00f2, dal 1272, ad ottenere da quest'ultima una porzione di territorio presso Ripalta fondando il primo centro fortificato borghettino. Ripalta fu pertanto uno dei primi borghi a seguire le sorti genovesi ottenendo dal Comune di Genova particolari privilegi come l'elezione di un proprio podest\u00e0 o rappresentante locale e, dal 1419, il diritto della cittadinanza genovese. Borghetto, invece, dopo essere stato possedimento dei Fieschi prima e dei Malaspina poi, entr\u00f2 ufficialmente nei domini della Repubblica di Genova dal 1531 sotto la giurisdizione della podesteria di Brugnato e poi, dal 1607, del capitaneato di Brugnato e ancora, dopo la soppressione di quest'ultimo nel 1637, rientrando nei confini del capitaneato di Levanto.\nUna nuova riorganizzazione delle vie di comunicazione portarono gli abitanti delle frazioni e localit\u00e0 limitrofe a spostarsi nel fondovalle del fiume Vara accrescendo l'importanza strategica di Borghetto.\nCon la nuova dominazione napoleonica rientr\u00f2 dal 2 dicembre 1797 nel Dipartimento del Vara, con capoluogo Levanto, all'interno della Repubblica Ligure. Dal 28 aprile 1798 con i nuovi ordinamenti francesi, il territorio di Borghetto di Vara rientr\u00f2 nel II cantone, capoluogo Brugnato, della Giurisdizione di Mesco. Dal 1803 fu centro principale del V cantone del Golfo del Mesco nella Giurisdizione del Golfo di Venere e dal 13 giugno 1805 al 1814, annesso al Primo Impero francese, inserito nel Dipartimento degli Appennini. \u00c8 in questo periodo che assorb\u00ec le vicine municipalit\u00e0 autonome di Ripalta, L'Ago e Pogliasca, mentre Cassana venne ceduta nel 1841 dal comune di Pignone.\nL'11 luglio 1809 \u00e8 segnalato negli archivi storici il passaggio da Borghetto di papa Pio VII, prigioniero delle truppe napoleoniche. Nelle celebrazioni storiche e religiose che si sono svolte a duecento anni dall'evento, l'11 luglio 2009, \u00e8 stata collocata una lapide sulla facciata della casa ove il pontefice ripos\u00f2. Durante il corteo il vescovo monsignor Francesco Moraglia ha camminato sotto un prezioso baldacchino che Pio VII, dopo il suo ritorno a Roma, invi\u00f2 in dono alla locale parrocchia in segno di gratitudine per l'accoglienza ricevuta mentre era prigioniero.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Nel 1863 assunse l'odierna denominazione di \"Borghetto di Vara\" per distinguersi da altre omonime localit\u00e0 del regno. Dal 1859 al 1927 il territorio fu compreso nel VI mandamento di Levanto del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nDurante le fasi finali della seconda guerra mondiale, nel 1944, sub\u00ec un grave bombardamento aereo da parte degli Alleati anglo-americani che caus\u00f2, oltre alla morte e il ferimento di alcuni abitanti, la distruzione della seicentesca chiesa parrocchiale di San Carlo Borromeo di cui resta, svettante sul borgo, il campanile. Recentemente sono stati avviati diversi interventi di restauro per il recupero dell'antico borgo storico borghettino.\nLa costruzione dei pi\u00f9 veloci collegamenti ferroviari e stradali - la ferrovia tirrenica Genova-Roma fu completata nel 1874 mentre l'autostrada A12 venne aperta nel 1970 - caus\u00f2 quasi inevitabilmente un calo dei traffici e l'importanza commerciale di Borghetto principalmente legati alla sola Via Aurelia.\nDal 1973 al 31 dicembre 2008 ha fatto parte della Comunit\u00e0 montana della Media e Bassa Val di Vara e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Val di Vara.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana (provincia di Massa-Carrara) con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Borghetto di Vara (e la frazione di Cassana) dove l'esondazione del torrente Pogliaschina ha provocato la morte di 6 persone (vittime ufficializzate dalla prefettura della Spezia) e molteplici danni alle abitazioni, alle attivit\u00e0 commerciali, ai collegamenti stradali e agli impianti elettrici, idrici e gas valutati, secondo una prima stima del sindaco borghettino, di oltre 50 milioni di euro.\nSimboli.\n \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Borghetto di Vara sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nCucina.\nNella frazione di L'Ago si conserva una delle pi\u00f9 importanti biodiversit\u00e0 della provincia spezzina denominato pisello nero, nel termine dialettale \"pesela\". \u00c8 un legume riconosciuto da moltissimi studi (scuola Superiore Sant'Anna di Pisa, progetto pilota della montagna spezzina) come variet\u00e0 autoctona.\nUn progetto di valorizzazione predisposto dal Comune e dalla provincia, porter\u00e0 alla costituzione del presidio slow Food del Pisello nero, utilizzato nella cucina locale per la preparazione di minestre. Per tale occasione viene organizzata una sagra paesana per san Giovanni Battista.\nTipici del luogo e preparati nella festivit\u00e0 dedicata alla castagna sono i prodotti gastronomici denominati \"cian\", \"cacin\" e il \"pan martin\". Il primo, simile alla cr\u00eape, \u00e8 preparato con farina di castagna, mentre il secondo prevede come ingredienti di base sempre la farina di castagna ma amalgamata con l'acqua e cotta nei tipici \"testi\" di terracotta; il pan martin viene invece preparato con le farine di castagna e di noce assieme. Caratteristico del luogo \u00e8 anche il castagnaccio cotto al forno.\nGeografia antropica.\nIl comune \u00e8 costituito, oltre al capoluogo, dalle sei frazioni di Boccapignone, Cassana, L'Ago, Pogliasca, Ripalta e Termine di Roverano per un totale di . Confina a nord con i comuni di Carrodano, Sesta Godano e Brugnato, a sud con Levanto, Pignone e Beverino, ad ovest con Carrodano e Levanto e ad est con Brugnato, Rocchetta di Vara e Beverino.\nEconomia.\nIl territorio comunale non presenta significativi elementi di produttivit\u00e0. L'agricoltura locale \u00e8 per lo pi\u00f9 praticata a livello familiare, sono presenti aziende di tipo agrituristico.\nInfrastrutture e trasporti.\nStrade.\nIl centro di Borghetto di Vara \u00e8 attraversato principalmente dalla strada statale 1 Via Aurelia e dalla strada provinciale 566 di Val di Vara; la prima gli permette il collegamento stradale con Carrodano, ad ovest, e Beverino ad est; la seconda la collega, a nord, con Brugnato. Ulteriori collegamenti viari del territorio sono la provinciale 34, per raggiungere il centro di Pignone, e la provinciale 35 passante per la frazione di Cassana.\nMobilit\u00e0 urbana.\nDai comuni di La Spezia e Levanto un servizio di trasporto pubblico locale gestito dall'ATC garantisce quotidiani collegamenti bus con Borghetto di Vara e per le altre localit\u00e0 del territorio comunale.\nAmministrazione.\nGemellaggi.\nBorghetto di Vara \u00e8 gemellata con:"}
{"id": "31443", "revid": "57872", "url": "https://it.wikipedia.org/wiki?curid=31443", "title": "Brugnato", "text": "Brugnato (\"Brign\u00e6\" in ligure e nella variante locale) \u00e8 un comune italiano di abitanti della provincia della Spezia in Liguria.\nGeografia fisica.\nIl territorio di Brugnato \u00e8 situato in un'ampia pianura alluvionale ai piedi della dorsale appenninica ligure, nella parte intermedia del corso del fiume Vara, in prossimit\u00e0 della confluenza dei torrenti Gravegnola e Chicciola.\nParte del territorio brugnatese fa parte del Parco naturale regionale di Montemarcello-Magra-Vara.\nOrigini del nome.\nLe origini del nome sono rintracciabili gi\u00e0 nello stemma araldico del comune, nel quale \u00e8 rappresentato un susino: infatti nelle forme dialettali \"brigne\" o \"brignun\" si indica propriamente la pianta del susino.\nPer altri il nome deriverebbe da \"prunetum\", da cui deriverebbe a sua volta l'espressione dialettale \"Brign\u00e6\", indicante una massa di sterpi, prato in cui crescono tali tipologie di piante.\nLa declinazione del toponimo Brugnato ebbe nei passati secoli varie trasformazioni, non solo in italiano, ma anche in latino. In italiano: Aprumaco, Brumaco, Brumado, Bruniado, Brumo, Brugnolo, Brignate, Brignalo, Brign\u00e8, Brugneto, Brugnetto, Brugnato; in latino Aprumacum, Abramacum, Brumacum, Brumadum, Brumum, Brumiadum, Brima, Brunium Oppidum, Bruniate, Brunetum, Brugnalium, Bruniatum, Briniadum, Briniatum, Brignatum, Brugnatum.\nStoria.\nTra il VII e l'VIII secolo, in seguito alla conquista della Liguria da parte dei Longobardi, i monaci colombaniani di Bobbio, che seguivano la regola di san Colombano e proseguivano nella loro opera di evangelizzazione, eressero un monastero che nel tempo si ingrand\u00ec fino a divenire un centro nevralgico sia religioso che economico. La nascita di Brugnato \u00e8 quindi legata alla fondazione dell'abbazia che, come altri siti monastici liguri e del nord Italia, dipendeva dall'abbazia di San Colombano di Bobbio.\nLa crescente importanza del sito religioso, e di conseguenza della comunit\u00e0 di Brugnato, furono \"protetti\" e \"riconosciuti\" anche dal potere imperiale con citazioni nei diplomi di Carlo il Grosso (881), Ottone III (996) ed Enrico II (1014). Questi diplomi fanno riferimento e citano i precedenti re longobardi e franchi Rachis, Astolfo che, con Liutprando, avevano costituito il predio abbaziale monastico colombaniano nel territorio Piacentino, Lodigiano, Parmense, Modenese e, probabilmente, da re Desiderio ex duca della Tuscia, i beni posseduti nel Volterrano. Tutti ricordati fra i benefattori di Brugnato.\nInoltre, ora in territorio di Borghetto di Vara, vi \u00e8 da citare l'antica abbazia di Santa Maria Assunta della corte dell'Accola, citata gi\u00e0 nell'anno 881 in un decreto dell'imperatore Carlo il Grosso. Dalla visita pastorale di monsignor Francesco Durazzo del 12 ottobre 1640, il vescovo dichiara che l'abbazia dell'Accola \u00e8 \"praebenda annexa Capitulo\" (Brugnato). All'ufficio abbaziale, fra gli altri, presiedettero: Giuseppe Antonio Imperiale dal 1699 al 1748, anno della sua uccisione, il giorno 11 giugno, da parte delle truppe stanziate nel feudo imperiale di Suvero, comandate dal generale Clerici e sconfitte dalla sollevazione della popolazione di Brugnato e Borghetto Vara (episodio, oltre quello pi\u00f9 noto del Balilla, della guerra di successione austriaca (1740-18 ottobre 1748), pace di Aquisgrana); Giuseppe Gerolamo di Negro dal 1754 al 1762; Antonio Maria Di Negro dal 1762 al 1773; dal 1773-1791 il vescovo di Brugnato, Francesco Maria Gentile e, dal 1792 al 1808, l'abate Angelo Cattaneo. Dove espressamente si attestarono i numerosi possedimenti brugnatesi, privilegi e poteri e la completa indipendenza da feudatari o vescovi (\"nullius diocesis\"), salvo un diretto assoggettamento alla Santa Sede.\nProtetta dalla Repubblica di Genova dal XII secolo, fu il pontefice Innocenzo II ad elevare Brugnato a sede vescovile della diocesi omonima dal 1133, suffraganea e dipendente all'arcidiocesi di Genova, che and\u00f2 a placare inoltre i nascenti dissapori con i vescovi della diocesi di Luni.\nL'accresciuta potenza del sito port\u00f2 inevitabilmente a scontri e contrasti tra le maggiori e importanti famiglie del tempo, tra queste i Malaspina e i Fieschi, per il possesso del feudo brugnatese. L'evento pi\u00f9 significativo \u00e8 datato al 1215 quando Corrado Malaspina, che rivendicava per la sua famiglia diritti sul borgo e su molte delle terre circostanti, riusc\u00ec ad occupare temporaneamente alcuni forti dei possedimenti brugnatesi; con l'intervento di Genova la breve dominazione del Malaspina fu contrastata lasciando ai Fieschi la nomina di vice domini di Brugnato.\nNel XIV secolo, per le lotte tra guelfi e ghibellini, il vescovo fu costretto a rifugiarsi a Pontremoli e la reggenza del territorio pass\u00f2 con alternanza prima ai Malaspina, poi ai Fregoso e infine, con un'insurrezione popolare nella prima met\u00e0 del XVI secolo (23 aprile 1530), Brugnato cacci\u00f2 definitivamente i Malaspina dalla sua storia.\nIl 5 marzo 1531 il Senato della Repubblica di Genova eman\u00f2 decreti e concessioni a favore della citt\u00e0 di Brugnato quali, per i cittadini brugnatesi, di essere esentati dal servizio sulle triremi. Inoltre, per la difesa interna, la formazione di una compagnia detta degli \"scelti\", comandata da un capitano, da un alfiere, da un tenente e due caporali; il giorno 23 giugno 1535, vigilia della festivit\u00e0 di san Giovanni Battista, uno speciale statuto di conferma della possibilit\u00e0 per la Magnifica Comunit\u00e0 di Brugnato di poter eleggere annualmente il podest\u00e0 fra i cittadini.\nTutti questi e precedenti decreti, quale quello del 1437 che equiparava in tutto i Brugnatesi ai Genovesi e che, in ordine di tempo, legarono Brugnato direttamente alla repubblica genovese seguendone le sorti:\nQuest'ultima la dot\u00f2 di autonomi statuti e la elev\u00f2 come sede dell'omonimo capitaneato dal 1607, poi soppresso in favore del capitaneato di Levanto; dal 1637 al 1797, la citt\u00e0 di Brugnato ebbe inoltre la possibilit\u00e0 di nomina di podest\u00e0 interni che non dovevano soggiacere ad altra autorit\u00e0, tanto per il civile quanto per il criminale, e non subivano sindacato (\"PRIVILEGIA, IMMUNITATES ET DECRETA CIVITATIS BRUGNATI\") come dimostrato dalla lettera che, il 15 febbraio 1663 il podest\u00e0 Antonio Cattaneo ed i consiglieri indirizzarono al Senato di Genova la seguente supplica in difesa del canonico Giovanni Bertucci, eletto vicario capitolare dopo la morte di mons. Paggi:\nCon la dominazione napoleonica Brugnato rientr\u00f2 dal 2 dicembre nel Dipartimento del Vara, con capoluogo Levanto, nell'ambito della Repubblica Ligure. Dal 28 aprile del 1798 con i nuovi ordinamenti francesi, il territorio di Brugnato rientr\u00f2 nel II cantone, come capoluogo, della Giurisdizione di Mesco e dal 1803 centro principale del IV cantone di Godano nella Giurisdizione del Golfo di Venere. Annesso al Primo Impero francese, dal 13 giugno 1805 al 1814 Brugnato venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. \n&lt;br&gt;Dal 1859 al 1927 il territorio fu compreso nel IV mandamento di Godano del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nNel 1817 una grave carestia in Brugnato provoc\u00f2 fame e morbo pernicioso, mietendo numerose vittime fra la popolazione. Brugnato fu soccorsa dalla marchesa Giovanna Cattaneo e dall'Amministratore Apostolico card. Giuseppe Spina. A tal proposito, onde evitare la diffusione contagiosa di cotanto morbo pernicioso, da parte del capo anziano Nicol\u00f2 Guani si stabilirono piantoni di guardia alle diverse entrate della diocesi. Nel 1818 il raccolto fu abbondante.\nAl 1956 risalgono gli ultimi aggiustamenti al territorio comunale con l'accorpamento della frazione di Bozzolo dopo il suo distacco dal territorio di Zignago.\nDal 1973 al 31 dicembre 2008 ha fatto parte della Comunit\u00e0 montana della Media e Bassa Val di Vara e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Val di Vara.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana (provincia di Massa-Carrara) con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Brugnato dove l'esondazione del fiume Vara ha provocato molteplici danni alle abitazioni, alle attivit\u00e0 commerciali e ai collegamenti stradali.\nDal 6 dicembre 2014 al 1\u00ba gennaio 2016 ha fatto parte dell'Unione dei comuni della Val di Vara.\nSimboli.\nLo scudo \u00e8 timbrato da una corona comitale anche se Brugnato si fregia del titolo di Citt\u00e0.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Brugnato sono .\nQualit\u00e0 della vita.\nIl comune fa parte del circuito dei borghi pi\u00f9 belli d'Italia e insignito, dal 2006, della Bandiera arancione dal Touring Club Italiano.\nGeografia antropica.\nIl comune \u00e8 costituito, oltre il capoluogo, dall'unica frazione di Bozzolo per un totale di .\nConfina a nord con i comuni di Sesta Godano e Zignago, a sud con Borghetto di Vara, ad ovest con Sesta Godano e Borghetto di Vara, e ad est con Rocchetta di Vara.\nEconomia.\nL'economia brugnatese \u00e8 sostanzialmente fondata sul commercio, sulla piccola industria e un inizio di turismo mirato principalmente sulle Cinque Terre.\n\u00c8 stato inaugurato il 12 aprile 2014 un nuovo outlet, lo \"Shoppin Brugnato Cinque Terre\", che \u00e8 stato costruito nell'area colpita dall'alluvione del 25 ottobre 2011.\nInfrastrutture e trasporti.\nStrade.\nIl centro di Brugnato \u00e8 attraversato principalmente dalla strada provinciale 7 che gli permette il collegamento stradale con la strada provinciale 566 di Val di Vara, a sud, e Rocchetta di Vara a nordest. Il comune, inoltre, \u00e8 raggiungibile anche con l'autostrada A12, uscendo al casello di Brugnato-Borghetto di Vara.\nMobilit\u00e0 urbana.\nDal comune di La Spezia un servizio di trasporto pubblico locale gestito dall'ATC garantisce quotidiani collegamenti bus con Brugnato e per le altre localit\u00e0 del territorio comunale."}
{"id": "31444", "revid": "322321", "url": "https://it.wikipedia.org/wiki?curid=31444", "title": "Calice al Cornoviglio", "text": "C\u00e0lice al Cornoviglio (\"Calice\" in ligure e nella variante locale) \u00e8 un comune italiano di abitanti della provincia della Spezia in Liguria.\nGeografia fisica.\nTerritorio.\nIl territorio di Calice al Cornoviglio \u00e8 totalmente montano, solcato da strette vallate percorse da torrenti e trasversali alla val di Vara. Il capoluogo comunale sorge su un'altura a circa 400 m s.l.m..\nNel suo territorio comunale, facente parte del Parco naturale regionale di Montemarcello-Magra-Vara, si trovano le vette del monte Cornoviglio (1.162 m) e del monte Coppigliolo (1.139 m); proprio dalle pendici di quest'ultimo nasce il torrente Usurana che, dopo un percorso di circa dieci chilometri, dove attraversa le frazioni di Terruggiara e Ferdana passando anche sotto al colle dominato dal capoluogo, confluisce nel fiume Vara presso la localit\u00e0 di Martinello.\nIl secondo corso d'acqua del territorio \u00e8 il torrente R\u00ec, che ha origine da diversi rami sorgentiferi tra la sella dei Carzacchi e il monte Castellaro di Novegigola (nel territorio massese di Tresana). Sfocia nel fiume Vara di fronte all'abitato di Piana Battolla (frazione di Follo), dopo aver segnato il confine fra Calice al Cornoviglio e il comune massese di Podenzana.\nStoria.\nLe notizie pi\u00f9 antiche riguardanti il borgo di Calice al Cornoviglio risalgono agli inizi dell'XI secolo quando il complesso fu propriet\u00e0 dei vescovi di Luni e poi dei Malaspina, come attesta un documento del 1033 con il quale il marchese Adalberto destin\u00f2 al Borgo San Donnino (l'attuale Fidenza, nel parmense) alcune propriet\u00e0, tra cui \"Calese\".\nSotto la Repubblica di Genova divenne un'importante postazione contro gli attacchi dei Milanesi che, tuttavia, riuscirono a distaccare Madrignano da Calice, togliendolo ai Fieschi. Dopo la congiura di Gianluigi Fieschi del 1547 Calice pass\u00f2 sotto il dominio dei Doria, per tornare per breve tempo nelle mani dei Malaspina (1710). Questo continuo mutare di padroni precedette la definitiva concessione, nel 1772, dei Malaspina a Leopoldo II, sovrano del Granducato di Toscana.\nCon la nuova dominazione francese di Napoleone Bonaparte, all'interno del Primo Impero francese, venne inserito dal 13 giugno 1805 al 1814 nel Dipartimento degli Appennini. Nel 1847, con l'esecuzione del trattato di Firenze di tre anni prima, Calice ed il suo territorio passarono dal Granducato di Toscana al Ducato di Modena e Reggio. Rientrato nei confini del Regno d'Italia, il territorio, dal 1859 al 1923, fu eletto a capoluogo dell'omonimo mandamento del circondario di Massa facente parte della provincia di Massa-Carrara; assunse l'attuale denominazione nel 1863. Con l'istituzione nel 1923 della provincia della Spezia pass\u00f2 sotto questo ente amministrativo.\nSubisce infine gli ultimi aggiustamenti e assestamenti del territorio comunale proprio nel 1923 con la cessione della frazione di Veppo al comune di Rocchetta di Vara.\nDall'ottobre 1943 al giorno della Liberazione, Calice al Cornoviglio fu centro nevralgico delle attivit\u00e0 partigiane nella val di Vara. Il 19 giugno 1944, il castello di Calice, presidio della Guardia Nazionale Repubblicana, fu attaccato in forze da un gruppo di partigiani giellisti al comando di Daniele Bucchioni detto \"Dani\", insieme ad alcuni partigiani del maggiore inglese Gordon Lett. L'attacco fall\u00ec, ma dopo pochi giorni i fascisti si ritirano da Calice. Il presidio fascista dur\u00f2 per pochi mesi, e fino al 25 aprile 1945, Calice venne considerato dai gruppi partigiani che vi operavano, territorio liberato.\nDal 1973 al 31 dicembre 2008 ha fatto parte della Comunit\u00e0 montana della Media e Bassa Val di Vara e, fino al 2011, della Comunit\u00e0 montana Val di Vara.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana (provincia di Massa-Carrara) con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Calice al Cornoviglio e frazioni dove le precipitazioni intense hanno provocato danni alle abitazioni, alle attivit\u00e0 commerciali e ai collegamenti stradali.\nSimboli.\nLo stemma \u00e8 stato concesso con il decreto datato al 3 dicembre 1937, mentre il gonfalone \u00e8 stato concesso con il Reale decreto datato al 15 aprile 1940. \nOnorificenze.\nCalice al Cornoviglio \u00e8 tra le citt\u00e0 decorate al valor militare per la guerra di Liberazione, insignito della Croce di guerra al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale.\nMonumenti e luoghi d'interesse.\nArchitetture militari.\nIl castello dei Doria-Malaspina \u00e8 situato all'interno del borgo di Calice e domina la valle del torrente Usurana controllando gli accessi che dalla val di Vara risalgono verso l'interno. Ha una struttura a pianta trapezoidale, dovuta alle ristrutturazioni subite, e si presenta come un corpo quadrangolare con due torri angolari: a destra un torrione rotondo, a sinistra un corpo cilindrico pi\u00f9 basso. Il castello \u00e8 stato molto rimaneggiato e modificato dalle strutture operate nel corso dei secoli: oggi appare come un palazzo signorile, che conserva solo in parte le caratteristiche architettoniche del complesso fortificato con funzioni di difesa.\nNella frazione di Madrignano si trovano tuttora le rovine di un fortilizio che i Genovesi fecero distruggere nel 1416; domina le case del borgo arroccate intorno alla chiesa dei Santi Margherita e Nicola. Il castello, ricostruito dai Malaspina, fu definitivamente diroccato durante la guerra di successione spagnola, nel 1706, ad opera delle truppe gallo-ispaniche che avevano occupato il feudo di Madrignano con l'appoggio dei Doria, signori di Calice e Veppo. Il sito \u00e8 stato oggetto nel secondo decennio del Duemila di un'importante fase di restauro e di conservazione della struttura.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Calice al Cornoviglio sono .\nQualit\u00e0 della vita.\nNel 2009 il Comune di Calice al Cornoviglio ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nFrazioni.\nL'ente comunale \u00e8 costituito dalle sette frazioni di Borseda, Bruscarolo, Castello di Calice (sede comunale), Madrignano, Santa Maria e Usurana per un totale di . Tuttavia lo statuto comunale, oltrech\u00e9 ad affermare ufficialmente la propria identit\u00e0 storica con il territorio della Lunigiana, riconosce come \"frazioni\" anche quei nuclei abitati (localit\u00e0 e borgate) dislocati lungo la valle del torrente Usurana e lungo il versante di Madrignano. Vengono citate quindi i borghi di Debeduse, Villagrossa, Molunghi, Campi, Nasso, Terruggiara-Filettino, Ferdana-Novegina, Usurana-Pantanelli, Pianaccia-Martinello, Piano di Madrignano, Pegui, Tranci, Valdonica, Provvedasco e Castello di Madrignano.\nConfina a nord con i comuni di Rocchetta di Vara e Mulazzo, a sud con Follo, ad ovest con Rocchetta di Vara e Beverino e ad est con Mulazzo, Tresana e Podenzana.\nBorghi.\nIl capoluogo, chiamato dai locali Castello di Calice o semplicemente Il Castello (\"r Cast\u00e9lo\" in dialetto calicese) per distinguerlo dalla denominazione in senso lato di Calice per tutta la vallata, \u00e8 diviso essenzialmente in due parti. Il borgo medievale, detto Borgofreddo, circonda lungo la met\u00e0 meridionale del colle il castello e si diparte dalla centrale piazza del Leone, sede del comune, della chiesa parrocchiale di Nostra Signora di Loreto e principale punto d'accesso al castello.\nIl borgo presenta alcune case padronali interessanti (come la casa Gasbarro) e offre suggestive vedute lungo la valle dell'Usurana. La zona di piazza Trento e Trieste, pi\u00f9 recente, \u00e8 attraversata dalla provinciale e ivi si concentrano gli esercizi commerciali ed i servizi del paese.\nIl comune di Calice al Cornoviglio vanta altri numerosi borghi ricchi di testimonianze dell'architettura rurale ligure-lunigianese. Oltre alle chiese e agli oratori risalenti, nella struttura attuale, ai secoli XV-XVII, si trovano interessanti esempi di criptoportici in particolare a Filettino, Tranci, Villagrossa, Ferdana e Usurana; ville storiche a Villagrossa (Rapallini), Campi, Tranci (palazzo Remedi), Castello di Madrignano e Pegui (Saccomani); esempi di case patrizie a Santa Maria, Borseda, Debeduse e Bruscarolo.\nEconomia.\nLa popolazione calicese non ha rinnegato le sue tradizioni rurali e l'economia locale si basa prevalentemente sull'agricoltura e sulla pastorizia. Questo elemento ha determinato una progressiva riduzione della popolazione residente. Negli ultimi anni si \u00e8 invertita la tendenza, come in generale nel comprensorio della val di Vara.\nInfrastrutture e trasporti.\nStrade.\nIl centro di Calice al Cornoviglio (sede comunale di Castello di Calice) \u00e8 attraversato principalmente dalla strada provinciale 8 che gli permette il collegamento stradale, a sud, con la provinciale 10 in localit\u00e0 Martinello. Ulteriori collegamenti viari del territorio sono la provinciale 20 dei Piani di Madrignano e la provinciale 27, che collega la frazione calicese di Molunghi al centro di Parana nel comune di Mulazzo (MS).\nMobilit\u00e0 urbana.\nDal comune di La Spezia un servizio di trasporto pubblico locale gestito dall'ATC garantisce quotidiani collegamenti bus con Calice al Cornoviglio e per le altre localit\u00e0 del territorio comunale.\nAmministrazione.\nAltre informazioni amministrative.\nCalice al Cornoviglio fa parte dell'Unione dei comuni della Val di Vara."}
{"id": "31445", "revid": "322321", "url": "https://it.wikipedia.org/wiki?curid=31445", "title": "Carro (Italia)", "text": "Carro (\"O C\u00e2ro\" in ligure, \"U Caru\" nella variante locale) \u00e8 un comune italiano di 512 abitanti della provincia della Spezia in Liguria.\nGeografia fisica.\nIl territorio di Carro \u00e8 situato a valle del colle di Velva, nell'alta val di Vara ed il suo territorio comunale fa parte del Parco naturale regionale di Montemarcello-Magra-Vara. Il capoluogo, Carro, \u00e8 situato lungo una collina della valle del torrente Trambacco.\nPresso il monte San Nicolao nasce il torrente Castagnola.\nStoria.\nIl borgo, di origine romana, fu un antico possedimento religioso del vicariato di Framura fino al passaggio del feudo dapprima agli Estensi, nell'XI secolo, e in seguito ai Malaspina; questi ultimi cedettero la propriet\u00e0 feudale alla famiglia Da Passano per volere della diocesi di Brugnato.\nNel 1229 si costitu\u00ec comune libero e autonomo stipulando un'importante alleanza con la Repubblica di Genova. Dopo una breve parentesi feudale con la famiglia Fieschi, che assoggettarono il territorio nel biennio 1271-1272, Carro si sottopose definitivamente alla repubblica genovese che, per la sua importanza strategica lungo la via che dalla val di Vara risaliva la valle fino a Piacenza, eresse il borgo al titolo di podesteria dal 1299 seguendone le sorti. Dal 1556 ebbe autonomi statuti.\nNel 1797 con la dominazione francese di Napoleone Bonaparte venne inserito, dal 2 dicembre, nel Dipartimento del Vara, con capoluogo Levanto, all'interno della Repubblica Ligure. Dal 28 aprile del 1798 con i nuovi ordinamenti francesi, il territorio di Carro rientr\u00f2 nel IV cantone, come capoluogo, della Giurisdizione di Mesco e dal 1803 centro principale del IV cantone di Godano nella Giurisdizione del Golfo di Venere. Annesso al Primo Impero francese dal 13 giugno 1805 al 1814 venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel IV mandamento di Godano del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nDal 1973 al 31 dicembre 2008 ha fatto parte della Comunit\u00e0 montana dell'Alta Val di Vara e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana Val di Vara.\nSimboli.\nLo stemma ufficiale \u00e8 stato approvato con l'apposito Decreto Ministeriale datato al 25 marzo del 1899. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Carro sono .\nCultura.\nIstruzione.\nMusei.\nIl centro museale mineralogico \u00e8 aperto al pubblico dal 5 aprile 1999, una delle prime esposizioni pubbliche del suo genere in provincia della Spezia. Al suo interno sono custodite in tredici vetrine circa mille campioni di minerali, suddivisi per tipologia chimica e classi di appartenenza.\nLe classi minerali rappresentate sono nel totale dieci quali elementi nativi, solfuri, alogenuri, ossidi e idrossidi, carbonati e nitrati, borati, solfati, fosfati, arsenicati, vanadati, silicati e composti organici. Inoltre \u00e8 conservata una piccola collezione di pietre preziose oltre a minerali trovati nella zona di Carro e provincia.\nGeografia antropica.\nIl comune \u00e8 costituito, oltre il capoluogo, dalle tre frazioni di Castello, Ponte Santa Margherita e Ziona; il territorio \u00e8 ulteriormente diviso in quattro borgate storiche quali Agnola, Cerreta, Pavareto e Pera per un totale di 31,79\u00a0km2.\nConfina a nord con il comune di Varese Ligure, a sud con Carrodano, Deiva Marina e Framura, ad ovest con Maissana, Castiglione Chiavarese (GE) e Deiva Marina e ad est con Varese Ligure e Sesta Godano.\nEconomia.\nLe principali risorse economiche del comune sono l'attivit\u00e0 agricola e l'allevamento.\nInfrastrutture e trasporti.\nStrade.\nIl centro di Carro \u00e8 attraversato principalmente dalla strada provinciale 50 che gli permette il collegamento stradale con Maissana, ad ovest, con Sesta Godano, ad est, innestandosi con la strada provinciale 566 di Val di Vara nei pressi di Ponte Santa Margherita. Un ulteriore collegamento viario del territorio \u00e8 la provinciale 46 per la frazione di Ziona e Mattarana, quest'ultima frazione di Carrodano.\nMobilit\u00e0 urbana.\nDai comuni di La Spezia e Borghetto di Vara un servizio di trasporto pubblico locale gestito dall'ATC garantisce quotidiani collegamenti bus con Carro e per le altre localit\u00e0 del territorio comunale. Analogo servizio \u00e8 garantito dall'AMT con corse da Sestri Levante (GE)."}
{"id": "31446", "revid": "287204", "url": "https://it.wikipedia.org/wiki?curid=31446", "title": "Carro", "text": ""}
{"id": "31447", "revid": "322321", "url": "https://it.wikipedia.org/wiki?curid=31447", "title": "Carrodano", "text": "Carr\u00f2dano (: , \"Car\u00eau\" in ligure, \"Car\u00f6a\" nella variante locale) \u00e8 un comune italiano di 467 abitanti della provincia della Spezia in Liguria.\nGeografia fisica.\nIl comune di Carrodano \u00e8 situato in val di Vara e fa parte del Parco naturale regionale di Montemarcello-Magra-Vara.\nStoria.\nSecondo alcune fonti, non del tutto accertate, il toponimo deriverebbe da \"carrodonum\", termine riferibile ad un accampamento mobile di carri durante l'invasione dei Galli nel IV secolo a.C.; tale affermazioni non sono del tutto verificabili poich\u00e9 la conoscenza storica del paese viene documentata solo a partire dal Medioevo.\nLa comunit\u00e0 di Carrodano Sottano - poi Carrodano Inferiore - fu sottoposta ai domini dei vescovi della diocesi di Brugnato, mentre il borgo di Carrodano Soprano (oggi Carrodano Superiore) fu invece sottoposta alla famiglia nobiliare dei Malaspina per diploma di Federico I Barbarossa del 1186.\nIl feudo, in seguito, pass\u00f2 ai signori Da Passano e divenne definitivamente dominio, dal 1229, della Repubblica di Genova che mantenne ai Da Passano alcuni degli antichi diritti tra i quali la nomina del podest\u00e0 locale.\nIl territorio and\u00f2 a formare la podesteria di Mattarana e Carrodano che fu sottoposta al capitaneato di Levanto. Al 5 aprile 1463 sono datati i \"Capitoli delle Comunit\u00e0 di Carrodano Soprano e Sottano e di Mattarana\".\nNel 1797 con la dominazione francese di Napoleone Bonaparte il territorio fu smembrato nelle due municipalit\u00e0 di Carrodano Inferiore e Carrodano Superiore rientranti, dal 2 dicembre, nel Dipartimento del Vara, con capoluogo Levanto, all'interno della Repubblica Ligure. Dal 28 aprile del 1798 con i nuovi ordinamenti francesi, le due Carrodano rientreranno nel V cantone, capoluogo la borgata di Carrodano Inferiore, della Giurisdizione di Mesco e dal 1803 centri principali del V cantone del Mesco nella Giurisdizione del Golfo di Venere. Annesso al Primo Impero francese dal 13 giugno 1805 al 1814 il neo costituito comune di Carrodano (1806) venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VI mandamento di Levanto del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nDal 1973 al 31 dicembre 2008 ha fatto parte della Comunit\u00e0 montana dell'Alta Val di Vara e, con le nuove disposizioni della Legge Regionale n\u00b0 24 del 4 luglio 2008, fino al 2011 ha fatto parte della Comunit\u00e0 montana Val di Vara.\nSimboli.\n \nIl monte rappresentato nello stemma \u00e8 il San Nicolao e la sbarra azzurra simboleggia il torrente Malacqua. Le spighe di grano fanno riferimento alla produzione di cereali e il rosso dello sfondo richiama il colore del marmo rosso di Levanto che veniva estratto nelle vicine cave.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Carrodano sono .\nQualit\u00e0 della vita.\nIl 29 novembre 2007 il Comune di Carrodano ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nNel territorio oltre al capoluogo e alle due frazioni di Carrodano Superiore e Mattarana si trovano le sei borgate di Canegreca, Costa-Pereto, Piana, Ferriere, Termine e Arsina, per un totale di .\nConfina a nord con i comuni di Carro e Sesta Godano, a sud con Framura, Levanto e Borghetto di Vara, ad ovest con Carro, Deiva Marina, Framura e Levanto e ad est con Sesta Godano e Borghetto di Vara.\nEconomia.\nLe principali risorse economiche sono l'attivit\u00e0 agricola e l'allevamento del bestiame.\nInfrastrutture e trasporti.\nStrade.\nIl centro di Carrodano \u00e8 attraversato principalmente dalla strada statale 1 Via Aurelia che gli permette il collegamento stradale con Deiva Marina, ad ovest, e Borghetto di Vara a sud. Ulteriori collegamenti viari del territorio sono la provinciale 46 di Mattarana, per l'omonima frazione e il comune di Carro, e la strada statale 566 di Val di Vara.\nInoltre \u00e8 raggiungibile anche grazie al proprio casello autostradale (Carrodano-Levanto) sull'autostrada A12.\nMobilit\u00e0 urbana.\nDai comuni di La Spezia e Borghetto di Vara un servizio di trasporto pubblico locale gestito dall'ATC garantisce quotidiani collegamenti bus con Carrodano e per le altre localit\u00e0 del territorio comunale."}
{"id": "31448", "revid": "1543377", "url": "https://it.wikipedia.org/wiki?curid=31448", "title": "Castelnuovo Magra", "text": "Castelnuovo Magra (\"Castarn\u00f2\" in dialetto della Lunigiana) \u00e8 un comune italiano di abitanti della provincia della Spezia in Liguria.\nGeografia fisica.\nCastelnuovo Magra \u00e8 un antico borgo situato sul monte Bastione, un colle che digrada verso la piana del fiume Magra.\nLa posizione consente al centro abitato una panoramica a 360\u00b0 sulla vallata, tale da consentire una splendida visuale che va dalla costa tirrenica alla val di Vara. Nelle giornate particolarmente limpide si possono scorgere le isole della Gorgona e della Capraia, fino alla sagoma della Corsica.\nL'altitudine massima del territorio \u00e8 di 698 m s.l.m. presso la zona a nord, ai confini con Fosdinovo e quindi con la Toscana, dove \u00e8 ubicata la frazione di Vallecchia. Il centro storico e le frazioni-localit\u00e0 di Marciano e Colombiera si trovano nella zona pi\u00f9 centrale, in posizione collinare e pianeggiante. A sud, sul confine con la frazione sarzanese di San Lazzaro, c'\u00e8 Molicciara, la cui area \u00e8 attraversata dal torrente Bettigna e dall'ottocentesco canale Lunense.\nStoria.\nIl territorio di Castelnuovo Magra \u00e8 stato sempre legato storicamente e culturalmente alla zona della bassa Lunigiana, area a cavallo delle odierne province della Spezia e di Massa-Carrara.\nNell'epoca imperiale romana era parte della giurisdizione di Luni (II secolo a.C.), importante citt\u00e0 commerciale dell'impero. Tracce di insediamenti in epoca romana vi sono testimoniate, oltre a diverse sepolture in terra castelnovese (appartenenti all'area occidentale della necropoli di Luni), anche da alcuni rinvenimenti edilizi di una \"domus agricola\" imperiale nella zona delle Colline del Sole.\nAlla caduta dell'impero di Roma tutto il territorio venne assoggettato al forte controllo dei conti-vescovi di Luni che fecero del borgo una delle loro sedi vescovili. In questo periodo medievale sorsero nell'odierno territorio castelnovese i primi villaggi e borghi fortificati; tra questi il \"castrum de monte Leonis\", ubicato tra le frazioni di Marciano e Vallecchia, citato in un documento del 4 marzo 1096 (\"Codice Pelavicino\").\nLa nascita del primitivo borgo di Castelnuovo \u00e8 presumibilmente collocata in un periodo compreso tra il 1187 e il 1203, anno in cui in un atto ufficiale compare per la prima volta il nome del borgo. Fu infatti la guerra tra il vescovo di Luni Gualtiero II e i marchesi Malaspina, grandi feudatari della Lunigiana, sul finire del XII secolo, che port\u00f2 lo stesso vescovo alla decisione di edificare, tra Fosdinovo e Carrara, un presidio per la difesa ed il controllo delle principali vie di comunicazione del feudo, tra cui la celebre via Francigena percorsa dai pellegrini.\nCon la costruzione del castello di Santa Maria (oggi non pi\u00f9 esistente e il cui nome era derivato dall'omonima cattedrale di Luni) nacque il primo nucleo abitato di Castelnuovo, probabilmente quello che viene storicamente menzionato come \"Borghetto\", caratterizzato dalla tipica predisposizione circolare delle case con una tecnica costruttiva similare a quella di altri \"borghi fortificati\" dello spezzino e della Lunigiana.\nNel XIII secolo aumentarono le lotte tra i Malaspina e il potere vescovile lunense. Nel 1219, Castelnuovo paese prest\u00f2 giuramento di fedelt\u00e0 al vescovo Marzucco e, con il suo successore Guglielmo, il borgo sorto intorno al castello di Santa Maria venne cintato da nuove mura (1229) e venne costruito il palazzo vescovile, poi trasformato in fortilizio. \u00c8 datato al 1253 la firma di un apposito patto tra le comunit\u00e0 di Castelnuovo e Sarzana dove, in sostanza, si sanciva un ufficiale e reciproco rispetto delle due comunit\u00e0 e dei loro abitanti.\nNel corso del XIV secolo il nome di Castelnuovo fu legato per sempre alla figura del poeta Dante Alighieri, che fu ospitato nel locale castello-palazzo Vescovile, e che il 6 ottobre del 1306, nella veste di procuratore del marchese Franceschino Malaspina di Mulazzo, giunse alla pace di Castelnuovo con il conte-vescovo di Luni Antonio Nuvolone da Camilla; con questo atto, di fatto, fu sancita la fine del potere temporale della curia lunense.\nNel 1316 anche il territorio di Castelnuovo pass\u00f2 sotto il potere del condottiero Castruccio Castracani di Lucca, chiamato nei territori della diocesi lunense dal vescovo Gherardino Malaspina, in lotta con l'imperatore Arrigo VII del Sacro Romano Impero, con la nomina di visconte di un territorio che andr\u00e0, con il tempo, ad estendersi dalla Cisa alla foce del fiume Magra e tra Liguria e Toscana.\nAlla morte del Castracani (3 settembre 1328) il panorama politico mut\u00f2 d'improvviso con l'accrescere e il rafforzamento di Pisa, che riusc\u00ec ad impadronirsi della vicina cittadella di Sarzana nel 1343, e della signoria viscontea dominante. Castelnuovo entr\u00f2 invece nell'orbita del neonato Marchesato di Fosdinovo (1355), che nel 1359, alla morte di Gabriele Malaspina, venne spartito tra i fratelli di questi, Guglielmo e Galeotto Malaspina. In particolare, Castelnuovo spett\u00f2 a Guglielmo, la cui discendenza si estinse ben presto, nel 1374. Cos\u00ec i suoi possedimenti, tra cui Castelnuovo, tornarono nelle mani dei discendenti di Galeotto, Spinetta e Leonardo Malaspina. In particolare a Spinetta, che, col nome di Spinetta II Malaspina, divent\u00f2 nel 1393 Marchese di Fosdinovo.\nFu proprio il figlio illegittimo di Gian Galeazzo Visconti, Gabriele Maria, signore di Pisa dopo la morte del padre nel 1402, a trattare la resa dell'area sarzanese, e quindi anche di Castelnuovo, al nuovo governatore francese della Repubblica di Genova Jean II Le Meingre.\nDopo la rivolta genovese nel 1411 contro la \"dedizione francese\", Castelnuovo venne assoggettato alla repubblica genovese che, tra il 1411 e il 1418, rimise mano alle fortificazioni e alle mura difensive del borgo. Nel 1421 pass\u00f2 sotto la signoria sarzanese del gi\u00e0 doge Tomaso Fregoso e quindi ai Fiorentini con la vendita delle terre effettuato dal nipote Lodovico Fregoso; saranno i toscani a ristrutturare il mastio del palazzo vescovile.\nRitornata dal 1494 nelle mani genovesi del Banco di San Giorgio la comunit\u00e0 di Castelnuovo dovette affrontare per pi\u00f9 di 60 anni una forte pressione economica e giudiziaria tanto che, nel 1560, per far fronte alle spese di gestione e di ristrutturazione delle mura medievali si dovettero chiedere addebiti e diminuzioni di salario del locale podest\u00e0. Nel 1562 il territorio, nuovamente gestito direttamente dalla Repubblica di Genova, venne inserito nel neo istituito \"Capitaneato di Sarzana\" seguendone le sorti fino alla dominazione napoleonica di fine XVIII secolo.\nCon la caduta della Repubblica di Genova (1797), sull'onda della rivoluzione francese e a seguito della prima campagna d'Italia di Napoleone Bonaparte, Castelnuovo rientr\u00f2 dal 2 dicembre 1797 nel Dipartimento del Golfo di Venere, con capoluogo La Spezia, all'interno della Repubblica Ligure. Dal 28 aprile 1798 il territorio castelnovese rientr\u00f2 nel I cantone, capoluogo Sarzana, della Giurisdizione di Lunigiana e dal 1803 centro principale del I cantone della Lunigiana nella Giurisdizione del Golfo di Venere. Annesso al Primo Impero francese dal 13 giugno 1805 al 1814 venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel V mandamento di Sarzana del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nTra gli eventi luttuosi legati alla seconda guerra mondiale \u00e8 memoria il rastrellamento compiuto dalla forze tedesche il 29 novembre 1944; tale avvenimento, citato in una targa nel centro storico castelnovese, cost\u00f2 la vita a diversi civili e partigiani.\nIl 9 febbraio 2014 si \u00e8 svolto nei due comuni di Castelnuovo Magra e Ortonovo un referendum consultivo tra la popolazione su un'ipotetica fusione tra i due enti e la conseguente nascita di un unico comune che avrebbe assunto la denominazione di Luni. A Castelnuovo Magra il quorum degli aventi diritto al voto ha raggiunto il 55,81% (3.955 su 7.087), ma il 67,93% dei votanti si \u00e8 dichiarato contrario alla costituzione del comune di Luni. Ad Ortonovo il quorum ha raggiunto il 43% (3.106 su 7.173) con un 93,14% degli abitanti che si \u00e8 espresso invece favorevolmente alla nascita del nuovo ente. Raggiunto pertanto il prefissato quorum del 30% degli aventi diritto al voto in ognuno dei due comuni per la validazione del referendum - come richiesto dalla legge regionale della Liguria - la proposta di unificazione dei due comuni \u00e8 stata per\u00f2 respinta dalla popolazione castelnovese.\nSimboli.\nLo stemma \u00e8 stato concesso con il decreto n\u00ba 10374 del Presidente del Consiglio dei Ministri datato al 3 aprile del 1933 e riprende la croce e la luna simboli della diocesi di Luni. \nMonumenti e luoghi d'interesse.\nArchitetture militari.\nLa costruzione del palazzo-castello, svettante sul borgo, fu voluto dal vescovo di Luni Enrico da Fucecchio verso la fine del XIII secolo. Gi\u00e0 residenza nobiliare vescovile fu nel XV secolo e ancora nel XVI secolo convertito all'uso militare-difensivo dalle successive propriet\u00e0 fiorentine e in seguito genovesi.\nAree naturali.\nSul territorio si trovano numerose cascate e tra le pi\u00f9 visitate vi \u00e8 quella denominata del Traaton, una cascata percorribile tramite il sentiero Castelnuovo-Molino Soprano.\nTra i sentieri segnati dal CAI il pi\u00f9 trafficato \u00e8 il sentiero 301 (Molino del piano-Castelnuovo), che finisce a Caprognano tramite la Via dell'Armonia. Altri sentieri sono:\nPer Castelnuovo passa la Via Francigena, sentiero che inizia da Canterbury e finisce a Santa Maria di Leuca, molto percorso nell'antichit\u00e0 dai pellegrini. \u00c8 classificato come \"Sentiero E1\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Castelnuovo Magra sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl Comune di Castelnuovo Magra ha ottenuto la certificazione di conformit\u00e0 alla norma ISO 14001 per pianificazione, gestione e controllo del territorio comunale, servizi e infrastrutture di competenza.\nIl comune \u00e8 stato insignito nel 2002 della Bandiera arancione dal Touring Club Italiano e del premio nazionale Bandiera verde in materia di agricoltura e tutela dell'ambiente.\nGeografia antropica.\nIl comune \u00e8 costituito, oltre al capoluogo, dalle frazioni di Colombiera, Molicciara, Canale, Palvotrisia e Vallecchia, per un totale di .\nConfina a nord e ad ovest con il comune toscano di Fosdinovo, a sud con quello di Sarzana (frazione di San Lazzaro) e ad est con il comune di Luni.\nEconomia.\nSi basa principalmente sull'agricoltura, in particolar modo della viticoltura (con produzioni di vino DOC) e dell'olivicoltura con la produzione di olio di oliva. L'attivit\u00e0 industriale non \u00e8 molto fiorente, compensata per\u00f2 da un forte turismo con presenze italiane e straniere.\nInfrastrutture e trasporti.\nStrade.\nIl centro di Castelnuovo Magra \u00e8 attraversato principalmente dalla strada provinciale 23 che gli permette il collegamento viario con la strada statale 1 Via Aurelia, a sud, e la provinciale 51, a nord, nel comune toscano di Fosdinovo. Il comune non \u00e8 raggiungibile direttamente tramite autostrada, pertanto il casello autostradale di Sarzana sull'autostrada A12 \u00e8 l'uscita consigliata per raggiungere la destinazione.\nFerrovie.\nLa piccola stazione ferroviaria di Luni \u00e8 la pi\u00f9 vicina, condivisa con il comune di Luni e al confine tra i due comuni. Pi\u00f9 importante e non molto lontana \u00e8 invece quella di Sarzana sulla linea Pisa-La Spezia-Genova, nel tratto locale compreso tra Pisa e La Spezia.\nMobilit\u00e0 urbana.\nDal comune di Sarzana un servizio di trasporto pubblico locale gestito dall'ATC garantisce quotidiani collegamenti bus nei giorni feriali (anno di riferimento: 2020) con Castelnuovo Magra e per le altre localit\u00e0 del territorio comunale.\nAmministrazione.\nGemellaggi.\nCastelnuovo Magra \u00e8 gemellata con:"}
{"id": "31449", "revid": "57872", "url": "https://it.wikipedia.org/wiki?curid=31449", "title": "Deiva Marina", "text": "D\u00e8iva Marina (\"Deiva\" in ligure) \u00e8 un comune italiano di abitanti della provincia della Spezia in Liguria.\nGeografia fisica.\nLa cittadina \u00e8 divisa in due parti principali: il paese vecchio, verso l'interno, che si sviluppa attorno alla piazza antistante la chiesa di Sant'Antonio Abate e la Marina, un'area pi\u00f9 recente che si affaccia sul mare.\nDeiva Marina \u00e8 circondata da rilievi, tra cui il pi\u00f9 elevato \u00e8 il monte San Nicolao (847 m s.l.m.) che \u00e8 facilmente riconoscibile perch\u00e9 sormontato da antenne e ripetitori televisivi. In localit\u00e0 Baracchino un sentiero sale alla sommit\u00e0 del monte Pietra di Vasca (801 m) dal quale pregevole \u00e8 la vista panoramica che spazia dalla fascia costiera tra Sestri Levante e La Spezia fino alle Alpi Apuane e, verso l'interno, fino al monte Gottero. Nelle alture di Deiva Marina vi \u00e8 il passo del Bracco, alto 610 m., uno dei tratti pi\u00f9 tortuosi dell'antica via Aurelia.\nQuesti rilievi permettono agli amanti del trekking di effettuare passeggiate lungo sentieri, che alternano strapiombi a picco sul mare e tratti immersi nei boschi di castagno, particolarmente suggestivi in autunno.\nIl territorio di Deiva Marina \u00e8 situato nella vallata dei torrenti Deiva e Castagnola, in prossimit\u00e0 della foce, sulla Riviera di Levante; \u00e8 una rinomata e frequentata localit\u00e0 balneare. Inoltre Deiva Marina \u00e8 conosciuta dai pescatori che si dilettano soprattutto con la pesca del palamito.\nStoria.\nNel corso del VII secolo, in epoca longobarda, la Liguria venne conquistata dal re Rotari e successivamente il re longobardo Liutprando favor\u00ec la diffusione del monachesimo con i monaci di Bobbio che scesero in marittima fino alla zona di Moneglia e nel levante ligure dai possedimenti della val d'Aveto, Sturla e Fontanabuona. Essi svilupparono il territorio con numerose aziende agricole e celle monastiche.\nIl primo documento che testimonia insediamenti nella zona di Deiva Marina \u00e8 dell'imperatore Carlo Magno, che con il diploma imperiale del 5 giugno 774 don\u00f2 il territorio ed il porto di Moneglia ai monaci dell'abbazia di San Colombano di Bobbio, fondata da san Colombano nel 614; assieme agli altri possedimenti liguri favorirono il commercio e l'agricoltura con i collegamenti verso la pianura Padana. L'ordine monastico possedeva direttamente il porto di Moneglia, l'Alpe Adra, con tutta la val Petronio, il monte San Nicolao, la costa fra Sestri Levante, Moneglia, la punta di Moneglia e Deiva Marina e l'entroterra fra Casarza Ligure e Castiglione Chiavarese ed inoltre tutto il territorio fino alla selva di Montelungo di Pontremoli.\nI primi insediamenti collinari sorsero attorno all'VIII secolo - gli attuali borghi di Mezzema, Piazza, Passano e Caraschi - e saranno proprio alcuni di questi abitanti \"valligiani\" che nei secoli successivi, spostandosi verso la costa, edificarono un primo borgo - Deiva - in prossimit\u00e0 del mare. Dall'XI secolo \u00e8 documentato l'inizio dello sfruttamento del territorio circostante il paese grazie ai coloni dell'abbazia di Bobbio. L'edificazione vicino al mare \u00e8 invece molto recente. I disegni di Matteo Vinzoni (1751) rilevano solo la torre costiera di avvistamento e alcuni magazzini e la maggior parte degli edifici attuali risale al secondo dopoguerra.\nL'intera zona successivamente fu a lungo un feudo dei locali marchesi Da Passano che nell'omonima localit\u00e0 edificheranno un castello; gli stessi marchesi, dopo la dedizione verso la Repubblica di Genova dal 1144, ne divennero alleati e vassalli.\nLa repubblica genovese incorpor\u00f2 Deiva e Mezzema nella podesteria di Moneglia, mentre Piazza e Passano fecero parte di quella di Framura; dal 1680 il territorio fu inglobato nell'unica podesteria monegliese all'interno del capitaneato di Levanto, situazione giurisdizionale che rimase immutata fino alla dominazione napoleonica di fine Settecento. La repubblica provvedette inoltre a costruire due torri di avvistamento in prossimit\u00e0 del mare, una rotonda e una quadrangolare, quest'ultima nei pressi della chiesa parrocchiale di Sant'Antonio Abate. Nel XVI secolo Deiva contava un centinaio di abitanti: in quel periodo rimaneva pi\u00f9 popolata Mezzema, posta in una posizione pi\u00f9 favorevole e mai soggetta alle piene del torrente Deiva.\nNel 1797 con la dominazione francese di Napoleone Bonaparte rientr\u00f2 dal 2 dicembre nel Dipartimento del Vara, con capoluogo Levanto, all'interno della Repubblica Ligure. Dal 28 aprile 1798 Deiva Marina rientr\u00f2 nel VII cantone, come capoluogo, della Giurisdizione di Mesco e dal 1803 centro principale del V cantone del Mesco nella Giurisdizione del Golfo di Venere. Annesso al Primo Impero francese, dal 13 giugno 1805 al 1814 venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Nel 1838 contava 733 abitanti, mentre Piazza e Passano raggiungevano rispettivamente le 220 e le 358 unit\u00e0. Dal 1859 al 1927 il territorio fu compreso nel VI mandamento di Levanto del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nDurante la seconda guerra mondiale, Deiva Marina sub\u00ec pesanti bombardamenti da parte degli Alleati che rasero quasi completamente al suolo l'abitato e distrussero i ponti della linea ferroviaria Genova-Pisa, di cui resta un unico ponte ormai ridotto in rudere.\nAssume la denominazione di Deiva Marina nel 1949.\nDal 1973 al 31 dicembre 2008 ha fatto parte della Comunit\u00e0 montana della Riviera Spezzina.\nSimboli.\nLo stemma \u00e8 stato concesso con il decreto del Presidente della Repubblica datato al 24 aprile del 1997. \nMonumenti e luoghi d'interesse.\nArchitetture militari.\nIl borgo di Deiva Marina conserva nel suo immediato centro storico i resti delle due torri di avvistamento, erette poco dopo la met\u00e0 del Cinquecento per la difesa del territorio dalle incursioni dei corsari barbareschi, allora alleati della Francia.\nLa prima torre \u00e8 in prossimit\u00e0 della costa, dove a ridosso del lido marino si former\u00e0 in tempi pi\u00f9 moderni l'agglomerato moderno turistico e balneare. La torre aveva forma cilindrica, ma durante l'alluvione del 1852 met\u00e0 della torre \u00e8 crollata lasciando un moncone semicircolare.\nNella parte pi\u00f9 interna ed antica del borgo medievale, disposto linearmente lungo la sponda destra del torrente Deiva, fu invece edificata una torre a base quadrata, posta di fronte alla chiesa parrocchiale di Sant'Antonio Abate e collegata a vista con la torre costiera.\nPresso la localit\u00e0 di Passano, storica sede della locale famiglia feudale dei marchesi Da Passano che dominarono l'intero territorio fino alla sua cessione alla Repubblica di Genova nel XIII secolo, sono ancora visibili i ruderi dell'antico castello feudale.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Deiva Marina sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl comune \u00e8 costituito, oltre al capoluogo, dalle due frazioni di Piazza e Mezzema per un totale di 14,09\u00a0km2. Confina a nord con il comune di Castiglione Chiavarese (GE), a sud con Framura e bagnato dal mar Ligure, ad ovest con Moneglia (GE) e ad est con Carro, Carrodano e Framura.\nFrazioni e localit\u00e0.\nMezzema.\nL'antico abitato di Mezzema, oggi frazione comunale di Deiva Marina, \u00e8 citato per la prima volta in un diploma imperiale di Carlo Magno datato al 5 giugno del 774; sempre nello stesso anno \u00e8 nominato il territorio di Deiva, e quindi anche Mezzema, relativo alla cessione di alcuni terreni ad una colonia di monaci Benedettini per volere dell'abate di San Marzano di Tortona.\nLa locale chiesa parrocchiale, dedicata a san Michele Arcangelo, \u00e8 anch'essa citata nel diploma di Carlo Magno del 774, ma secondo alcune ricerche storiche la sua fondazione potrebbe essere ben pi\u00f9 antica, intorno al VII o VIII secolo. La chiesa conserva al suo interno una statua di \"San Michele Arcangelo\" dello scultore Anton Maria Maragliano.\nPassano.\nL'odierna localit\u00e0 di Passano, posizionata a 298 m s.l.m., fu in periodo medievale un importante centro feudale del territorio che, con l'omonima famiglia marchesale, dominer\u00e0 una vasta area nel levante ligure. I marchesi Da Passano diverranno infatti nel Medioevo signori feudali degli odierni abitati di Deiva, Moneglia, Framura nonch\u00e9 alcune zone del Bracco, delle Cinque Terre e dell'isola del Tino.\nNell'abitato di Passano aveva sede l'omonimo castello feudale della famiglia, distrutto dalle truppe della Repubblica di Genova nel 1174 dopo un assedio di otto giorni. Sono inoltre presenti nella localit\u00e0 i resti dell'Ospedale di San Nicolao di Pietra Colice, con annesso ricovero per i viandanti, citata per la prima volta nel 1160.\nPiazza.\nNella frazione di Piazza \u00e8 presente la chiesa parrocchiale di Sant'Anna edificata nel XVIII secolo. Presso la localit\u00e0 di Miniera fu attiva nei secoli passati un'antica miniera per l'estrazione del rame, citata a partire dal 1610. In localit\u00e0 Piani della Madonna \u00e8 ubicato il santuario di Nostra Signora Assunta edificato sui resti di un preesistente edificio per volere dei feudatari Ita e Oberto Da Passano.\nCasa Marcone.\nDetta anche C\u00e0 Marcone, \u00e8 una piccola frazione attraversata dalla strada statale 1 Via Aurelia, in prossimit\u00e0 del passo del Bracco. Questo insediamento si trova al confine tra la provincia della Spezia e la citt\u00e0 metropolitana di Genova ed \u00e8 ubicata a poca distanza dal casello autostradale di Deiva Marina.\nA monte delle abitazioni si trovano ancora tracce dell'antica via Aurelia che un tempo costituiva l'unica via di comunicazione tra Genova e Roma. Pur non essendo presenti elementi antropici di particolare rilievo storico, la frazione aveva assunto durante la seconda guerra mondiale un evidente valore strategico per la presenza di truppe tedesche; in prossimit\u00e0 di una estesa radura boschiva sono ancora evidenti tracce e resti dell'accampamento militare resistito fino alla fine della seconda guerra mondiale.\nEconomia.\nL'economia deivese si basa soprattutto sulle attivit\u00e0 recettive del turismo vacanziero ed enogastronomico. Lo sviluppo economico del territorio \u00e8 affidato al settore commerciale e recettivo, con piccoli esercizi a conduzione familiare.\nInfrastrutture e trasporti.\nStrade.\nDeiva Marina \u00e8 raggiungibile grazie al proprio casello autostradale sull'autostrada A12. Alternativamente c'\u00e8 la possibilit\u00e0 di uscire al casello autostradale di Sestri Levante, che \u00e8 l'uscita immediatamente precedente a quella di Deiva Marina arrivando da Genova, per poi proseguire lungo la strada litoranea passando dalla frazione sestrese di Riva Trigoso.\nDa qui si possono utilizzare le vecchie gallerie della ferrovia Genova-Pisa. Queste gallerie sono a senso unico alternato regolato da un semaforo a tempo, poich\u00e9 la loro larghezza non consente il passaggio di due auto in ambo i sensi contemporaneamente. Sicuramente pi\u00f9 suggestive rispetto all'autostrada, le vecchie gallerie sono pi\u00f9 uniche che rare, se si pensa che fino agli anni venti del Novecento erano ancora utilizzate dai treni, prima che la linea venisse spostata pi\u00f9 a monte. A causa della pericolosit\u00e0 viaria il transito nelle gallerie \u00e8 vietato alle biciclette e ai pedoni.\nGli orari del semaforo sono i seguenti:\nIn alternativa \u00e8 possibile raggiungere Deiva Marina dalla strada statale Aurelia 1 provenendo da Sestri Levante o da Carrodano attraverso il passo del Bracco. Gran parte della strada statale Aurelia scorre in prossimit\u00e0 del sito di interesse comunitario (SIC Deiva-Bracco-Pietra di Vasca-Mola).\nFerrovie.\nDeiva Marina \u00e8 dotata di una stazione ferroviaria sulla linea Genova-Pisa.\nMobilit\u00e0 urbana.\nDai comuni di Bonassola, Framura, Levanto e Sestri Levante (GE) un servizio di trasporto pubblico locale gestito dall'AMT garantisce quotidiani collegamenti bus con Deiva Marina e per le altre localit\u00e0 del territorio comunale. \u00c8 altres\u00ec attivo un servizio di \"autobus navetta\" gratuiti nel periodo estivo (solitamente luglio ed agosto)."}
{"id": "31450", "revid": "123987083", "url": "https://it.wikipedia.org/wiki?curid=31450", "title": "Follo", "text": "F\u00f2llo (\"Folo\" in ligure, \"U Fulu\" nella variante locale) \u00e8 un comune italiano sparso di abitanti della provincia della Spezia in Liguria.\nGeografia fisica.\nLa sua posizione geografica pone il comune di Follo al centro di un crocevia importante che mette in comunicazione l'alta e media val di Vara con il golfo della Spezia e la piana della val di Magra.\nIl territorio comunale, facente parte del Parco naturale regionale di Montemarcello-Magra-Vara, \u00e8 prevalentemente collinare, sviluppandosi preminentemente intorno alle formazioni collinari che costituiscono i displuvi del torrente Durasca a sud, del torrente Graveglia a nord e del fiume Vara a ovest che costituisce in parte il confine amministrativo orientale, tant'\u00e8 che la maggior parte delle frazioni sono poste sulle pendici delle colline retrostanti la vallata del fiume Vara, eccezion fatta per Valdurasca, Piana Battolla e Via Romana.\nLa geografia del territorio follese \u00e8 caratterizzata dalla presenza del fiume Vara, vero e proprio protagonista della natura geografica del comune. I maggior centri abitati sorgono infatti sulla lungomonte della vallata, alle pendici delle colline e in stretta vicinanza con il fiume.\nOrigini del nome.\nIl toponimo Follo compare in un documento del 1197 e molto probabilmente deriva, come l'omonima Fullo presso Genova, o la citt\u00e0 toscana Follonica, dal verbo latino \"fullare\" (pigiare, l'uva o i panni). Altri documenti del Medioevo farebbe derivare il nome dalla parola \"fola\" ossia riserva di caccia. Tale ipotesi sembra trovi conferma nel fatto che il territorio follese fosse appunto riserva di caccia di alcuni membri della famiglia degli Estensi.\nStoria.\nPreistoria ed et\u00e0 romana.\nNella preistoria le popolazioni locali, i Liguri Apuani, si sostentavano con l'agricoltura, irrigando i campi con le acque dei fiumi Vara e Durasca, macinando cereali, trasportando legname e con la pesca.\nNel 238 a.C. la trib\u00f9 dei \"Liguri Briniates\" si oppose all'espansione coloniale romana. Il console romano Marco Emilio Lepido (famoso per la costruzione della Via Emilia), combatt\u00e9 lungamente contro la popolazione deportandoli in massa nella provincia di Benevento. Solamente nel 20 a.C. l'imperatore Augusto pot\u00e9 inserire la Liguria nelle undici regioni dell'Impero romano, tracciandone i confini. Nel 14 a.C. gli Apuani si sottomisero a Roma e quest'ultima ricambier\u00e0 la sottomissione con opere quali postazioni difensive, torri di controllo ai confini e vie di comunicazione.\nSub\u00ec l'invasione dei Barbari e successivamente saccheggi da parte dei pirati arabi. Guerre, epidemie, carestie contribuirono allo smembramento delle antiche propriet\u00e0 fondiarie romane e all'abbandono delle zone montane a favore delle localit\u00e0 collinari pi\u00f9 facilmente difendibili. Segu\u00ec poi la sorte dei territori della Lunigiana divenendo nel X secolo territorio degli Estensi e degli Obertenghi.\nIn seguito le terre circondanti Follo furono cedute dai nobili di Vezzano Ligure a Genova nel 1113, e la Repubblica vi insedi\u00f2 dei feudatari fedeli tra i quali la famiglia Malaspina nel territorio di Follo. Successivamente ripass\u00f2 sotto il controllo dei vescovi di Luni e ancora ai genovesi nel febbraio del 1224. Nel 1252 il papa Innocenzo IV concesse il territorio al nipote Nicol\u00f2 della nobile famiglia dei Fieschi, che nel 1276 lo rivendette alla Repubblica di Genova rendendo la zona terra di confine e caposaldo da opporre alle mire espansionistiche di Firenze e Pisa.\nMedioevo.\nNel corso dei secoli i territori e i suoi castelli passarono da Castruccio Castracani, Signore di Lucca, ai Visconti, agli Sforza, ai Francesi e infine ai Malaspina. Diventarono dominio genovese in seguito all'intervento dell'imperatore Carlo V di Francia, alleato dei Doria, che contribu\u00ec a strutturare le varie comunit\u00e0, attribuendo loro un Console locale, nominato direttamente dalla \"Superba\", che rappresentava il Podest\u00e0. Al 1578 \u00e8 risalente la stesura del primo statuto della comunit\u00e0 di Follo (\"Capitula et seu Statuta civilia et criminalia loci et Communis Folli\").\nXVIII e XIX secolo.\nNel XVIII secolo l'Impero austro-ungarico costitu\u00ec un piccolo dominio, ma con la pace di Aquisgrana si pose fine alla guerra per la successione austriaca, dando tutto il territorio della val di Vara alla Repubblica di Genova che ne mantenne il controllo fino alla dominazione napoleonica di fine Settecento.\nCon la nuova dominazione francese di Napoleone Bonaparte rientr\u00f2 dal 2 dicembre 1797 nel Dipartimento del Golfo di Venere, con capoluogo La Spezia, all'interno della Repubblica Ligure. Dal 28 aprile del 1798 con i nuovi ordinamenti francesi, il territorio follese rientr\u00f2 nel III cantone, capoluogo Tivegna, della Giurisdizione di Golfo di Venere. Dal 1803 fu centro principale del III cantone del Golfo di Venere nella Giurisdizione del Golfo di Venere e dal 13 giugno 1805 al 1814, annesso al Primo Impero francese, inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel I mandamento di Spezia del circondario di Levante facente parte della provincia di Genova prima e, con l'istituzione nel 1923, della provincia della Spezia poi. Subisce infine gli ultimi aggiustamenti e assestamenti del territorio comunale nel 1929 con la cessione della frazione di Polverara al comune di Ricc\u00f2 del Golfo di Spezia.\nL'evoluzione urbana del territorio parte dalle colline, abitate gi\u00e0 nel tardo Medioevo per fuggire ai pericoli di razzie e di epidemie. Solo nel Novecento la piana alluvionale bagnata dal fiume Vara \u00e8 stata urbanizzata con l'espansione dei due centri pi\u00f9 significativi del comune: Piano di Follo e Piana Battolla.\nXX secolo.\nLa seconda guerra mondiale vide il comune di Follo colpito da deportazioni, bombardamenti e da innumerevoli episodi di rappresaglia da parte delle forze nazifasciste distaccate nel territorio follese. Dal territorio follese stesso vennero a formarsi vari gruppi partigiani che dopo l'8 settembre 1943 si attivarono, iniziando a raccogliere e nascondere le armi abbandonate da alcuni reparti presenti nel territorio, prima dell'8 settembre, e sbandatisi in seguito all'armistizio. Successivamente, furono presi i primi contatti con alcuni gruppi di sbandati che si organizzavano nei territori limitrofi e si mobilitarono verso i monti del calicese. Tra gli attivi reclutatori di giovani partigiani Carlo Borrelli, parroco del capoluogo, Orazio Montefiori, ufficiale dell'esercito, e Agostino Bronzi, ai tempi sfollato dalla citt\u00e0 della Spezia, distrutta dai bombardamenti alleati. Molti di questi giovani furono protagonisti della costituzione del Battaglione Val di Vara, formazione partigiana della brigata partigiana Giustizia e Libert\u00e0.\nLa popolazione fu protagonista, durante la Resistenza, suo malgrado, soprattutto a causa della costante presenza sul territorio delle forze naziste, in particolare di un distaccamento della marina del Terzo Reich, proprio sul sito dove attualmente sorge la scuola secondaria statale \"Salvo D'Acquisto\". Il 28 luglio 1944 rappresaglie fasciste e naziste causano lo sfollamento e il rogo del vecchio centro storico del paese di Follo Castello, ritenuto covo dei partigiani. Nell'episodio morirono due persone, imprigionate nelle loro case in fiamme. Il 15 febbraio 1945, nel paese di Pian di Follo, per rappresaglia in seguito a un agguato che vide caduto un soldato tedesco, furono prelevati, nelle carceri spezzine del XXI fanteria, quattro partigiani (Sante Gattoronchieri, Vasco Pieracci, Alcide Paita e Albino Pietrapiana). Furono condotti a Piano di Follo, impiccati con il fil di ferro lungo il viale e lasciati appesi per tre giorni. Nel luogo fu posta dopo la guerra una lapide che ricorda i quattro martiri. A Sorbolo, il 12 dicembre 1944 durante un rastrellamento, venne ucciso il partigiano Guglielmo Luti.\nXXI secolo.\nDal 1973 al 31 dicembre 2008 ha fatto parte della Comunit\u00e0 montana della Media e Bassa Val di Vara e, con le nuove disposizioni della legge regionale n\u00ba 24 del 4 luglio 2008, fino al 2011 della Comunit\u00e0 montana Val di Vara.\nNel 2011 il comune subisce ingenti danni in seguito all'alluvione. Il fiume Vara esonda nelle campagne circostanti, e i suoi principali affluenti (Voro e Montemezzano) esondano allagando alcune abitazioni vicine al Parco fluviale e la zona industriale prospiciente il fiume stesso.\nSimboli.\nLo stemma \u00e8 stato concesso con il regio decreto datato al 18 aprile 1929; il gonfalone con il decreto del presidente della Repubblica datato all'11 ottobre 1983.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Follo sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nNel giugno 2007 il Comune di Follo ha conseguito la certificazione del proprio sistema di gestione ambientale conformemente alla norma ISO 14000.\nCultura.\nCucina.\nLa cucina ligure - lunigianese \u00e8 quella meglio rappresentativa del territorio follese. Tra i piatti meglio interpretati vi sono lo stoccafisso e il baccal\u00e0, la focaccia, la zuppa di cereali e legumi (meglio nota come mescci\u00fca), le minestre di verdure, le frittate e le torte (di verdura, di riso) e il bonetto. Stimati sono anche i ravioli ripieni di verdura o carne e l'uso del pesto alla genovese. Da non scordare anche la famosa cima alla genovese, i testaroli, la farinata di ceci, la panissa e le frittelle (di baccal\u00e0 e di fiori di zucca). Tra i dolci tipici spicca il castagnaccio.\nGeografia antropica.\nEssendo di fatto l'ultimo comune del territorio della val di Vara, confina a nord con il comune di Calice al Cornoviglio, a sud con La Spezia e Vezzano Ligure, a ovest con Beverino e Ricc\u00f2 del Golfo di Spezia e a est con Podenzana (MS) e Bolano.\nIl comune \u00e8 costituito da nove frazioni: Bastremoli, Carnea, Follo Alto, Piana Battolla, Piano di Follo (sede comunale), Sorbolo, Tivegna, Val Durasca e Via Romana per una superficie territoriale di 23,27\u00a0km\u00b2. \nFrazioni.\nBastremoli.\nConosciuta gi\u00e0 in epoca romana - \"Baster muli non mittimus\" - la frazione di Bastremoli, a 185 metri sul livello del mare, conserva alcune tracce dell'antico castello. La locale chiesa parrocchiale \u00e8 intitolata al vescovo Martino di Tours di cui si hanno notizie nel XVI secolo. L'8 settembre vi si festeggia la Nativit\u00e0 di Maria.\nNativo della frazione fu Giovanni Battista Paita (1829-1901) il quale ricopr\u00ec diverse cariche istituzionali come sindaco di Follo, sindaco della Spezia e deputato al Parlamento e molteplici furono i suoi interventi - soprattutto sulle infrastrutture e trasporti - in favore del territorio spezzino.\nCarnea.\nCarnea \u00e8 dominata dal monte Santa Croce, dove anticamente esisteva una chiesa condivisa con le comunit\u00e0 di Polverara e Sorbolo. Oggi rimangono solo alcune rovine, con le quali \u00e8 stato costruito un altare consacrato. Antico possedimento territoriale del castello di Polverara e poi di quello di Tivegna, l'odierna frazione \u00e8 costituita da un paese che sorge a 265 metri sul livello del mare, e fu citata per la prima volta in un documento del 1188.\n\u00c8 collegata da un'unica strada di accesso alla rete viaria principale, tuttavia esiste una ramificata rete di sentieri e di camminamenti che collegano Carnea ad altre localit\u00e0 del comune. Un sentiero collega il centro con la frazione di Sorbolo, passando per il santuario della Madonna dell'Olivo, un altro sentiero collega la frazione con la strada comunale che collega Tivegna con Follo Alto.\nNumerose sono le feste e sagre che si svolgono nel paese di Carnea, le due pi\u00f9 note sono la sagra della frittella di baccal\u00e0 (seconda domenica di settembre) e la locale festa indetta dalla Pro loco di Carnea, nel mese di agosto. Sul territorio sono presenti diversi edifici di culto tra i quali la chiesa parrocchiale della Beata Vergine Assunta, il santuario della Madonna dell'Olivo (antica sede della parrocchia) e diversi oratori dedicati alla Santa Croce e a san Rocco.\nTra le sue particolarit\u00e0 Carnea \u00e8 dotata di un acquedotto di propriet\u00e0 dei suoi abitanti e la gestione dell'adduzione idrica avviene attraverso il Consorzio Acquedotto Carnea.\nFollo Alto.\nLa frazione di Follo Alto \u00e8 composta a sua volta da varie localit\u00e0 abitate: La Villa, Bondano, Fossotano e Castello. Quest'ultima, a 355 metri sul livello del mare, fu un importante centro militare del territorio per la presenza di un antico castello e ancora oggi sono visibili i resti della cinta muraria e del bastione, con le insegne dei Malaspina. Negli anni la localit\u00e0 Castello \u00e8 divenuta sempre meno abitata, mentre La Villa resta quella pi\u00f9 popolosa.\nPur non essendo presente una vera e propria fortificazione, il termine Castello deriva evidentemente da una formazione urbanistica per l'appunto di origine militare, nella quale gli edifici fungono anche da cinta muraria in un complesso fortemente arroccato e difficilmente accessibile se non dalle vie di accesso che conducono alle porte.\nSu un punto elevato e panoramico \u00e8 ubicata la locale chiesa parrocchiale di San Leonardo Abate del XVII secolo. Tra le festivit\u00e0 annuali quelle di santa Maria Maddalena il 22 luglio e la patronale di san Leonardo il 6 novembre.\nIl 28 luglio ricorre l'anniversario del drammatico incendio che nel 1944 fu appiccato dai nazi-fascisti ritenendo che il paese fosse luogo di nascondiglio delle forze partigiane che operavano nel territorio. Nell'incendio mor\u00ec una donna e un bambino.\nPiano di Follo.\nPiano di Follo \u00e8 la sede ufficiale del municipio del Comune di Follo, oltre a essere il centro urbano pi\u00f9 popoloso del territorio comunale. Sorge a 30 metri sul livello del mare.\nIl centro abitato si \u00e8 sviluppato intorno all'asse viario principale, la Strada Provinciale 10, che separa il lato orientale sottomonte da quello occidentale che \u00e8 delimitato dall'area fluviale del Parco naturale regionale di Montemarcello-Magra-Vara. Lo sviluppo urbanistico ha visto la sua espansione a partire dagli anni 1960, incominciando intorno alla piazza centrale, dove ha sede il municipio, per poi sviluppare nuove edificazioni lungo la strada principale.\nA Piano di Follo sono presenti la maggior parte delle attivit\u00e0 produttive e dei servizi del comune, in particolare l'area artigiano-industriale prossima al fiume Vara, sede di decine di capannoni che ospitano aziende manifatturiere e artigianali.\nIl nucleo originario, l'antico abitato di San Martino, fu in epoca romana un importante \"castrum\" intorno al quale si costru\u00ec la locale chiesa parrocchiale, la pi\u00f9 antica del comune e dedicata al vescovo Martino di Tours. Secondo le fonti storiche fu edificata nel 960 da pellegrini provenienti dalla Francia.\nPiana Battolla.\nImportante paese per i viandanti in epoca medievale, sar\u00e0 sul finire del XIX secolo e con gli inizi del XX secolo che Piana Battolla - il cui toponimo deriva dal nome della famiglia locale dei Battolla e al fatto di essere a un'altezza di soli 50 metri sul livello del mare - divent\u00f2 un importante centro commerciale della vallata del Vara. \u00c8 la seconda frazione come popolosit\u00e0, ma anche sede di importanti attivit\u00e0 produttive di tipo sia agricolo sia industriale.\nPiana Battolla fu la sede del primo sportello bancario, oltre alla sede della prima farmacia, nel territorio comunale.\nNel territorio la locale chiesa parrocchiale \u00e8 dedicata a santa Maria Ausiliatrice, costruita nel XIX secolo, ma ben pi\u00f9 antico \u00e8 l'oratorio di San Rocco del 1657. Annualmente si celebra la festivit\u00e0 patronale di san Rocco il 16 agosto.\nNel dicembre del 2009 in localit\u00e0 Torenco, un piccolo paese che sorge sulle colline sopra Piana Battolla, si stacca una frana con un fronte di circa 60\u00a0000\u00a0m\u00b2 di terra, mettendo a rischio l'abitato e rendendo inagibili diverse abitazioni. Tutt'oggi l'area interessata dal movimento franoso \u00e8 ancora destinata dal PUC come area di trasformazione residenziale.\nSorbolo.\nIl toponimo Sorbolo trae il nome dalle sorbe, un tipico frutto del bosco. Nel territorio, a 318 metri sul livello del mare, \u00e8 presente la chiesa di San Lorenzo martire del XVII secolo e, lungo la strada che da Sorbolo conduce a Tivegna, l'oratorio della Madonna del Carmine in localit\u00e0 Rossoli. Le principali festivit\u00e0 si svolgono il 16 luglio, festa dalla Madonna del Carmine, e il 10 agosto per san Lorenzo.\nTivegna.\nCitato in un documento del 936 dell'imperatore Ottone I di Sassonia nella quale si conferma l'appartenenza ai vescovi della diocesi di Luni \u00e8 uno dei luoghi pi\u00f9 antichi del territorio comunale e della valle a 370\u00a0m sul livello del mare. Tivegna rimase propriet\u00e0 dei conti-vescovi lunensi fino al 1252 quando i territori vicini furono ceduti in feudo da papa Innocenzo IV al nipote Nicol\u00f2 Fieschi. Nel periodo feudale che segu\u00ec fu dominio di diverse famiglie tra i quali Castruccio Castracani - Signore di Lucca - i Visconti, gli Sforza, al dominio francese e infine alla Repubblica di Genova; quest'ultima lo assoggett\u00f2 ai suoi territori dotandola di autonomi statuti e leggi locali fino alla sua caduta nel 1797 per mano di Napoleone Bonaparte nella Campagna d'Italia. Rientrata nei confini della neo Repubblica Ligure - stato satellite del Primo Impero francese napoleonico - fu sede di uno degli otto cantoni della Giurisdizione del Golfo di Venere e poi sede provvisoria del Comune.\nTra gli edifici di culto domina la chiesa parrocchiale di San Lorenzo martire, databile al 1229, l'oratorio della Madonna del Carmine e altre cappelle sparse per il territorio frazionale. Si narra inoltre di una leggendaria \"chiesa delle Streghe\" che, secondo il racconto popolare, fu costruita dalle stesse in una notte e su una vetta a strapiombo sulla valle.\nLa sagra del vino, nata nel 1970, si svolge il primo fine settimana di settembre nella piazza del paese (Aia della Corte), ed \u00e8 caratterizzata da una gara di vini locali e dalla presenza di banchi gastronomici con piatti tipici preparati della donne del luogo.\nEconomia.\nSi basa sulla coltivazione agricola specie di fave, fagioli, mais, grano e farro. Pregiata \u00e8 anche la raccolta delle olive e dell'uva. Si coltivano inoltre fiori e piante.\nNegli ultimi anni si \u00e8 sviluppata un'ampia zona artigianale in cui sono insediate alcune attivit\u00e0 di piccola e media impresa.\nDi spicco le strutture sportive di cui il territorio si \u00e8 dotato, tra le quali una \"Citt\u00e0 dello Sport\" comprensiva di uno stadio per il gioco del calcio con tribune coperte e pista per l'atletica leggera, una pista ciclabile, e tre campi da tennis, tre da calcetto e uno da calcio a 7, oltre un maneggio pubblico.\nSul territorio comunale esistono 19 imprese agricole e di selvicoltura, tre di itticoltura e di servizi connessi, 90 attivit\u00e0 manifatturiere, 76 imprese di costruzioni, 118 attivit\u00e0 commerciali, 19 tra alberghi e ristoranti, 20 aziende di trasporti e comunicazione, una attivit\u00e0 finanziaria, 41 attivit\u00e0 immobiliare e di servizi alle imprese, 21 tra servizi pubblici, sociali e personali.\nInfrastrutture e trasporti.\nStrade.\nFollo \u00e8 situata lungo la strada provinciale 10 la quale collega Beverino con Vezzano Ligure ed \u00e8 percorsa dalle strada provinciale 14 da Bastremoli a Pi\u00e8 di Costa e dalla strada provinciale 15 della Val Durasca (da Pian di Follo alla Foce).\nMobilit\u00e0 urbana.\nDal comune di La Spezia un servizio di trasporto pubblico locale gestito dall'ATC garantisce quotidiani collegamenti bus con Follo e per le altre localit\u00e0 del territorio comunale.\nSport.\nIl territorio \u00e8 dotato di numerosi impianti sportivi, in ultimo una vera e propria \"cittadella dello sport\", sita nel capoluogo comunale, dove sono presenti lo stadio comunale, campi di calcetto e da tennis, la squadra di basket che milita nella serie C della lega basket."}
{"id": "31452", "revid": "1516566", "url": "https://it.wikipedia.org/wiki?curid=31452", "title": "Framura", "text": "Framura (\"Fram\u00fba\" in ligure) \u00e8 un comune italiano sparso di 614 abitanti della provincia della Spezia in Liguria. La sede comunale \u00e8 situata nella frazione di Setta.\nGeografia fisica.\nSituata sulla costa ligure, la piccola localit\u00e0 di Framura si trova all'interno di una delle tante insenature e calette, tipiche della costa frastagliata della riviera ligure di levante. Il monte Serro (421\u00a0m. s.l.m.) rappresenta la cima pi\u00f9 elevata del territorio framurese ed appartiene all'area protetta delle Cinque Terre.\nAttraversata da tanti piccoli torrenti e rivi il pi\u00f9 interessante \u00e8 il torrente Castagnola che sorge alle pendici del monte San Nicolao.\nStoria.\nLa presenza dei Liguri nel territorio \u00e8 stata testimoniata da alcuni ritrovamenti archeologici.\nSede di una \"pagus\" in epoca romana, poi possedimento dell'impero bizantino, in epoca longobarda il territorio fu un possedimento dell'abbazia di San Colombano di Bobbio. Alla caduta del regno longobardo subentrarono i Franchi la cui dominazione lasci\u00f2 traccia nel torrione carolingio che funge da campanile alla chiesa di San Martino della frazione di Costa.\nAlla fine dell'Alto Medioevo il territorio framurese divenne feudo della famiglia Da Passano, originaria dell'omonima localit\u00e0 presso Deiva Marina, che lasci\u00f2 a testimonianza alcune fortificazioni del IX secolo.\nNel 1170 i Fieschi, conti di Lavagna, occuparono il castello di Frascario sottraendolo ai signori di Passano. Dopo una lunga controversia, il castello torn\u00f2 in possesso di Genova. Dopo alterne vicende i possedimenti dei Passano furono amministrati dai Malaspina.\nNel XII secolo l'espansione della Repubblica di Genova nella riviera ligure di levante comprese anche il territorio framurese che and\u00f2 a formare l'omonima podesteria, assoggettando anche le attuali frazioni deivesi di Passano e Piazza, e quindi dell'unica podesteria di Moneglia nel capitaneato di Levanto.\nCome tutte le coste tirreniche italiane, nei vari secoli anche Framura dovette difendersi dalle incursioni islamiche, come testimoniano le sue tre torri di avvistamento.\nNel 1797 alla caduta della Repubblica genovese e con la dominazione napoleonica la municipalit\u00e0 di Framura rientr\u00f2 dal 2 dicembre nel Dipartimento del Vara, con capoluogo Levanto, nell'ambito della Repubblica Ligure. Dal 28 aprile del 1798 con i nuovi ordinamenti francesi, Framura rientr\u00f2 nel VII cantone, capoluogo Deiva Marina, della Giurisdizione di Mesco e dal 1803 centro principale del V cantone del Mesco nella Giurisdizione del Golfo di Venere. Annesso al Primo Impero francese, dal 13 giugno 1805 al 1814 venne inserito nel Dipartimento degli Appennini.\nCaduto l'Impero napoleonico, nel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. &lt;br&gt;Dal 1859 al 1927 il territorio fu compreso nel VI mandamento di Levanto del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nDal 1973 al 31 dicembre 2008 ha fatto parte della Comunit\u00e0 montana della Riviera Spezzina.\nSimboli.\nLo stemma \u00e8 stato concesso con il decreto del Presidente della Repubblica del 1\u00b0 ottobre 1951.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Framura sono .\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera blu per la qualit\u00e0 delle sue spiagge nel 2021.\nGeografia antropica.\nIl comune \u00e8 costituito dalle cinque frazioni di Anzo, Castagnola, Costa, Ravecca, Setta (sede del municipio) per un totale di 18,86\u00a0km\u00b2.\nConfina a nord con il comune di Carrodano, ad ovest con quello di Deiva Marina, a sud est con quello di Bonassola e con quello di Levanto a nord est. La costa prominente \u00e8 bagnata dal mar Ligure.\nEconomia.\nL'economia framurese si basa soprattutto sulle attivit\u00e0 recettive del turismo, sia vacanziero sia enogastronomico. Particolarmente sviluppato \u00e8 il settore commerciale, con piccoli esercizi, solitamente a conduzione familiare.\nInfrastrutture e trasporti.\nStrade.\nIl centro di Framura \u00e8 attraversato principalmente dalla strada provinciale 41 che gli permette il collegamento stradale con la provinciale 40, nel comune di Deiva Marina, e la provinciale 42 di Reggimonti nel comune di Bonassola. Presso la frazione di Castagnola, proseguendo la strada provinciale 41, verso nord, si va ad intersecare con la strada statale 1 Via Aurelia, dove in direzione est si prosegue per La Spezia, oppure in direzione ovest, si continua per il passo del Bracco, il passo del Tagliamento e infine nella citt\u00e0 di Sestri Levante (GE).\nFerrovie.\nFramura \u00e8 dotata di una stazione ferroviaria sulla linea Genova-Pisa.\nMobilit\u00e0 urbana.\nLa stazione ferroviaria, nei pressi del mare, \u00e8 collegata alla zona alta di Framura (localit\u00e0 Setta, Ravecca, Costa) tramite un servizio autobus a cura dell'ATC. Costa \u00e8 servita anche da mezzi di AMT che collegano le localit\u00e0 a Deiva Marina, Montaretto, Bonassola, Levanto e Sestri Levante (GE).\nPiste ciclabili.\nFramura \u00e8 collegata al confinante comune di Bonassola grazie a una pista ciclabile; essa si sviluppa lungo il vecchio sedime ferroviario della Genova-Pisa, spostata verso monte nel 1970, e termina nel comune di Levanto per un totale di circa 5\u00a0km.\nAmministrazione.\nAltre informazioni amministrative.\nFramura fa parte dell'Unione dei comuni Cinque Terre-Riviera."}
{"id": "31453", "revid": "1318658", "url": "https://it.wikipedia.org/wiki?curid=31453", "title": "Gornate Olona", "text": "Gornate Olona (\"Gurn\u00e0t\" in dialetto varesotto) \u00e8 un comune italiano di abitanti della provincia di Varese in Lombardia. Fu chiamato Gornate Inferiore fino al 1928 quando cambi\u00f2 nome in seguito all'annessione del soppresso comune di Torba.\nGornate Olona dista 15\u00a0km da Busto Arsizio e 17\u00a0km da Gallarate.\nMonumenti e luoghi d'interesse.\nVi si trova il monastero di Torba, sede di monache benedettine dall'VIII-XIII secolo fino al 1453, bene di propriet\u00e0 del Fondo per l'Ambiente Italiano, nel giugno 2011 riconosciuto Patrimonio dell'umanit\u00e0 dall'UNESCO grazie al progetto , unitamente al vicino castrum di Castelseprio e ad altri siti italiani che conservano tracce del popolo longobardo.\nInfrastrutture e trasporti.\nLa stazione di Torba-Gornate Olona, posta lungo la ferrovia di Valmorea, venne attivata nel 1915; privata del traffico passeggeri nel 1952, fu soppressa definitivamente nel 1977 assieme all'intera linea.\nAmministrazione.\nGornate appartenne alla provincia di Como dal 1801 al 1927."}
{"id": "31454", "revid": "799504", "url": "https://it.wikipedia.org/wiki?curid=31454", "title": "Grantola", "text": "Grantola (\"Grant\u00f9la\" in dialetto varesotto) \u00e8 un comune italiano di abitanti della provincia di Varese in Lombardia.\nMonumenti e luoghi d'interesse.\nIn realt\u00e0 si tratta di uno sfondo neogotico dei primi del Novecento, di giardini uniti al Palazzo De Nicola da un ponte in seguito crollato, come tramandato da una zia-testimone al Sig. Franco Broggini,con la conferma di non-antichit\u00e0 da parte dello studioso Prof. Franco Brichetti.\nSociet\u00e0.\nGrantola \u00e8 spesso citata dal cantautore Biagio Antonacci, perch\u00e9 luogo di soggiorno delle sue estati in et\u00e0 adolescenziale. Se pur non nominata direttamente, Grantola \u00e8 spesso richiamata nei testi delle sue canzoni.\nAmministrazione.\nGrantola fa parte della Comunit\u00e0 Montana Valli del Verbano."}
{"id": "31456", "revid": "260676", "url": "https://it.wikipedia.org/wiki?curid=31456", "title": "Induno Olona", "text": "Induno Olona (\"Ind\u00fcun\" in dialetto varesotto, e semplicemente Induno fino al 1863) \u00e8 un comune italiano di abitanti della provincia di Varese in Lombardia.\nGeografia fisica.\nGeograficamente si colloca all'incrocio della Valganna e della Valceresio, attraversato nella frazione di Olona dal fiume omonimo, che attraverso un suo ramo laterale forma le cascate di Valganna. Posto tra le Prealpi varesine, sorge alle pendici del Monte Monarco, a poca distanza da Varese, della quale era, ai tempi del ventennio fascista, una frazione. Al termine della seconda guerra mondiale, il 25 ottobre 1950, dopo referendum popolare, Induno torner\u00e0 a essere comune autonomo.\nIl dislivello del comune \u00e8 compreso tra i 379 metri s.l.m. nella frazione di Olona, ai metri s.l.m. del monte Martica.\nLa flora e la fauna sono quelli tipici delle zone prealpine.\nIl comune \u00e8 dominato dal Monte Monarco \nStoria.\nLa nascita di Induno Olona si fa risalire al V secolo a.C., durante le invasioni dei Galli nelle zone lombarde. Esistono due ipotesi sull'origine del nome \"Induno\": la prima ipotesi fa risalire il nome dal celtico \"Dunum\", che significa \"luogo fortificato\" posto su un'altura; la seconda invece lo fa derivare invece dal latino \"In dunis\" ossia \"tra le dune\" per la conformazione del territorio.\nDai reperti ritrovati in localit\u00e0 \"Pezza\", si sa che i Romani vi fondarono un insediamento stabile solo nel I secolo a.C., nella Valceresio; mentre il territorio oggi occupato dalla strada che conduce a Valle Olona (\"Via Jamoretti\") era paludoso.\nAlla caduta dell'Impero Romano, anche nell'abitato di Induno era penetrato il Cristianesimo.\nNel IX secolo d.C. i Longobardi aggregano l'abitato a Castelseprio; probabilmente \u00e8 sotto il dominio longobardo che furono erette la Torre Pezza, oggi in rovina, e il Castello di Frascarolo. Nei secoli successivi pass\u00f2 alla Pieve di Arcisate e alla Chiesa milanese. Nel 1160, durante l'invasione di Federico Barbarossa, l'arcivescovo di Milano Oberto da Pirovano us\u00f2 il Castello di Frascarolo come fortezza per difendere Varese da un attacco di Comaschi che, parteggiando con il Barbarossa avevano occupato Induno.\nInduno Olona sub\u00ec la dominazione spagnola, mentre sotto quella austriaca fu sottoposta alla provincia di Varese. Dopo la parentesi napoleonica fu posta sotto il Distretto di Arcisate, nella provincia di Como. Nel 1827 viene eletto il primo Consiglio comunale.\nNel XIX secolo Induno Olona si trasforma da paese agricolo in paese industriale, grazie alla presenza del fiume Olona che alimenta sei opifici; nel 1903 fu attivata la ferrovia della Valganna, che colleg\u00f2 Induno con Varese e con Luino.\nNel 1927 il comune di Induno Olona venne soppresso e aggregato a Varese, come gi\u00e0 successo brevemente durante il periodo napoleonico; recuper\u00f2 l'autonomia il 25 ottobre 1950, dopo un referendum del 1949.\nMonumenti e luoghi d'interesse.\nMolti sono gli edifici ricchi di valenze storiche: il Castello di Frascarolo, in origine una fortezza, poi acquistato dalla famiglia Medici di Marignano che ne fece la propria residenza, la Cappella di San Pietro in Silvis, la pi\u00f9 antica delle 11 chiese di Induno, romanica dell'XI secolo, ma probabilmente sorta al posto di un edificio o una chiesa preesistente.\nAltro edificio storico \u00e8 la Chiesa di San Giovanni Battista.\nAltra chiesa di enorme rilevanza per la vita di Induno \u00e8 il Santuario della Madonna di San Bernardino, co-patrono del comune al quale vi \u00e8 una speciale devozione. La festa di San Bernardino viene celebrata la seconda domenica del mese di settembre attorno al santuario.\nLa Chiesa dei Santi Re Magi, situata in frazione Olona, barocca, custodisce le reliquie dei Re Magi provenienti dalla Basilica di Sant'Eustorgio a Milano.\nNel paese si trova anche il \"Monumento ai caduti di Induno Olona\", realizzato dallo scultore Dante Parini.\nEconomia.\nIn localit\u00e0 Olona si trovano, una accanto all'altra, sia la sede di produzione italiana del cioccolato svizzero Lindt, sia il Birrificio Angelo Poretti, storico stabilimento in stile Liberty del gruppo danese Carlsberg.\nInfrastrutture e trasporti.\nDal 1894 il territorio comunale \u00e8 attraversato dalla ferrovia Varese-Porto Ceresio, originariamente gestita dalla Rete Mediterranea, poi passata in gestione alle Ferrovie dello Stato e quindi a RFI. Dal 1905 esiste una stazione a servizio dell'abitato, la quale \u00e8 stata demolita nel 2010 e successivamente ricostruita e riattivata a fine 2017, essendo stata interessata dai lavori di costruzione della ferrovia Mendrisio-Varese (che reimpiega il tracciato della linea per Porto Ceresio nel tratto tra Varese e Arcisate).\nAmministrazione.\nAltre informazioni amministrative.\nIl comune fa parte della comunit\u00e0 montana del Piambello (precedentemente fece parte della comunit\u00e0 montana della Valceresio) e della comunit\u00e0 di lavoro Regio Insubrica, ente di cooperazione transfrontaliera che federa alcune province di Lombardia e Piemonte e il Cantone Ticino svizzero.\nSport.\nLo sport a Induno Olona viene praticato a livello dilettantistico: tra le maggiori squadre si citano la Quasars Induno (pallavolo), l'AB Olona Calcio e la Polisportiva Aurora."}
{"id": "31458", "revid": "74801", "url": "https://it.wikipedia.org/wiki?curid=31458", "title": "Jerago con Orago", "text": "Jerago con Orago (rispettivamente \"Ieragh\" e \"Oragh\" in dialetto varesotto) \u00e8 un comune italiano di abitanti della provincia di Varese in Lombardia.\nSi divide nelle due frazioni di Jerago, pi\u00f9 popolosa e sede del municipio, e Orago.\nGeografia fisica.\nTerritorio.\nIl comune di Jerago con Orago appartiene alla regione agraria n.5 - Colline dello Strona.\nClima.\nJerago gode di un clima abbastanza stabile che richiama quello montuoso, trovandosi a un'altezza di circa \nStoria.\nLe prime notizie storiche relative all'area di Jerago con Orago risalgono all'epoca romana quando diversi ritrovamenti hanno fatto supporre che essa fosse abitata da piccole comunit\u00e0 di pastori. In epoca romana da Jerago passava la \"via Novaria-Comum\", strada romana che metteva in comunicazione i \"municipia\" di \"Novaria\" (Novara) e \"Comum\" (Como) passando per \"Sibrium\" (Castel Seprio).\nIl territorio, nel corso del medioevo, venne interessato dalle lotte tra i Torriani ed i Visconti per il dominio sul Contado del Seprio: la posizione strategica del borgo, infatti, gli permise la costruzione di piccole strutture difensive che vennero in seguito trasformate in veri e propri castelli.\nMonumenti e luoghi d'interesse.\nArchitetture religiose.\nChiesa parrocchiale di San Giorgio (Jerago).\nNella parrocchia jeraghese troviamo l'oratorio di Jerago rinnovato e migliorato strutturalmente e che durante l'estate riesce a raccogliere circa 300 ragazzi e 50 adulti che collaborano tra animatori, educatori e volontari.\nArchitetture militari.\nCastello di Jerago e castello di Orago.\nIn ciascun paese sorge un castello del XIII secolo (in entrambi i casi di propriet\u00e0 privata, ma saltuariamente impiegati per matrimoni, eventi, concerti e conferenze) e una parrocchia.\nSociet\u00e0.\nReligione.\nLa maggioranza della popolazione \u00e8 di religione cristiana appartenente principalmente alla Chiesa Cattolica di Rito ambrosiano, quindi all'Arcidiocesi di Milano.\nL'attuale arcivescovo di Milano, Mario Delpini, \u00e8 originario di Jerago.\nTradizioni.\nA partire dal 1986 e fino all'inizio di questo millennio nel capoluogo comunale Jerago si svolgeva una rappresentazione drammatica degli ultimi giorni di vita di Ges\u00f9 Cristo. Tale rappresentazione, chiamata in dialetto jeraghese \"Pasiun dul Signur\", andava in scena di norma la sera del venerd\u00ec Santo ed era caratterizzata dalla partecipazione di centinaia di attori e comparse. Per riprodurre fedelmente la tradizione biblica, tutte le scene venivano rappresentate in ambientazioni simili a quelle riportate nei Vangeli all'aperto. Gli abiti stessi indossati dalle comparse e dagli attori principali erano molto fedeli a quelli che la tradizione fa risalire al primo secolo d.C.\nAmministrazione.\nL'autorit\u00e0 comunale sub\u00ec continui stravolgimenti negli ultimi due secoli. Nel 1809 Jerago e i suoi 368 abitanti furono annessi a Oggiona da Napoleone, che tuttavia due anni dopo cambi\u00f2 idea decretando l'unione a Besnate. Gli austriaci annullarono tutto nel 1816, ma l'idea fu riproposta nel 1872, invertendo i ruoli fra i due centri. Nel 1892 fu aggiunta anche Orago, mentre nel 1907 si arriv\u00f2 alla configurazione definitiva mettendo termine all'unit\u00e0 con Besnate."}
{"id": "31460", "revid": "125942869", "url": "https://it.wikipedia.org/wiki?curid=31460", "title": "Lerici", "text": "L\u00e9rici (\"Lerxi\" in ligure, \"Lerze\" nella variante locale) \u00e8 un comune italiano di abitanti della provincia della Spezia in Liguria. \nGeografia fisica.\nIl territorio di Lerici \u00e8 situato nella riviera di Levante, sulla sponda orientale del golfo della Spezia. Sorge al centro di una piccola insenatura naturale, denominata Seno di Lerici e dominata da un promontorio su cui spicca l'imponente castello. Quasi di fronte al borgo capoluogo, oltre la localit\u00e0 della Venere Azzurra, si trova l'abitato di San Terenzo.\nIl comune fa parte del Parco naturale regionale di Montemarcello-Magra-Vara.\nOrigini del nome.\nIl nome odierno di Lerici deriva da Eryx che fu italianizzato in Erice, e si disse \"l'Erice\"e poi \"Lerici\" unendo il nome all'articolo. Ma Eryx \u00e8 una correzione di Ilex, che fu il primo nome che ebbe quella terra, e cos\u00ec fu chiamata da tutti i primi annalisti, nome che corrisponde al volgare Elee o Lerici, preso da quella localit\u00e0, dalla circostanza che la collina su cui \u00e8 costrutto il castello era, come lo \u00e8 tuttora, popolata di codeste piante, fra le quali ve n'era forse qualcuna di grandezza straordinaria, da cui il luogo prese il nome di \"podium Ilycis\". Inoltre, a maggior conferma di ci\u00f2, lo stemma del comune porta nel campo una pianta di leccio.\nStoria.\nLe prime tracce del borgo di Lerici nella storia risalgono all'epoca etrusca, quando con tutta probabilit\u00e0 fu insediato un primo loro villaggio, intorno al VII secolo a.C., dopo la fondazione della futura citt\u00e0 romana di Luni.\nNel tempo la particolare posizione geografica fece di Lerici un porto naturale, prima per i Liguri, poi per i Romani.\nNel medioevo la sua baia serv\u00ec come importante approdo e scalo commerciale degli Obertenghi.\nIl borgo fu poi governato dai Vescovi-Conti di Luni e confermato nel 1186 da Federico Barbarossa al vescovo Pietro e nuovamente confermato nel 1191 da Enrico VI al vescovo Rolando; successivamente fu dominio del signore lucchese Castruccio Castracani e della famiglia Malaspina.\nMa fu con la Repubblica di Genova che Lerici cominci\u00f2 ad assumere un ruolo pi\u00f9 importante. Dopo aver acquistato Porto Venere e averne fatto una base strategica per il controllo del golfo spezzino, Genova venne in possesso anche di Lerici, negoziando con i Signori di Vezzano e di Arcola, che erano i feudatari della localit\u00e0.\nNel 1152 a Porto Venere fu firmato l'atto con il quale Giulenzio, Butafara e Girardo per Arcola e Guido, Bellengerio, Alberto, Girardo ed Enrico per i da Vezzano cedettero Lerici per 29 e 10 lire a Lucca.\nL'insediamento della repubblica genovese in questa parte del golfo e le sue mire espansionistiche verso est si scontrarono con la famiglia dei Malaspina che nel 1174 furono sconfitti a Monleone di Cicagna e costretti a sottoscrivere un patto con il quale erano obbligati, fra l'altro, a rinunciare a Lerici.\nNegli anni successivi il borgo lericino vide accrescere la sua importanza. La sua collocazione geografica e l'assenza di fortificazioni ne avevano fatto un luogo deputato a sede di trattative per porre fine alla guerra fra Genova e Pisa. Fu proprio qui, nel 1217, che fu stipulato un trattato di pace fra le due Repubbliche marinare.\nLo scontro navale all'isola del Giglio del 1241, risoltosi con la vittoria dei Pisani sulla flotta genovese, influ\u00ec sul destino di Lerici. La Repubblica marinara di Pisa, infatti, occup\u00f2 la baia e l'approdo, forse senza incontrare resistenza. I Pisani tentarono di conquistare anche il presidio di Porto Venere, ma furono respinti e decisero di fortificare Lerici edificandovi delle mura. Il possesso pisano non dur\u00f2 a lungo: dal 1241 al 1256, appena una quindicina d'anni, e fin\u00ec con l'espugnazione genovese del castello.\nNel 1284 i Lericini contribuirono alla sconfitta di Pisa a opera dei Genovesi nella battaglia della Meloria, con 100 marinai e mezza dozzina di nocchieri e Genova mise mano al potenziamento delle difese lericine, rafforzandone il castello e dopo qualche anno ricostruendo il borgo fortificato.\nPer l'interramento dello scalo sarzanese di San Maurizio sul fiume Magra, il borgo marinaro di Lerici and\u00f2 acquistando importanza per le rotte dei pellegrini e delle merci dirette a ponente.\nAgli albori del XIV secolo il passaggio di Dante Alighieri, pur non storicamente documentato come nel caso di Sarzana e di Castelnuovo Magra, \u00e8 sostenuto da molti studiosi in forza della potente citazione del Canto III del \"Purgatorio\". Inoltre l'episodio della celebre memoria boccacciana della \"Epistola di frate Ilaro a Uguccione della\", databile intorno al 1315 e relativa all'antico cenobio benedettino di Santa Croce del Corvo della vicina Bocca di Magra, vale senz'altro a incrementare le probabilit\u00e0 della prestigiosa frequentazione.\nAnche Lerici fu teatro degli scontri che opposero nei primi decenni del XIV secolo i Ghibellini e i Guelfi, i quali per ben due volte distrussero il paese, senza riuscire a espugnare il castello. Conquistato dai Fieschi nel 1392, che lo consegnarono al duca d'Orl\u00e8ans, il territorio ritorn\u00f2 in possesso di Genova (durante il dogato di Giorgio Adorno) e, dal 24 maggio 1396, del Regno di Francia di Carlo VI.\nAlla caduta del governo franco-genovese, nel 1411, le fortificazioni e il borgo furono venduti a Firenze.\nL'anno successivo Genova riusc\u00ec nuovamente a entrare in possesso di Lerici, tenendola per quattordici anni, fino a quando non fu consegnata ad Alfonso V d'Aragona nel 1426. \nGli avvenimenti della seconda met\u00e0 del Quattrocento videro succedersi diversi domini fino al definitivo passaggio a Genova nel 1479 che, in seguito, la elev\u00f2 a sede di capitaneato. Nei decenni successivi il castello, ampliato e consolidato da una pesante e spessa cortina esterna per renderlo invulnerabile alle artiglierie, divenne un caposaldo della Repubblica genovese.\nLorenzo de' Medici tent\u00f2 inutilmente di conquistare Lerici nel 1484 in occasione della guerra per il possesso di Sarzana.\nLa Repubblica genovese aveva ceduto la sovranit\u00e0 su Lerici alla Casa di San Giorgio nello stesso 1479. Poich\u00e9, per\u00f2, l'amministrazione di questo, come degli altri possedimenti si era rivelata antieconomica, la Casa di San Giorgio restitu\u00ec alla Repubblica tutti i territori che le rimanevano in sovranit\u00e0, fra cui Lerici, nel 1562.\nNel XVI secolo Lerici e il suo castello furono particolarmente legati alla figura di Andrea Doria. Nel 1528 l'ammiraglio si rifugi\u00f2 nel castello per sfuggire ai sicari di Francesco I che rifiutava di mantenere i suoi impegni. Pi\u00f9 tardi, il 9 settembre, riunita una flotta di tredici galee, imbarc\u00f2 le sue truppe alla Spezia da cui salp\u00f2 per andare alla riconquista di Genova occupata dai francesi.\nAlla fine del XVIII secolo, con la caduta della Repubblica di Genova e con la nuova dominazione francese di Napoleone Bonaparte Lerici entr\u00f2 nella Repubblica Ligure dal 2 dicembre 1797 nel Dipartimento del Golfo di Venere, con capoluogo La Spezia. Dal 28 aprile del 1798 con i nuovi ordinamenti francesi, Lerici (o \"Lerice\", come appare nei documenti antichi) rientr\u00f2 nel IV cantone, come capoluogo, della Giurisdizione di Lunigiana e dal 1803 centro principale del II cantone del Carpione nella Giurisdizione del Golfo di Venere. Infine, con tutta la regione ligure fu annessa all'Impero francese dal 13 giugno 1805 al 1814 e venne inserita nel Dipartimento degli Appennini. Il 25 marzo 1814 Lerici fu conquistata dai britannici, al termine di una prolungata battaglia contro una guarnigione francese che aveva tentato di riconquistare il castello.\nCaduto Napoleone, dopo il Congresso di Vienna del 1814, nel 1815 Lerici fu inclusa nella provincia di Levante del Regno di Sardegna e quindi nel Regno d'Italia dal 1861. \nDal 1859 al 1927 il territorio era compreso nel II mandamento di Lerici del circondario di Levante che faceva parte della provincia di Genova prima e, con la sua istituzione nel 1923, della provincia della Spezia poi.\n&lt;br&gt;Al 1939 risale l'aggregazione a Lerici della frazione di Tellaro dopo il suo distacco dal territorio di Ameglia, mentre gli ultimi aggiustamenti al territorio comunale risalgono al 1960 quando una zona territoriale di Lerici viene aggregata al comune di Ameglia.\nSimboli.\nLo stemma \u00e8 stato concesso con il regio decreto datato al 9 settembre del 1939 e il gonfalone con quello del 10 giugno 1940. Il titolo di citt\u00e0 \u00e8 stato conferito tramite il decreto del presidente della Repubblica n\u00ba 1937 datato al 19 maggio del 1986.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Lerici sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera blu per la qualit\u00e0 delle sue spiagge nel 2021.\nCultura.\nCucina.\nTra i prodotti tipici e piatti della cucina locale la zuppa di datteri alla Lericina.\nLerici e il romanticismo inglese.\nLa storia di Lerici e del Golfo della Spezia \u00e8 altres\u00ec legata a tre tra i massimi letterati del romanticismo inglese: Percy Bysshe Shelley, Mary Godwin Wollstonecraft Shelley e George Gordon Byron. Nel 1822 gli Shelley presero dimora a villa Magni, una piccola casa con archi sulla spiaggia del borgo di pescatori di San Terenzo che condividevano con i Williams, Edward e Jane e la sorella di Mary, Claire Clairmont. Gli Shelley cercavano una casa dove trascorrere il periodo estivo e la scelta cadde su l'unica casa disponibile nel golfo spezzino.\nVilla Magni e Lerici, proprio grazie alla presenza degli Shelley, divennero in breve un punto di richiamo per la vivace colonia di letterati ed esuli inglesi. \"The Corsairs Crew\" che aveva preso dimora a Pisa tra il 1820 e il 1822. Mary Shelley, l'autrice di \"Frankenstein o il moderno Prometeo\", non amava villa Magni, non solo per la difficolt\u00e0 di gestire una casa in condivisione con i Williams e per la difficolt\u00e0 di recuperare provviste dai villaggi vicini, ma soprattutto per lo stato di profonda depressione che l'aveva colpita dopo una serie di gravidanze interrotte. Percy Bysshe Shelley era al contrario, entusiasta di Lerici e nel maggio del 1822 si fece costruire una goletta a doppio albero, la \"Don Juan\" (nominata cos\u00ec per espresso volere di Byron, ma poi ribattezzata \"Ariel\") con cui era solito esplorare le calette e le isole di Tino e Palmaria. Fu proprio a Lerici che Shelley compose \"The Triumph of Life\", \"To Jane\" e \"Lines written in the Bay of Lerici\".\nDella permanenza di Lord George Gordon Byron nel \"golfo dei Poeti\", non vi sono evidenze certe. Di certo fece visita agli amici Shelley a bordo della sua goletta \"Bolivar\", preannunciando il suo arrivo nella baia di Lerici con sei colpi di cannone. Il 1 luglio 1822, P.B. Shelley e il suo coinquilino Edward William partirono dalla spiaggia di San Terenzo a bordo dell\"'Ariel\", per raggiungere a Livorno l'editore e amico Leigh Hunt appena giunto dall'Inghilterra e ospite di Lord Byron a villa Rossa. Shelley si trattenne qualche giorno in compagnia degli amici per progettare la nascita di un nuovo giornale letterario \"The Liberal\". M. Shelley e Williams ripartirono da Livorno il giorno 8 luglio, ma non fecero mai ritorno a villa Magni. Il destino li travolse fatalmente in mare forse a causa di una tempesta; i loro corpi furono recuperati solo il 16 luglio 1822 sul litorale di Viareggio.\nMary Shelley, che aveva appena 25 anni, lasci\u00f2 Lerici in compagnia di suo figlio, sei mesi dopo la scomparsa del marito.\nLerici e l'omaggio dei letterati.\nIl tragico destino di P.B. Shelley e le vicende tumultuose dei giovani romantici che soggiornarono a Lerici, hanno da sempre esercitato un forte richiamo su scrittori e poeti che sono giunti quasi in pellegrinaggio in questa magnifica baia. Tra i nomi di spicco si segnalano Charles Dickens, George Sand, David Herbert Lawrence, Henry James (\"Ore italiane\" (1909, trad. it. Garzanti) Gabriele D'Annunzio e Virginia Woolf.\nVirginia Woolf giunse a Lericinel 1933 sulle orme di Mary Shelley di cui ammirava la scrittura e la forza espressiva. Prese alloggio in una piccola pensione a San Terenzo, (l'allora pensione Europa) proprio a due passi da villa Magni riportando immagini e impressioni nel suo diario.\nDavid Herbet Lawrence, insieme alla sua compagna Frida, soggiorn\u00f2 a Lerici, nella Casa Rossa di Fiascherino vicino alla spiaggia dal 1913 al 1914.\nGeografia antropica.\nOltre al capoluogo fanno parte del territorio comunale le sette frazioni di La Serra, Muggiano, Pozzuolo, Pugliola, San Terenzo, Senato e Tellaro per un totale di 16,01\u00a0km2; ne fanno altres\u00ec parte le localit\u00e0 di Bagnola, Barcola, Falconara, Fiascherino, Le Figarole, Maralunga, Monti-San Lorenzo, Pianelloni, Tre Strade, Venere Azzurra, Solaro, Rocchetta e Zanego.\nConfina a nord con i comuni della Spezia e Arcola, a sud \u00e8 bagnato dal mar Ligure, a ovest con La Spezia e a est con Sarzana e Ameglia.\nEconomia.\nL'economia lericina si basa soprattutto sul turismo, favorito sia dalla bellezza naturale del territorio, sia dalla presenza di litorale balneare accessibile a tutti, sia per la bellezza dei luoghi di interesse. Parte del suo territorio \u00e8 compreso nel Parco naturale regionale di Montemarcello-Magra-Vara, istituito per tutelare il paesaggio, la flora e la fauna, e nel quale si trovano anche i cavanei, costruzioni in pietra con copertura a volta, di epoca imprecisata, riscontrabili solo in un'altra zona della Liguria. Tali costruzioni non sono ancora tutelate.\nIl territorio \u00e8 dotato di un importante servizio ricettivo, costituito da un buon numero alberghi e di bed and breakfast, che garantiscono il pernottamento di molti turisti e dalla presenza di un porticciolo turistico che garantisce l'ormeggio di imbarcazioni da diporto.\nOltre al turismo sul territorio \u00e8 sviluppata l'olivicoltura e la viticoltura.\nLa sua frazione Tellaro \u00e8 associata al circuito dei borghi pi\u00f9 belli d'Italia..\nInfrastrutture e trasporti.\nStrade.\nIl territorio di Lerici \u00e8 interessato dalla strada provinciale 28 e dalla strada statale 331 di Lerici; quest'ultima gli permette il collegamento stradale con La Spezia, a ovest, e Romito Magra nel comune di Arcola.\nMobilit\u00e0 urbana.\nI trasporti interurbani di Lerici vengono svolti con autoservizi di linea gestiti dalla societ\u00e0 di trasporto ATC.\nAl termine della prima guerra mondiale iniziarono i lavori di costruzione del prolungamento della rete tranviaria della Spezia, che nelle intenzioni dei progettisti avrebbe dovuto raggiungere Sarzana e Carrara ma che tuttavia, anche in conseguenza della crisi economica sopraggiunta, non venne portato a compimento; fra le opere realizzate figura la galleria degli Scoglietti, poi riconvertita al solo traffico automobilistico, lungo la nuova strada allora in costruzione. I lavori di costruzione di quest'ultima vennero interrotti nel 1922 a causa del fallimento della Banca Italiana di Sconto e la stessa societ\u00e0 tranviaria fin\u00ec in crisi, dovendo chiudere l'esercizio per ben 42 giorni.\nAmministrazione.\nGemellaggi.\nLerici \u00e8 gemellata con:"}
{"id": "31461", "revid": "799504", "url": "https://it.wikipedia.org/wiki?curid=31461", "title": "Laveno-Mombello", "text": "Laveno-Mombello (\"Lav\u00e9n Mumb\u00e8l\" in dialetto varesotto) \u00e8 un comune italiano di abitanti della provincia di Varese in Lombardia. Il comune, situato sulle rive del Lago Maggiore, nacque nel 1927 dalla fusione dei comuni di Laveno (CC E495), Mombello sul Lago Maggiore (CC F314) e Cerro sul Lago Maggiore (CC C535).\nConfina a nord-est con Castelveccana, a est con Cittiglio, a sud-est con Caravate, a sud con Leggiuno e Sangiano, e a ovest col Lago Maggiore e quindi il Piemonte.\n\u00c8 uno dei maggiori scali del lago: oltre al porto turistico, c'\u00e8 un imbarcadero dal quale partono tutto l'anno traghetti con trasporto di automobili per Verbania-Intra.\nIl centro del paese si trova in un'ampia insenatura naturale, di fronte a Verbania-Intra. Agli estremi nord e sud del golfo si trovano due fortini. Sul colle nord si trova il forte garibaldino, circondato da un parco.\nIn direzione est, proprio sopra il paese, si trova l'imponente monte Sasso del Ferro. Per mezzo di una cestovia si arriva fino alla cima della montagna, dalla quale si gode un panorama che spazia sul lago e sulle prealpi, fino ad arrivare a Milano.\nStoria.\nNel comune si hanno tracce di insediamento storico fino dall'antichit\u00e0: a Mombello, infatti, si hanno tracce di palafitte del 3000 a.C.\nIl nome Laveno deriverebbe da quello del comandante romano Tito Labieno, che qui aveva il suo accampamento e che sulla collina di Mombello ebbe uno scontro con i Galli; da qui proverrebbe anche il nome Mombello, cio\u00e8 \"colle della battaglia\" in latino (\"mons belli\").\nIn epoca medioevale fu un borgo abitato da pescatori. Le pi\u00f9 importanti famiglie nobili legate a Laveno furono i Visconti e i Borromeo, a cui il territorio era infeudato, i Tinelli di Gorla, i conti Guilizzoni e i \"Sessa de Ceresolo\", padroni della frazione Ceresolo in Cerro. Dall'Ottocento in poi ospit\u00f2 le famose fabbriche della ceramica, tra le pi\u00f9 grandi d'Europa. Le fabbriche, ora chiuse, hanno comunque dato vita a un museo della ceramica, uno dei musei pi\u00f9 interessanti della citt\u00e0.\nIl comune di Laveno-Mombello venne creato nel 1927 dalla fusione dei comuni di Cerro Lago Maggiore, Laveno e Mombello Lago Maggiore.\nSociet\u00e0.\nEvoluzione demografica.\nLa popolazione straniera residente a Laveno-Mombello risulta pari a 620 unit\u00e0 (ISTAT - dato al 1\u00ba gennaio 2008), quindi circa il 7% sul totale. Gli ultra settantacinquenni lavenesi si aggirano intorno alle 1 300 unit\u00e0 (15% circa).\nGeografia antropica.\nSecondo lo statuto comunale, il territorio di Laveno-Mombello comprende le frazioni di Laveno, Mombello, Cerro e Ponte.\nEconomia.\nLaveno \u00e8 un centro celebre per la produzione delle ceramiche, gi\u00e0 dal XIX secolo. Le fabbriche maggiori hanno chiuso la loro attivit\u00e0 da qualche anno. Sulla storia delle ceramiche c'\u00e8 un museo situato sul lungolago, nella frazione Cerro, e vedasi anche il volume di Giuseppe Musumeci e Luciano Paoli \"Laveno e le sue ceramiche: oltre un secolo di storia\", edizioni Marwan, Mesenzana 1994. Attualmente l'industria lavenese si \u00e8 sviluppata nel campo delle cartiere.\nLa zona industriale di Laveno ospita oggi diverse piccole e medie aziende del settore manifatturiero e metalmeccanico. L'economia si basa molto sulle attivit\u00e0 turistiche, in particolar modo nella stagione estiva; il Ferragosto Lavenese richiama sul Lungo Lago ogni anno diverse migliaia di persone che accorrono per seguire lo spettacolo pirotecnico.\nInfrastrutture e trasporti.\nStrade.\nIl comune \u00e8 attraversato dalle seguenti strade:\nMobilit\u00e0 urbana.\nI trasporti interurbani di Laveno-Mombello vengono svolti con autoservizi di linea garantiti da Autolinee Varesine per conto del Consorzio Trasporti Pubblici Insubria.\nFerrovie.\nA Laveno sono presenti due stazioni ferroviarie:\nNavigazione laghi.\nIn prossimit\u00e0 della stazione gestita da Ferrovienord, \u00e8 presente l'imbarcadero dove approdano le linee di navigazione del Lago Maggiore.\nAmministrazione.\nIl comune fa parte della comunit\u00e0 di lavoro Regio Insubrica, ente di cooperazione transfrontaliera che federa alcune province di Lombardia e Piemonte e il Cantone Ticino svizzero."}
{"id": "31463", "revid": "322321", "url": "https://it.wikipedia.org/wiki?curid=31463", "title": "Levanto", "text": "L\u00e8vanto (\"Levanto\" in ligure, \"Liev\u00e0nto\" nella variante locale) \u00e8 un comune italiano di abitanti della provincia della Spezia, in Liguria.\nGeografia fisica.\nIl paese di Levanto \u00e8 di antica fondazione, adagiato in una valle ricoperta da ulivi, viti e pini ed affacciato direttamente sul mare. Le dorsali della vallata finiscono in mare col promontorio del Mesco e la punta di Levanto.\nParte del suo territorio rientra inoltre nel Parco nazionale delle Cinque Terre e dell'Area marina protetta Cinque Terre.\nStoria.\nGi\u00e0 in epoca romana esisteva l'antico borgo denominato Ceula, situato sulle colline corrispondenti all'attuale zona di Montale, che costituiva un nodo strategico di grande importanza in virt\u00f9 della sua ubicazione lungo la \"Via Ligurum\", antica pista pre-romana e che passava vicino alla costa. Nel 476, con la caduta dell'Impero romano d'Occidente, anche il borgo romano di Ceula venne assoggettato all'Impero bizantino e poi ai Longobardi.\nIl borgo di Levanto disponeva di un proprio porto fluviale nel torrente Cantarana, dal quale partiva la cosiddetta \"Via dei Monti\" che raggiungeva Pontremoli e la Lunigiana. Su questa via percorsa da pellegrini e mercanti, all'inizio del IX secolo, in epoca carolingia, il campanile della pieve di Ceula, l'odierna chiesa parrocchiale di San Siro a Montale, fungeva da torre di avvistamento e di difesa contro le incursioni dei saraceni provenienti dal mare. \nCon diploma imperiale di Federico Barbarossa, datato al 1164, il primitivo abitato costiero di Levanto, citato per la prima volta in un documento ufficiale, \u00e8 confermato quale propriet\u00e0 feudale della famiglia Malaspina.\nIl dominio sul borgo marinaro di Levanto pass\u00f2 successivamente ai Da Passano, vassalli dei Malaspina, che incrementarono i traffici commerciali soprattutto del sale (ricavato dalle locali saline) che dal Borgo, attraverso l'omonima via, veniva esportato in val di Vara e, dal nodo viario di Varese Ligure, sin all'interno della pianura Padana.\nA partire dal XIII secolo l'importanza dell'abitato collinare, denominato ora Valle e amministrato dai signori di Zolasco, inizi\u00f2 a diminuire a vantaggio del nuovo insediamento di Levanto, il Borgo, che stava ampliandosi direttamente sul mare e che ebbe inizialmente una sorta di autonomia distinta rispetto alla Valle.\nFurono gli stessi Da Passano ad avviare i primi contatti con Genova che si trasformarono in un vero e proprio atto di fedelt\u00e0 dal 1132 e ancora nel 1229 con la totale dedizione verso la Repubblica di Genova che mantenne alla famiglia i privilegi storici e le propriet\u00e0 feudali del Borgo. Nel 1247 anche i possedimenti della Valle, sempre amministrati dai signori di Zolasco, furono ceduti da questi ultimi alla repubblica genovese.\nOra riunito in un unico centro amministrato da Genova, Levanto divenne quindi un importante scalo commerciale del levante ligure, alimentato dalle vie di comunicazione terrestri, di cui la pi\u00f9 importante era la via Francigena, con il fiorire dei commerci dei prodotti locali quali vino e olio - prodotti principalmente nella Valle - e dell'apprezzato marmo rosso propriamente chiamato Rosso Levanto.\nDopo il medioevo, il borgo ebbe un ulteriore e notevole sviluppo con l'edificazione del Borgo nuovo (o Stagno) nella piana del torrente Ghiararo. Tale insediamento mantiene ancora oggi il suo carattere lineare con interessanti palazzi del XVI e XVIII secolo. Anche nella Valle fiorirono nuove ville patrizie, mentre la difesa della costa e la protezione dei prodotti esportati portarono nello stesso secolo ad una ricostruzione del locale castello.\nNel 1515 la Repubblica cedette la sovranit\u00e0 su Levanto alla Casa di San Giorgio. Poich\u00e9, tuttavia, l'amministrazione dei possedimenti si rivel\u00f2 antieconomica, la Casa di San Giorgio restitu\u00ec alla Repubblica tutti i territori che le rimanevano in sovranit\u00e0, fra cui Levanto, nel 1562.\nDal 1607 fu sede dell'omonimo Capitaneato che segu\u00ec le sorti e le glorie della repubblica genovese fino alla dominazione napoleonica.\nCon la dominazione francese di Napoleone Bonaparte rientr\u00f2 dal 2 dicembre nel Dipartimento del Vara, come capoluogo, all'interno della Repubblica Ligure. Dal 28 aprile 1798 con i nuovi ordinamenti francesi, il territorio di Levanto rientr\u00f2 nel I cantone, come capoluogo, della Giurisdizione di Mesco e dal 1803 centro principale del I cantone di Levanto nella Giurisdizione del Golfo di Venere. Annesso al Primo Impero francese dal 13 giugno 1805 al 1814 venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VI mandamento di Levanto del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nUn'ulteriore fase dello sviluppo urbano si pone tra la fine del XIX e l'inizio del XX secolo con l'apertura degli attuali corso Italia e corso Roma. A partire dal 1950 il borgo si \u00e8 ulteriormente esteso raggiungendo negli anni settanta l'attuale configurazione.\nIntorno all'anno 2005 \u00e8 iniziata una completa trasformazione del lungomare iniziando dalla zona di Vallesanta, con una passeggiata in parte a sbalzo sopra una serie di locali che dovrebbero essere adibiti a negozi a servizio dell'approdo delle barche a Vallesanta, con aiuole ben piantumate con piante della macchia mediterranea.\nLa passeggiata porta ad una pista ciclabile corredata da marciapiedi, che seguendo il tracciato delle vecchie gallerie ferroviarie dismesse, porta in meno di mezz'ora, attraverso un itinerario ben illuminato con squarci di visione del mare, al vicino borgo di Bonassola ed a Framura. Il progetto del \"water front\" deve essere completato dalle attrezzature di un impianto di depurazione e da un proseguimento della passeggiata attrezzata sino allo stabilimento balneare del Casin\u00f2.\nDal 1973 al 31 dicembre 2008 \u00e8 stata la sede amministrativa della Comunit\u00e0 montana della Riviera Spezzina, quest'ultima soppressa con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana (provincia di Massa-Carrara) con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Levanto (gi\u00e0 interessato nel 1981 da un analogo fenomeno alluvionale) dove le precipitazioni intense hanno provocato danni e disagi (valutati dallo stesso sindaco intorno ai 3 milioni di euro) in porzione limitata o comunque di livello minore rispetto a viciniori comuni della costa e dell'entroterra.\nMonumenti e luoghi d'interesse.\nArchitetture militari.\nIl castello medievale, costruito dalla Repubblica di Genova nel 1265 per difendere il paese, nel luogo dove gi\u00e0 sorgeva un antico maniero dei Malaspina, \u00e8 ancora perfettamente conservato. Ha forma allungata, parallela alla costa, leggermente incurvata verso nord est, ove sorge un torrione rotondo dal quale si dipartivano le mura della citt\u00e0.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Levanto sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nNel 2010 il Comune di Levanto ha conseguito la certificazione del proprio sistema di gestione ambientale conformemente alla norma ISO 14001.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera blu per la qualit\u00e0 delle sue spiagge nel 2021.\nGeografia antropica.\nIl comune \u00e8 costituito, oltre il capoluogo, dalle frazioni e localit\u00e0 di Casella, Chiesanuova, Dosso, Fontona, Fossato, Groppo, Lavaggiorosso, Le Ghiare, Legnaro, Lerici, Lizza, Mesco, Montale, Pastine, Ridarolo, San Gottardo e Vignana per un totale di 36,81\u00a0km2.\nConfina a nord con i comuni di Framura, Carrodano e Borghetto di Vara, a sud \u00e8 bagnato dal mar Ligure e Monterosso al Mare, ad ovest con Bonassola e il mar Ligure e ad est con Carrodano, Borghetto di Vara, Pignone e Monterosso al Mare.\nEconomia.\nLevanto \u00e8 visitata ogni anno da migliaia di turisti provenienti da tutto il mondo, giunti per soggiornare nel borgo, e bagnarsi nel mare cristallino, ma anche per visitare l'attiguo Parco nazionale delle Cinque Terre che offre grandi attrattive anche per gli appassionati di trekking. Le Cinque Terre sono facilmente raggiungibili con il treno (durante il periodo estivo il servizio ferroviario \u00e8 potenziato con treni-navetta), oppure con il traghetto. Quest'ultimo parte due volte al giorno, mattino e primo pomeriggio, dal pontile di fronte a Villa Agnelli.\n\u00c8 ormai da tempo una rinomata localit\u00e0 turistica - in epoca fascista era una meta di villeggiatura frequentata da Benito Mussolini e famiglia - e di rinomata fama era anche il Casin\u00f2, struttura prospiciente il mare, meta di importanti rappresentanti della canzone italiana.\nInfrastrutture e trasporti.\nStrade.\nIl centro urbano di Levanto \u00e8 attraversato principalmente da due arterie stradali principali: la provinciale 566 dir e la provinciale 64 (gi\u00e0 SS 332). La prima gli permette il collegamento viario con il territorio di Carrodano, mentre la seconda, a sud-ovest, con Bonassola; la provinciale 38 collega inoltre alcune frazioni levantesi con Monterosso al Mare.\nFerrovie.\nLevanto \u00e8 dotata di una stazione ferroviaria sulla linea Genova-Pisa.\nMobilit\u00e0 urbana.\nDal comune di Borghetto di Vara un servizio di trasporto pubblico locale gestito dall'ATC garantisce quotidiani collegamenti bus con Levanto e per le altre localit\u00e0 del territorio comunale. Analogo servizio \u00e8 garantito dall'AMT con corse da Framura.\nPiste ciclabili.\nIl borgo \u00e8 collegato ai comuni di Bonassola e Framura grazie a una pista ciclabile; essa si sviluppa lungo il vecchio sedime ferroviario della Genova-Pisa, spostata nel 1970 alle spalle del borgo in occasione dei lavori di raddoppio dei binari.\nSport.\nSurf da onda.\nL'ampio golfo levantese permette la creazione di onde surfabili per lo pi\u00f9 quando spirano venti di libeccio e di Maestrale ma, talvolta, il mare \u00e8 praticabile anche con forti venti di Scirocco. La contemporanea presenza di fondali sabbiosi (negli spot del Casin\u00f2 e della Pietra), misti (Pipetta) e rocciosi (Nadia e Gritta) permette la formazione di onde di diversa misura e qualit\u00e0, ma la fama di Levanto \u2013 considerato da molti un big wave spot - \u00e8 dovuta pi\u00f9 che altro alle dimensioni (anche oltre i 3 metri) delle onde che si riescono a formare in determinate condizioni.\nIl riconoscimento ufficiale del circuito surfistico non ha tardato ad arrivare: negli ultimi tempi Levanto ha ospitato manifestazioni surfistiche di gran pregio come il Quicksilver big wave invitational nel 2000 e nel 2001 ed il Salomon Blue Games nel 2005, eventi che hanno definitivamente portato al consolidamento di una vera e propria cultura del surf in paese."}
{"id": "31464", "revid": "124694512", "url": "https://it.wikipedia.org/wiki?curid=31464", "title": "Lonate Ceppino", "text": "Lonate Ceppino (\"Lon\u00e0a Cepin\" in dialetto varesotto) \u00e8 un comune italiano di abitanti della provincia di Varese in Lombardia.\nGeografia fisica.\nIdrografia.\nLonate Ceppino \u00e8 bagnato dall'Olona e dal suo affluente Bozzone. In Valle Olona, al confine con Cairate, si trova anche un piccolo stagno.\nOrigini del nome.\nIl paese ha lontane origini celtiche, indicate dallo stesso nome della localit\u00e0. Lonate sembra infatti derivare dalla radice celtica \"lona\", che significa \"pozza\" o \"pozza d'acqua\". Questa origine sarebbe confermata dalla presenza in loco di una sorgente, posta poco distante dall'antica chiesa parrocchiale che fin dai tempi antichi era considerata come miracolosa.\nInfrastrutture e trasporti.\nLa stazione di Cairate-Lonate, attivata nel 1904, era posto lungo la ferrovia di Valmorea; privata del traffico passeggeri nel 1952, fu soppressa definitivamente nel 1977 assieme all'intera linea.\nAmministrazione.\nLonate Ceppino fu in provincia di Como dal 1805 al 1927."}
{"id": "31466", "revid": "1516566", "url": "https://it.wikipedia.org/wiki?curid=31466", "title": "Maissana", "text": "Maissana (\"Maissann-a\" in ligure) \u00e8 un comune italiano di 592 abitanti della provincia della Spezia in Liguria\nGeografia fisica.\nIl territorio di Maissana \u00e8 situato nell'alta val di Vara lungo la sponda destra del fiume Vara.\nStoria.\nSecondo studi effettuati sul territorio, il borgo di Maissana e le rispettive frazioni furono abitate molto probabilmente dalla trib\u00f9 dei Lapicini, popolo dei Liguri localizzato tra i paesi costieri di Moneglia e Sestri Levante ed l'entroterra sestrese, particolarmente abili nell'estrazione e lavorazione della pietra locale (\"lapis\"), ardesia e arenaria soprattutto.\nIntorno al 205 a.C. fu proclamato municipio dell'Impero romano entrando a far parte della nona regione romana; \u00e8 di questo periodo storico l'eccezionale ritrovamento di alcune monete romane risalenti, secondo gli studi, dell'epoca imperiale di Claudio e Nerone. Lo storico cinquecentesco Agostino Giustiniani, nella descrizione della Liguria inclusa negli \"Annali\", pubblicati nel 1537, afferma che per il territorio Maissana passava un ramo dell'antica via Romea che dalla zona costiera di Sestri Levante, e risalendo la val Petronio costeggiando il torrente omonimo passando per l'attuale Castiglione Chiavarese, consentiva il raggiungimento delle odierne localit\u00e0 e frazioni del territorio maissanese quali Fasciette, Costa di Salterana, Torza; la strada, dividendosi in due biforcazioni, raggiungeva quindi il parmense e l'Appennino ligure passando per Varese Ligure o ritornava verso ovest e quindi in val Graveglia nel genovese.\nIn epoca feudale fu dominio degli Estensi e, in seguito, della famiglia Malaspina cos\u00ec come sanc\u00ec il diploma imperiale di Federico Barbarossa, datato al 29 settembre 1164, anche per altri paesi dell'alta val di Vara. La comunit\u00e0 religiosa della \"Plebs de Varia\", comprendente oltre Maissana anche Varese Ligure, fu invece legata all'arcidiocesi di Genova gi\u00e0 dal 1031, a differenza di altri borghi della valle e della costa levantina che, di fatto, furono assoggettati al potere spirituale della diocesi di Brugnato.\nLa propriet\u00e0 sul feudo di Maissana pass\u00f2 quindi ai Fieschi, conti di Lavagna, che in localit\u00e0 Lagorara edificarono un castello. Il territorio segu\u00ec pertanto le sorti della famiglia fliscana fino al 1547 quando, a seguito della celebre congiura di Gianluigi Fieschi, le propriet\u00e0 passarono nelle mani dei Doria e quindi indirettamente alla Repubblica di Genova. Quest'ultima inglob\u00f2 il feudo maissanese nella podesteria di Castiglione Chiavarese, all'interno del capitaneato di Chiavari.\nNel 1797 con la dominazione francese di Napoleone Bonaparte rientr\u00f2 dal 2 dicembre nel Dipartimento dell'Entella, con capoluogo Chiavari, all'interno della Repubblica Ligure. Dal 28 aprile 1798 con i nuovi ordinamenti francesi, Maissana rientr\u00f2 nel VI cantone, come capoluogo, della Giurisdizione del Gromolo e del Vara e dal 1803 centro principale del VII cantone del Gromolo nella Giurisdizione dell'Entella. Annesso al Primo Impero francese dal 13 giugno 1805 al 1814 venne inserito nel Dipartimento degli Appennini.\nNel 1815 fu inglobato nel Regno di Sardegna, secondo le decisioni del Congresso di Vienna del 1814, che sottopose la municipalit\u00e0 di Maissana nella provincia di Chiavari sotto la divisione di Genova. Dal 1859 al 1923 il territorio fu compreso nel VII mandamento di Varese del circondario di Chiavari dell'allora provincia di Genova, nel Regno d'Italia. Con l'istituzione nel 1923 della provincia della Spezia, fu inglobato in quest'ultima amministrazione provinciale.\nUna successiva modifica ai confini comunali si verific\u00f2 nel 1937 quando, con Legge n\u00ba 81 del 18 gennaio, la frazione di Statale pass\u00f2 dall'ente comunale di Maissana all'odierno comune di Ne in provincia di Genova.\nA partire dagli anni cinquanta e sessanta del Novecento il comune ha vissuto uno spopolamento sempre pi\u00f9 crescente per il trasferimento degli abitanti verso i paesi del primo entroterra e della costa come Sestri Levante, dove le principali occupazioni erano impiegate nei cantieri navali della Fincantieri di Riva Trigoso o della Fabbrica Italiana Tubi sempre nel sestrese; solo pi\u00f9 recentemente si sta verificando una sorta di \"ripopolamento\" degli antichi borghi e nuclei del territorio maissanese.\nDal 1973 al 31 dicembre 2008 ha fatto parte della Comunit\u00e0 montana dell'Alta Val di Vara e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Val di Vara.\nSimboli.\nLo stemma \u00e8 stato concesso con il decreto del Presidente della Repubblica datato al 5 luglio del 1955.\nMonumenti e luoghi d'interesse.\nSiti archeologici.\nIl sito archeologico di Valle di Lagorara, percorso dal torrente omonimo, \u00e8 un'area situata a circa 750 m sul livello del mare lungo una fascia tra il rio Lagorara e il versante occidentale del monte Scogliera. I diversi studi e scavi, effettuati tra il 1988 e il 1995 dalla Soprintendenza Archeologica della Liguria, hanno portato alla luce quella che, di fatto, \u00e8 una miniera di diaspro a cielo aperto e di grandi dimensioni. Sono state localizzate due principali aree di estrazione, oltrech\u00e9 due ricoveri o ripari sul versante opposto rispetto alla zona di estrazione e alcuni reperti come schegge di scarto, frammenti di percussori e vari oggetti in ceramica.\nNei successivi studi, effettuati dopo gli eccezionali ritrovamenti, e monitorati dal dottor Roberto Maggi con l'ausilio del personale del museo archeologico di Chiavari, si \u00e8 potuto stabilire che il materiale estratto era semilavorato e molto probabilmente destinato ad altri siti per la definitiva lavorazione. Le datazioni radiocarboniche, compiute per i materiali ritrovati, hanno altres\u00ec confermato che il sito potrebbe collocarsi in un periodo tra il 3500 a.C. e 2000 a.C.\nNelle frazioni di Ossegna e di Santa Maria sono presenti strutture di accoglienza adibite alla ricezione dei visitatori del sito e all'organizzazione di laboratori archeologici in favore delle scolaresche che si recano in visita.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Maissana sono \nGeografia antropica.\nIl comune \u00e8 costituito, oltre che dal capoluogo Maissana, dalle dieci frazioni di Campore, Cembrano, Chiama, Colli, Disconesi, Ossegna, Salterana, Santa Maria, Tavarone e Torza per un totale di 45,43\u00a0km2.\nConfina a nord con il comune di Varese Ligure, a sud con Casarza Ligure (GE), Castiglione Chiavarese (GE) e Carro, ad ovest con Varese Ligure, Ne (GE), Casarza Ligure e Castiglione Chiavarese e ad est con Varese Ligure e Carro.\nEconomia.\nLa principale risorsa economica del comune \u00e8 l'attivit\u00e0 legata all'agricoltura e al turismo agro-alimentare.\nAnche le cooperative agricole-boschive rivestono un ruolo importante per l'impiego a livello territoriale, mentre un'altra buona parte degli abitanti trova impiego nel settore dei servizi pubblici e privati del distretto.\nInfrastrutture e trasporti.\nStrade.\nIl centro di Maissana \u00e8 attraversato principalmente dalla strada provinciale 54 che nella frazione di Torza si innesta con la strada statale 523 del Colle di Cento Croci, nel tratto tra Castiglione Chiavarese e Varese Ligure.\nMobilit\u00e0 urbana.\nDa Sestri Levante (GE) un servizio di trasporto pubblico locale gestito dall'AMT garantisce quotidiani collegamenti bus con Maissana e per le altre localit\u00e0 del territorio comunale. Inoltre il collegamento da/per le vicine localit\u00e0 di Varese Ligure e San Pietro Vara \u00e8 assicurato via bus dall'ATC.\nAmministrazione.\nIl municipio, fino al 2011 situato nella storica sede a Maissana, \u00e8 stato provvisoriamente trasferito nel \"Centro Didattico Espositivo\" sito in frazione Cembrano. Nel 2020 sono iniziati i lavori di ristrutturazione della vecchia sede comunale, sita nella frazione capoluogo. A lavori ultimati \u00e8 previsto il trasferimento degli uffici comunali presso la storica sede."}
{"id": "31467", "revid": "287204", "url": "https://it.wikipedia.org/wiki?curid=31467", "title": "Lozza", "text": "Lozza (\"L\u00f2za\" in dialetto varesotto) \u00e8 un comune italiano di abitanti della provincia di Varese in Lombardia.\nStoria.\nIn epoca romana Lozza era attraversata dalla \"Via Mediolanum-Bilitio\", una strada romana che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese). Abitata (come l'intera zona) gi\u00e0 dal Neolitico, Lozza venne conquistata nell'Alto Medioevo dai Longobardi e successivamente dai Franchi per entrare a far parte dell'Arcivescovado di Milano verso il 1200.\nIn questi anni appare nei documenti ufficiali come \"Locotia\" e \"Locia\" e \u00e8 annessa al feudo di Varese.\nNel 1648 risulta nei possedimenti della nobile famiglia dei Castiglioni di Lozza e, nel XVII secolo, il conte Marco Fabrizio vi costru\u00ec un palazzetto di villeggiatura estiva (tuttora inserito nel tessuto urbano) che appartenne alla famiglia Castiglioni fino alla fine del XIX secolo.\nAgli inizi del XX secolo e con il succedersi delle grandi trasformazioni socio economiche, anche Lozza sub\u00ec gli effetti dell'industrializzazione e cos\u00ec vi sorsero vari opifici cartari e di filatura, imprese queste favorite anche dalla costruzione della vicina Ferrovia della Valmorea che fino alla met\u00e0 dello stesso secolo la serviva tramite il casello di Lozza-Ponte di Vedano.\nLozza, oggi \u00e8 un tranquillo paese a sud di Varese e, tra i suoi pi\u00f9 illustri cittadini, vanta anche i natali del politico leghista Roberto Maroni, tuttora residente.\nOrigini del nome.\nIl nome del paese ha origine da diverse lingue, anche se il concetto rimane identico: Lozza (nome latino \"Lotia\"), sembra derivi dal celtico \"lossa\" o \"luth\", parola che indica la melma di terra e rifiuti vegetali che veniva accumulata al ciglio delle strade per marcire e fornire concime per le coltivazioni. Tuttavia potrebbe derivare dal greco \"luma\", ovvero sudiciume, evolutosi poi nel latino \"lutum\" (fango) e quindi \"lotza\", \"Lozza\".\nAncora oggi in lingua lombarda occidentale \"loegia\" significa terra concimata e nel dialetto parlato in Cantone Ticino \"slozz\" significa \"fradicio\" e nella lingua corsa \"lozzu\" vuol dire melma.\nInfrastrutture e trasporti.\nLa fermata Lozza-Ponte di Vedano, attivata nel 1915, era posto lungo la ferrovia di Valmorea; privata del traffico passeggeri nel 1938, fu soppressa definitivamente l'anno successivo.\nAmministrazione.\nLozza fu in provincia di Como dal 1801 al 1927."}
{"id": "31468", "revid": "124341165", "url": "https://it.wikipedia.org/wiki?curid=31468", "title": "Luvinate", "text": "Luvinate (\"Lun\u00e0\" in dialetto varesotto) \u00e8 un comune italiano di abitanti della provincia di Varese in Lombardia. Il comune \u00e8 attraversato dal torrente Tinella.\nInfrastrutture e trasporti.\nFra il 1914 e il 1940 Luvinate ospitava una fermata della tranvia Varese-Angera, gestita dalla Societ\u00e0 Anonima Tramvie Orientali del Verbano (SATOV)."}
{"id": "31469", "revid": "1702319", "url": "https://it.wikipedia.org/wiki?curid=31469", "title": "Maccagno", "text": "Maccagno (\"Macc\u00e0gn\" in dialetto varesotto) \u00e8 una localit\u00e0 di abitanti, centro storico del comune di Maccagno con Pino e Veddasca della provincia di Varese in Lombardia.\nIl paese vanta una storia del tutto particolare, che ne ha fatto per quasi un millennio un'entit\u00e0 giuridica di natura quasi statale.\nStoria.\nPer comprendere la storia di Maccagno bisogna innanzitutto considerare l'elemento di divisione geografica del nucleo urbano, escluse quindi le frazioni esterne, rappresentato dal torrente Giona. Il primo insediamento abitativo si svilupp\u00f2 sul lato meridionale del fiume, e fu questa Maccagno ad accogliere, nel 962, l'imperatore Ottone I, impegnato nelle guerre di dominio contro il Re d'Italia Berengario I. Se \u00e8 forse da ascrivere a leggenda il fatto che i maccagnesi addirittura salvarono la vita all'augusto sovrano nel corso di una tormentata traversata del Verbano in cui la barca dell'imperatore sarebbe stata sorpresa da un temporale, \u00e8 certo che il soggiorno di Ottone in paese fu tanto ben allietata dagli abitanti che alla localit\u00e0 fu concesso un diploma che la defin\u00ec \"curtis imperialis\", autonoma e sovrana e successivamente concessa ai conti Mandelli.\nNel Basso Medioevo la crescita edilizia del villaggio port\u00f2 le prime case edificate a nord del Giona, che tuttavia segnava il limite del territorio privilegiato concesso da Ottone: fu cos\u00ec che si origin\u00f2 quell'originale divisione in cui Maccagno visse per quasi mille anni. A sud del Giona prosper\u00f2 Maccagno Inferiore o \"Maccagno imperiale\", comune libero imperiale che godette di totale autogoverno amministrativo rispetto alle varie autorit\u00e0 che si avvicendarono nei secoli, e che ingaggi\u00f2 con i sovrani di Milano una mai risolta lotta nel rivendicare addirittura un autogoverno politico; a nord del Giona si evolse invece il Comune di Maccagno Superiore, un normalissimo municipio che segu\u00ec le vicende secolari della Pieve di Val Travaglia in cui era inserito.\nNel 1622 Giacomo III Mandelli - conte di Maccagno imperiale - ebbe dall'imperatore Ferdinando II la conferma del diritto di coniare monete nel suo feudo, gi\u00e0 riconosciuto da Carlo V. Nel 1692 Carlo Borromeo, marchese di Angera, acquis\u00ec il feudo da Gian Battista Mandelli e mantenne la concessione imperiale del diritto di zecca fino alla soppressione dei feudi imperiali nel 1798 con il marchese Giberto Borromeo (1778-1837). Fu infatti l'arrivo di Napoleone a cancellare la peculiare condizione di Maccagno: seguendo i dettami politici e ideologici della Rivoluzione francese che vedevano nel feudalesimo un retaggio anacronistico del Medioevo, il generale corso fece anche di Maccagno Inferiore un normale comune della Repubblica Cisalpina, abolendone ogni privilegio ed autonomia.\nLa cancellazione del feudo imperiale non coincise per\u00f2 con quella delle autorit\u00e0 comunali, dato che gli austriaci al loro ritorno nel 1815 emanarono un decreto, anch'esso ispirato da motivi ideologici seppur contrapposti a quelli napoleonici, che riport\u00f2 tutti i comuni della Lombardia alla loro giurisdizione esistente vent'anni prima. Le due Maccagno continuarono dunque la loro vita separata, e come tali sopravvissero anche dopo l'unit\u00e0 d'Italia. Fu il fascismo a chiudere definitivamente un anacronismo storico, riproponendo i decreti napoleonici che erano stati cancellati dagli austriaci: fu cos\u00ec che nel 1927 Maccagno Superiore annesse Maccagno Inferiore, come pure Campagnano, Garabiolo e Musignano, divenendo successivamente e semplicemente \"Maccagno\".\nDurante la Seconda guerra mondiale, nel periodo dell'occupazione tedesca e della Repubblica Sociale Italiana, il maresciallo dei carabinieri Enrico Sibona, nato a Torino nel 1904 e in servizio a Maccagno dal 1939 al 1946, protesse dalla deportazione alcuni ebrei l\u00ec residenti, favorendo la loro fuga. Tradito da un delatore, Sibona fu internato in un campo di concentramento tedesco dal quale a stento sopravvisse. Per questo suo impegno di solidariet\u00e0, pagato a cos\u00ec caro prezzo, il 4 ottobre 1992, l'Istituto Yad Vashem di Gerusalemme ha conferito al maresciallo Sibona l'alta onorificenza dei giusti tra le nazioni.\nNel 1955 ha ceduto la frazione di Colmegna al comune di Luino.\nDal 4 febbraio 2014, a seguito di un referendum consultivo tra la popolazione, il comune di Maccagno \u00e8 stato sciolto ed \u00e8 confluito, insieme con quelli di Pino sulla sponda del Lago Maggiore e Veddasca nel comune di Maccagno con Pino e Veddasca.\nMonumenti e luoghi d'interesse.\nA Maccagno, in una costruzione \"a ponte\" che sovrasta la foce del torrente Giona, si trova il \"Museo Parisi-Valle\"; progettato da Maurizio Sacripanti, ospita a rotazione esposizioni di arte contemporanea. Un altro edificio di pregio \u00e8 la chiesa parrocchiale, dedicata a san Materno.\nA Veddo, frazione di Maccagno, nacque l'architetto Ferdinando Caronesi, attivo nella prima met\u00e0 dell'Ottocento a Torino e nel Novarese-Verbano.\nA Maccagno sulla costa del Lago Maggiore si trova una falesia attrezzata come palestra di roccia e chiamata \"Il Cinzanino\". La falesia \u00e8 in gestione alla sezione di Luino del Club Alpino Italiano.\nSociet\u00e0.\nEvoluzione demografica.\nMaccagno Superiore\nAmministrazione.\nMaccagno fa parte della Comunit\u00e0 Montana Valli del Luinese."}
{"id": "31470", "revid": "125858297", "url": "https://it.wikipedia.org/wiki?curid=31470", "title": "Malgesso", "text": "Malgesso (\"Malg\u00e8ss\" in dialetto varesotto) \u00e8 un comune italiano di abitanti della provincia di Varese in Lombardia, facente parte dell'Unione dei comuni Ovest Lago Varese.\nStoria.\nSimboli.\nLo stemma del comune di Malgesso \u00e8 stato concesso con decreto del presidente della Repubblica del 26 giugno 2008."}
{"id": "31472", "revid": "1888309", "url": "https://it.wikipedia.org/wiki?curid=31472", "title": "Marchirolo", "text": "Marchirolo (\"Marchir\u00f6o\" in dialetto varesotto) \u00e8 un comune italiano di abitanti del nord della provincia di Varese in Lombardia. Dista 3\u00a0km dal confine svizzero di Ponte Tresa e 15\u00a0km dal capoluogo di provincia.\nStoria.\nMarchirolo, in epoca romana, era attraversato dalla \"Via Mediolanum-Bilitio\", strada romana che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese). \nLa pieve di San Martino di Marchirolo fu creata il 19 agosto 1633 dal vescovo di Como, Lazzaro Carafino, per distacco dalla pieve di San Giovanni Battista di Agno ed aggiunta di Cunardo presa dalla Valcuvia. Dal prevosto di Marchirolo dipendevano le seguenti parrocchie:\nHa dato i natali a Eugenio Pellini (Marchirolo, 17 novembre 1864 \u2013 Milano, 28 maggio 1934), scultore e docente italiano, esponente della Scapigliatura lombarda.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, Fernando Torreggiani, cattolico antifascista, contribu\u00ec in modo determinante alla salvezza dei 6 componenti della famiglia ebrea ferrarese dei Melli Rossi, sottraendoli alla deportazione e guidandoli all'espatrio nella vicina Svizzera. Per questo impegno di solidariet\u00e0, il 4 marzo 2001, l'Istituto Yad Vashem di Gerusalemme ha conferito a Fernando Torreggiani l'alta onorificenza dei giusti tra le nazioni.\nMonumenti e luoghi d'interesse.\nArchitetture civili.\nQui si trova il \"Museo Pellini Bozzolo\" composto da una gipsoteca con i lavori di Eugenio Pellini, di Eros Pellini e Adriano Bozzolo.\nAltra particolarit\u00e0 sono gli affreschi (murales) opera di artisti locali, che decorano il centro storico del paese e raccontano la vita dell'emigrazione dei marchirolesi nel corso del 1800, durante l'occupazione del territorio da parte di francesi, austriaci e russi.\nNella primavera del 2013 \u00e8 stato inaugurato il nuovo Palazzo Comunale.\nArchitetture militari e Aree naturali.\nIl paese \u00e8 punto di partenza per escursioni e passeggiate verso i monti circostanti, soprattutto il monte La Nave, dove si possono visitare le fortificazioni della Linea Cadorna (1918) e il panoramico punto di osservazione con rifugio sotterraneo, mantenuto dal locale gruppo di Protezione Civile.\nCultura.\nIstruzione.\nNel comune ha sede l'istituto comprensivo statale \"Giovanni XXIII\", comprendente una scuola materna, una scuola elementare e una scuola media."}
{"id": "31473", "revid": "1289687", "url": "https://it.wikipedia.org/wiki?curid=31473", "title": "Marnate", "text": "Marnate (\"Marn\u00e0a\" in dialetto bustocco) \u00e8 un comune italiano di abitanti della provincia di Varese in Lombardia. Dista 4\u00a0km dalla citt\u00e0 di Busto Arsizio.\nGeografia fisica.\nMarnate \u00e8 uno dei paesi della Valle Olona; si estende su un territorio pianeggiante che sovrasta la valle del fiume, posto ad ovest, sale leggermente in collina verso est, dove si trova la frazione di Nizzolina, con l'area industriale e la parte boschiva.\nOrigini del nome.\nSull'origine del toponimo esistono diverse interpretazioni: c'\u00e8 chi lo lega ad un personaggio di nome \"Marino\", uno dei primi abitatori del territorio, da lui detto Marinate e quindi Marnate. Altri invece lo riferiscono a \"marna\", calcare di origine argillosa usato per correggere i terreni, al fine di renderli pi\u00f9 produttivi. Vi \u00e8 poi chi lo collega a \"Marna\" come luogo di deposito delle vettovaglie destinate alle legioni romane dislocate nella Gallia Cisalpina.\nStoria.\nI primi abitanti della zona di Marnate furono trib\u00f9 liguri: ancora oggi si nota, infatti, una certa affinit\u00e0 fra alcuni vocaboli dialettali e la parlata ligure. Sopravvenute nuove migrazioni da nord e da ovest e diffusasi l'agricoltura il fiume divenne la via pi\u00f9 facile per gli scambi con le trib\u00f9 vicine.\nAl tempo dei romani a Marnate sorgeva un porto fluviale militare l'Olona costituiva un importante tramite di comunicazione con le Gallie. Nel 1972, nella zona ai piedi della collina di Nizzolina alta, si rinvennero interessanti reperti archeologici, che stavano ad indicare la presenza di un piccolo cimitero risalente al 300 a.C.\nIl primo documento nel quale compare il nome di Marnate \u00e8 una lapide del 1072, ora conservata nel Museo Archeologico di Milano. Marnate compare inoltre (con il suo antico nome - \"Marna\") in un affresco all'interno del Palazzo Apostolico (Citt\u00e0 del Vaticano), affresco che raffigura molto dettagliatamente tutti i centri abitati della penisola italiana del seicento.\nNel 1176 l'imperatore Federico Barbarossa, rimasto ferito dopo la battaglia sul Ticino e passato in Valle Olona, si ferm\u00f2 a Marnate a ricevere i primi soccorsi. Nel 1630 anche questo paese fu colpito dalla peste e per l'occasione venne costruito il lazzaretto, proprio in valle.\nMonumenti e luoghi d'interesse.\nLa chiesa parrocchiale di Sant'Ilario sorse inizialmente come cappella del cimitero. Nel '500 venne allungata ed allargata: pur restando all'interno del cimitero, serviva tutta la comunit\u00e0. San Carlo, nella sua visita pastorale stabil\u00ec che si effettuassero degli interventi, per darle maggiore solidit\u00e0. Ulteriori lavori furono intrapresi nel 1902 e terminati nel 1914: secondo le necessit\u00e0, venne di nuovo allungata su disegno dell'architetto locale Camillo Crespi Balbi, che l'arricch\u00ec anche di una leggiadra facciata e di uno svettante campanile al centro della facciata stessa, particolare piuttosto raro nella costruzione delle chiese.\nQuesto elemento richiama alla Francia, terra d'origine di Sant'Ilario.\nDegni di menzione sono un affresco raffigurante il protettore S. Ilario, l'altare del 1700 e l'organo dei Carrera del 1770.\nLa chiesa della Madonna, o S. Maria in Piazza, originariamente faceva parte delle opere di difesa del porto fluviale e della strada per le Gallie; dopo venne trasformata in luogo di culto dedicato a S. Pietro ed alla Madonna.\nA Nizzolina, nel lazzaretto, venne ricavata la chiesetta di S. Maria Nascente, detta pi\u00f9 comunemente San Sebastiano, la cui facciata \u00e8 stata realizzata anch'essa dall'architetto Crespi Balbi. Nel 1983 venne aperto al culto un nuovo tempio al centro dell'abitato, opera dell'architetto Glauco Marchegiani, che ha creato pure le strutture parrocchiali. Nel luglio 1986 fu istituita la parrocchia di S. Maria Nascente, con territorio smembrato dalla parrocchia di Sant'Ilario. La Televisione Cristiana in Italia, la versione in Lingua italiana della Trinity Broadcasting Network, \u00e8 nata nel 1979 proprio a Marnate, ed \u00e8 la versione in Lingua italiana del \nNei pressi del fiume Olona, vicino al confine con i comuni di Gorla Minore e Olgiate Olona \u00e8 ancora visibile un bunker risalente alla seconda guerra mondiale, edificato nel 1944, ora monumento cittadino.\nCittadino famoso fu Federico Colletti.\nSociet\u00e0.\nAssociazioni culturali e ricreative.\nL'associazione, nata nel 2010, favorisce l'aggregazione giovanile attraverso l'organizzazione di momenti di socializzazione e di intrattenimento aperti a tutti e in particolar modo a ragazzi e ragazze adolescenti. Diventati famosi eventi ricorrenti come il \"Winter Party \" e il \" Cinema Sotto le Stelle\" rassegna cinematografica estiva.\nSi \u00e8 costituita il 21 maggio 2005 e ha come scopo quello di creare uno spazio a disposizione di tutti, grandi e piccoli, dove approfondire quanto concerne il bene e l'interesse dei figli e della comunit\u00e0, sotto il profilo fisico, psicologico, sociale, educativo, promuovendo tutte quelle iniziative che permettono di raggiungere tale fine.\nLa Pro Loco Marnate riunisce in associazione tutte le persone fisiche (soci) e associazioni, gruppi ed enti che a titolo volontaristico , hanno interesse allo sviluppo turistico, culturale, ambientale, sociale, storico, artistico, sportivo ecc. del territorio del Comune di Marnate.\nGeografia antropica.\nFrazione.\nNizzolina.\nLa frazione di Nizzolina, annessa nel 1866, dista dal centro di Marnate circa 2\u00a0km. Il toponimo, detto in dialetto \"Nisciuina\", deriva dal nome dell'albero della nocciola, \"niscioa\". Nel '600 era un piccolo feudo costituito da 11 famiglie, di propriet\u00e0 di Giovanni Battista Cottica, a cui subentr\u00f2 in seguito Giovanni Daverio. Sotto Napoleone anche questo feudo cess\u00f2 di esistere.\nInfrastrutture e trasporti.\nLa stazione di Marnate-Olgiate Olona, attivata nel 1904, era posto lungo la ferrovia di Valmorea; privata del traffico passeggeri nel 1952, fu soppressa definitivamente nel 1977 assieme all'intera linea."}
{"id": "31474", "revid": "1516566", "url": "https://it.wikipedia.org/wiki?curid=31474", "title": "Monterosso al Mare", "text": "Monterosso al Mare (IPA: , \"Monter\u00f3sso\" in ligure, IPA ) \u00e8 un comune italiano di abitanti della provincia della Spezia in Liguria. \nFa parte delle Cinque Terre ed \u00e8 la pi\u00f9 popolosa tra le cinque localit\u00e0.\nGeografia fisica.\nMonterosso al Mare \u00e8 al centro di un piccolo golfo naturale, protetto da una modesta scogliera artificiale, a levante di Punta Mesco nella Riviera spezzina. Costituisce la parte pi\u00f9 occidentale delle Cinque Terre.\nA ovest del borgo originario, al di l\u00e0 del colle dei Cappuccini, si trova l'abitato di Fegina, naturale espansione relativamente moderna e caratterizzata da un impianto turistico-balneare rispetto al borgo antico che \u00e8 raggiungibile tramite un tunnel di poche decine di metri. A Fegina \u00e8 ubicata la locale stazione ferroviaria e si trovano spiagge relativamente pi\u00f9 estese rispetto alle anguste scogliere che caratterizzano gli altri borghi delle Cinque Terre.\nIl paese di Monterosso fa parte del Parco nazionale delle Cinque Terre ed il mare antistante la sua costa rientra nell'Area marina protetta Cinque Terre. Il comune \u00e8, inoltre, parte del sito UNESCO \"Porto Venere, Cinque Terre e Isole (Palmaria, Tino e Tinetto)\".\nStoria.\nSecondo alcune fonti storiche un primo insediamento umano - denominato Albareto - sorse nelle immediate alture dell'attuale territorio comunale di Monterosso. Il villaggio, nel quale sono state rinvenute alcune sepolture dei Liguri preromani, fu poi distrutto nel 643 dai Longobardi di re Rotari.\nAl IX secolo \u00e8 datato il borgo medievale di Monterosso, sorto alla foce del torrente Buranco che probabilmente fu il limite estremo dei possedimenti Obertenghi nella zona del Mesco.\nDopo la battaglia dell'anno 1016 il pericolo costituito dalle aggressioni saracene and\u00f2 molto riducendosi: cominci\u00f2 cos\u00ec a verificarsi una migrazione di popolazioni dai colli verso il mare e la fondazione dei primi villaggi lungo la costa.\nIl paese viene citato per la prima volta in un documento datato al 1056 nel quale Guido degli Obertenghi, figlio di Adalberto II, effettu\u00f2 alcune donazioni \"in loco Monte Russo\". Nell'XI secolo, con la decadenza della Marca obertenga, il possesso del feudo pass\u00f2 ai conti Fieschi e - dal XII secolo - ai locali signori di Lagneto, antagonisti sia degli stessi conti fliscani che dei Malaspina.\nNel 1201 i signori di Lagneto stipulano una convenzione con la repubblica genovese. Nel 1214 la comunit\u00e0 di Monterosso erige le prime difese contro i predoni saraceni.\nIl XIII secolo vide il territorio di Monterosso, cos\u00ec come l'intera zona delle Cinque Terre, diventare terra contesa tra la Repubblica di Genova e quella di Pisa per il suo controllo politico e per quello dei traffici commerciali di questo importante tratto del levante ligure. Entrato ben presto nell'orbita politica di Genova, il borgo levantino fu occupato dai Pisani nel 1241 e solamente nel 1254 torn\u00f2 ai Genovesi.\nMemoria del passato e delle continue lotte sono testimoni il castello, con la sua allungata cinta muraria che comprende tre torri cilindriche, la torre Aurora a picco sul mare e la torre medievale nel centro abitato davanti alla parrocchiale di San Giovanni Battista.\nConsolidati i rapporti e le alleanze con Genova, Monterosso fu eletta al titolo di podesteria nell'ambito del Capitaneato di Levanto. Con il dominio genovese il territorio conobbe un notevole sviluppo agricolo - con l'intensificazione della coltivazione del grano nella prima campagna e la coltivazione della vigna lungo i caratteristici terrazzamenti (le cosiddette \"fasce\") in prossimit\u00e0 della costa - e dell'attivit\u00e0 marinara; a tal proposito gi\u00e0 nel XVII secolo \u00e8 menzionata una tonnara nelle acque antistanti Punta Mesco.\nLa parte pi\u00f9 antica del borgo \u00e8 raccolta sotto il castello, nella vale del torrente Buranco. Pi\u00f9 tardi il paese si \u00e8 sviluppato sull'altra sponda del torrente e sul piano dell'insenatura, delimitata a levante dalla punta Corone e a ponente dalla scogliera della torre Aurora.\nCome gran parte delle coste italiane Monterosso fu esposto alle razzie dei corsari barbareschi. Una flotta di dieci vascelli al comando dell'ammiraglio e corsaro ottomano Dragut nel 1545 aggred\u00ec Monterosso che riport\u00f2 sia gravissimi danni materiali che il rapimento di donne e bambini, imprigionati per pretenderne un riscatto o per venderli come schiavi.\nCon la dominazione francese, Napoleone Bonaparte incluse il borgo dal 2 dicembre 1797 nel Dipartimento del Vara, come capoluogo, all'interno della Repubblica Ligure. Dal 28 aprile 1798 con i nuovi ordinamenti francesi, il territorio di Monterosso rientr\u00f2 nel I cantone, con capoluogo Levanto, della Giurisdizione di Mesco e dal 1803 centro principale del I cantone di Levanto nella Giurisdizione del Golfo di Venere. Annesso al Primo Impero francese dal 13 giugno 1805 al 1814 Monterosso venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VI mandamento di Levanto del circondario di Levante della provincia di Genova prima e, con la sua istituzione nel 1923, della provincia della Spezia poi.\nNel 1863 assunse l'odierna denominazione di \"Monterosso al Mare\".\nDal 1973 al 31 dicembre 2008 ha fatto parte della Comunit\u00e0 montana della Riviera Spezzina, quest'ultima soppressa con la Legge Regionale n\u00ba 24 del 4 luglio 2008.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana (provincia di Massa-Carrara) con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Monterosso al Mare (gi\u00e0 interessato nel 1966 da un analogo fenomeno alluvionale) dove le precipitazioni intense hanno provocato molteplici danni alle abitazioni e alle attivit\u00e0 commerciali del centro storico (valutati dallo stesso sindaco intorno ai 37 milioni di euro) e ai collegamenti ferroviari con le stazioni di Levanto (nord) e Vernazza (sud). Danneggiamenti sono stati registrati anche nella locale parrocchiale di San Giovanni Battista dove oltre due metri di acqua e fango hanno invaso i locali della chiesa, della sagrestia e della canonica.\nDal 2015 al 2017 ha fatto parte dell'Unione dei comuni delle Terre Verticali, di cui ne era la sede dell'unione.\nMonumenti e luoghi d'interesse.\nAree naturali.\nPunta Mesco. \u00c8 il monte che chiude il golfo davanti a Monterosso, a destra guardando verso il mare. Immerso nel parco nazionale delle Cinque Terre, il promontorio presenta delle scogliere. La sommit\u00e0 di punta Mesco in antico era uno della catena di punti costieri di avvistamento contro le incursioni dei turchi. Con una passeggiata di poco pi\u00f9 di un'ora in direzione di Levanto si raggiunge il cosiddetto \"Semaforo\", un vecchio faro segnaletico oggi abbandonato. Proseguendo pi\u00f9 oltre per circa cento metri si possono visitare i ruderi del gotico eremo di Sant'Antonio del Mesco.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Monterosso al Mare sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nMonterosso al Mare confina a nord con i comuni di Levanto e Pignone, a sud \u00e8 bagnato dal mar Ligure, ad ovest con Levanto e ad est con Pignone e Vernazza. Il territorio comunale \u00e8 esteso per una superficie di .\nEconomia.\nL'economia locale \u00e8 principalmente basata sul turismo e sulle attivit\u00e0 indotte. Nei caratteristici terrazzamenti viene coltivata la vite con la produzione di vini come lo sciachetr\u00e0.\n\u00c8 presente un'attivit\u00e0 peschereccia, legata al \"passo delle acciughe\" pescate con la lampara, tradizionalmente il giorno di san Pietro (29 giugno), che d\u00e0 luogo ad un'attivit\u00e0 di salagione, con produzione di acciughe sotto sale che ha ottenuto il riconoscimento di \"presidio di Slow Food\".\nInfrastrutture e trasporti.\nStrade.\nUna deviazione dalla strada provinciale 38 permette di raggiungere il centro di Monterosso al Mare dai territori confinanti di Levanto, ad ovest, e Vernazza ad est (dove prosegue poi come SP 51).\nFerrovie.\nMonterosso al Mare \u00e8 dotata di una propria stazione ferroviaria, sita nella localit\u00e0 Fegina, sulla linea tirrenica Genova-Pisa.\nMobilit\u00e0 urbana.\nDal comune di Levanto un servizio di trasporto pubblico locale gestito dall'ATC garantisce quotidiani collegamenti bus con Monterosso al Mare e per le altre localit\u00e0 del territorio comunale.\nAmministrazione.\nGemellaggi.\nMonterosso al Mare \u00e8 gemellata con:"}
{"id": "31478", "revid": "1516566", "url": "https://it.wikipedia.org/wiki?curid=31478", "title": "Pignone (Italia)", "text": "Pignone (\"Pignon\" in ligure, \"Pignun\" nella variante locale) \u00e8 un comune italiano di 525 abitanti della provincia della Spezia in Liguria.\nGeografia fisica.\nLe varie frazioni e borghi che costituiscono il comune sono situate nelle valli dei torrenti Pignone (affluente di destra del fiume Vara) e del suo affluente Casale, entrambe valli minoritarie della media e bassa val di Vara.\nIl territorio fa parte del Parco naturale regionale di Montemarcello-Magra-Vara.\nStoria.\nL'origine del borgo potrebbe risalire molto prima dell'avvento dell'epoca romana. &lt;br&gt;Infatti in una collina - denominata Castellaro e posta di fronte all'odierno abitato - sono stati rinvenuti un castellaro, sito archeologico risalente alle Et\u00e0 del Bronzo e del Ferro e tracce dell'antica popolazione dei Liguri. Dal 2000 l'area, i cui ritrovamenti sono esposti al museo civico archeologico \"Ubaldo Formentini\" della Spezia, \u00e8 stata inserita fra i siti di tutela ambientale come sito di interesse comunitario.\nSecondo alcuni studi il borgo fu molto importante per l'Impero romano poich\u00e9 ubicato al crocevia di due importanti vie di comunicazione: l'una per l'antica \"Segesta Tigullorum\" (l'odierna Sestri Levante, nel genovese) e l'altra verso Velleia importante centro dell'appennino piacentino.\nLe prime testimonianze documentali del borgo di Pignone risalgono all'incirca dopo l'anno 1000 con la presenza della locale pieve di Santa Maria Assunta. Attorno ad essa cominciarono a riunirsi piccole comunit\u00e0. In una bolla pontificia di papa Eugenio III - datata al 1149 - si descrive ampiamente l'insediamento abitativo che - secondo gli storici - potrebbe essere stato gi\u00e0 presente in epoca romana come \"pagus\" romano.\nDal 1163 il territorio venne sottoposto, per volere dell'imperatore Federico Barbarossa, alla famiglia Malaspina e successivamente ai conti-vescovi di Luni; fu lo stesso vescovo di Luni, Guglielmo, a cedere il feudo dal 1252 alla nobile famiglia dei Fieschi, conti di Lavagna . Furono quindi i Fieschi a ricostruire la pieve e a migliorare la viabilit\u00e0 per consentire un migliore collegamento stradale con i centri di Levanto ad ovest, e di Sarzana ad est.\nL'ambizioso Nicol\u00f2 Fieschi riunendo i propri feudi giunse a costituirsi una propria Signoria su tutto il territorio spezzino. Sconfitto da Genova, nel 1276 dovette vendere la propriet\u00e0 del feudo di Pignone alla Repubblica di Genova che, eletto a sede di Podesteria nell'ambito del Capitaneato di Levanto, ne segu\u00ec pertanto le sorti e le glorie.\nNel febbraio del 1312 il borgo ospit\u00f2 l'imperatore Arrigo VII di Lussemburgo, accompagnato dal cardinale Luca Fieschi e scortato da quasi 1500 soldati, che nella sosta visit\u00f2 l'edificio di culto mariano.\nNel corso del XVI secolo il primitivo borgo medievale di Pignone conobbe una sostanziale fase evolutiva dell'architettura e dell'urbanistica con la costruzione di nuovi palazzi signorili e la modifica degli accessi al borgo storico con l'apertura di tre nuovi passaggi controllati e difesi. La stessa loggia comunale \u00e8 il frutto di una nuova ricostruzione avvenuta nel XVII secolo a imitazione della preesistente, collocata in origine nelle vicinanze e dove nel 1465 gli abitanti di Pignone giurarono fedelt\u00e0 a Francesco Sforza duca di Milano.\nCon la nuova dominazione francese di Napoleone Bonaparte la municipalit\u00e0 venne spostata nel borgo di Casale e tutto il territorio rientr\u00f2 dal 2 dicembre 1797 nel Dipartimento del Vara, con capoluogo Levanto, all'interno della Repubblica Ligure. Dal 28 aprile 1798 con i nuovi ordinamenti francesi, Casale e Pignone rientrarono nel I cantone, capoluogo Levanto, della Giurisdizione di Mesco. Dal 1803 furono centri principali del V cantone del Golfo di Venere nella Giurisdizione del Mesco e, annessi al Primo Impero francese, dal 13 giugno 1805 al 1814 inseriti nel Dipartimento degli Appennini.\nNel 1815 Pignone fu incluso nella provincia di Levante del Regno di Sardegna, dopo le decisioni del Congresso di Vienna del 1814, e quindi nel Regno d'Italia dal 1861.\nDurante il regno sabaudo la municipalit\u00e0 venne nuovamente riportata a Pignone con la cessione, nel 1841, della frazione di Cassana al comune di Borghetto di Vara. Dal 1859 al 1927 il territorio fu compreso nel VI mandamento di Levanto del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nDal 1973 al 31 dicembre 2008 ha fatto parte della Comunit\u00e0 montana della Media e Bassa Val di Vara e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Val di Vara.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana (provincia di Massa-Carrara) con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Pignone e frazioni (soprattutto a Casale) dove le precipitazioni intense hanno provocato molteplici danni alle abitazioni, alle attivit\u00e0 commerciali, ai collegamenti stradali e agli impianti elettrici, idrici e gas. Per l'improvvisa piena del torrente Pignone croller\u00e0 sotto le furie delle acque l'antico ponte medievale del centro storico, uno dei simboli del borgo.\nDal 2015 al 2017 ha fatto parte dell'Unione dei comuni delle Terre Verticali.\nSimboli.\nLo stemma \u00e8 stato concesso con il Reale decreto datato all'8 giugno del 1902\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Pignone sono .\nQualit\u00e0 della vita.\nIl comune \u00e8 stato insignito nel 2009 della Bandiera arancione dal Touring Club Italiano.\nCultura.\nCucina.\nTra i prodotti tipici del territorio pignonese si trovano la cipolla, la patata di Pignone, la susina \"balle d'ase\" (termine dialettale ligure indicante i testicoli dell'asino) e diverse variet\u00e0 di fagioli locali quali il cenerino, il lupinaro e dell'aquila. Prodotti gastronomici della locale e contadina cucina di Pignone sono i piatti a base di salsiccia e fagioli, la torta di patate e la polenta con il cavolo.\nGeografia antropica.\nIl comune \u00e8 costituito, oltre il capoluogo Pignone, dalle cinque frazioni di Cappelletta, Casale, Catornola, Faggiona, Monti e Villa per un totale di 17,75\u00a0km\u00b2. Confina a nord con il comune di Borghetto di Vara, a sud con Vernazza, ad ovest con Levanto e Monterosso al Mare e ad est con Beverino.\nEconomia.\nLa principale risorsa economica del comune \u00e8 l'attivit\u00e0 agricola specie nella produzione di olio di oliva, vino e formaggi.\nInfrastrutture e trasporti.\nStrade.\nIl centro di Pignone \u00e8 attraversato dalla strada provinciale 38 e dalla provinciale 34, quest'ultima attraversante i centri frazioni di Casale, Villa e Faggiona; la provinciale 38 gli permette il collegamento stradale con Trezzo, nel comune di Beverino, e, ad ovest, con l'entroterra di Monterosso al Mare.\nMobilit\u00e0 urbana.\nDal comune di La Spezia un servizio di trasporto pubblico locale gestito dall'ATC garantisce quotidiani collegamenti bus con Pignone e per le altre localit\u00e0 del territorio comunale."}
{"id": "31479", "revid": "125957611", "url": "https://it.wikipedia.org/wiki?curid=31479", "title": "Porto Venere", "text": "Porto Venere (IPA: , \"P\u00f2rtivene\" in ligure e nella variante locale), scritto anche Portovenere, \u00e8 un comune italiano di abitanti della provincia della Spezia in Liguria. Per la sua estensione territoriale urbana \u00e8 il comune pi\u00f9 piccolo della provincia spezzina.\nNel 1997 Porto Venere, insieme con le isole Palmaria, Tino, Tinetto e le Cinque Terre \u00e8 stato inserito tra i patrimoni dell'umanit\u00e0 dell'UNESCO.\nIl toponimo Portovenere \u00e8 conosciuto internazionalmente come la variante pi\u00f9 diffusa, nonostante lo stesso statuto comunale, in virt\u00f9 della tradizione storica consolidata, preveda la forma staccata del toponimo (Porto Venere) in tutti gli atti e documenti comunali ufficiali; l'Istituto nazionale di statistica (ISTAT), ente capofila e di rilevazione per lo Stato italiano, trascrive invece nei suoi documenti e censimenti la forma attaccata.\nGeografia fisica.\nTerritorio.\nIl paese di Porto Venere sorge all'estremit\u00e0 meridionale di una penisola, la quale, distaccandosi dalla frastagliata linea di costa della riviera ligure di levante, va a formare la sponda occidentale del golfo della Spezia, detto anche \"golfo dei Poeti\". Alla fine di questa penisola si trovano tre piccole isole: la Palmaria, il Tino e il Tinetto; solo l'isola Palmaria, che sorge proprio di fronte al borgo di Porto Venere al di l\u00e0 di uno stretto braccio di mare, \u00e8 in piccola parte abitata.\nMolto note sono le spiagge del comprensorio, e alla forte corrente del mar Ligure, che in prossimit\u00e0 della costa raggiunge repentinamente discrete profondit\u00e0. Da segnalare le spiagge del lato nordovest dell'Isola Palmaria, citate peraltro nella \"Guida Blu\" del Touring Club Italiano e Legambiente. Sul borgo antico del paese, sulla falesia e sulle isole dell'arcipelago insiste il parco naturale regionale di Porto Venere, gestito dall'omonimo ufficio comunale.\nClima.\nIl clima \u00e8 tipico mediterraneo, pressoch\u00e9 privo di episodi di gelo in inverno. Tuttavia, le precipitazioni possono essere molto abbondanti, specialmente in autunno e primavera, a causa dell'orografia della riviera di Levante.\nNel territorio comunale, \u00e8 ubicata la stazione meteorologica di Isola di Palmaria, i cui dati possono essere ritenuti simili a quelli che si verificano a Porto Venere e nelle zone limitrofe.\nParticolarit\u00e0: molto evidenti in primavera, estate e autunno sono le \"termiche\", ovvero i venti che soffiano influenzati dalle condizioni climatiche; di notte/prima mattina soffia il vento di terra, in dialetto chiamato \"avaxia\", proveniente da NE. Nella tarda mattinata si alza il \"Maestralino\", proveniente da NW, che entra dalle Bocche di Portovenere anche con una certa forza allietando dalla calura estiva il paese e i numerosi yacht in rada. In autunno il Maestralino prende anche il nome di \"Provenzaccia\" poich\u00e9 proviene dalla Provenza (derivazione del Mistral), freddo e carico di umidit\u00e0.\nIl comprensorio Porto Venere-Isola Palmaria \u00e8 l'unico punto di ridosso nel mar Ligure tra l'Isola d'Elba e le Isole di Hy\u00e8res, in Francia. Questo dato di fatto fa comprendere lo storico ruolo strategico svolto da Porto Venere nella storia marinaresca.\nStoria.\nAnche se le origini pi\u00f9 antiche del borgo vengono fatte risalire al VI secolo a.C. e alla presenza dei popoli Liguri, le prime datazioni storiche di Porto Venere risalgono a Claudio Tolomeo (150 d.C.) e all'Itinerario Marittimo (\"Itinerarium Maritimum Imperatoris Antonini Augusti\") dell'imperatore Antonino Pio del 161 d.C. nel quale il borgo viene definito come \"vicus\" (scalo) e poi \"castrum\" sito tra le localit\u00e0 di \"Segesta Tigulliorum\" (l'odierna Sestri Levante) e \"Luni\".\nIl nome latino del borgo (\"Veneris Portus\") deriva dal tempio dedicato alla dea Venere Ericina, che sorgeva sul luogo stesso sul quale oggi \u00e8 la chiesa di San Pietro. La dedica a Venere era probabilmente legata al fatto che, secondo il mito, la dea era nata dalla spuma del mare, abbondante proprio sotto quel promontorio.\nIn epoca romana, e poi bizantina, il borgo antichissimo (\"castrum vetus\") sorgeva sull'odierno \"piazzale Spallanzani\", ma \u00e8 oggi pressoch\u00e9 del tutto scomparso. \nI pochi reperti tardo romani rimasti consistono in una cisterna circolare sulla Punta di San Pietro, in alcune murature rinvenute sotto il piazzale Spallanzani (che si riferiscono al periodo cristiano-monastico dei monaci di san Colombano) e soprattutto con l'aula dell'antico sacello paleocristiano (incluso nella gotica chiesa di San Pietro). \nDa semplice borgo di pescatori, alla met\u00e0 del VI secolo Porto Venere divenne base navale della flotta bizantina. \nIl borgo di Porto Venere fu assalito e devastato nel 643 da Rotari, re dei Longobardi nel corso della sua campagna di conquista della Liguria. Durante il regno longobardo i monaci colombaniani ne amministravano il territorio ed il porto navale che, come anche la vicina Moneglia, costituiva la base dei commerci verso l'oriente per conto dell'abbazia di Bobbio. \n&lt;br&gt;Anche dopo la fine del regno longobardo, nell'Impero carolingio Porto Venere mantenne la sua importanza come scalo portuale.\nCome tanti altri borghi costieri liguri, tra i secoli VIII e XI, dovette via via subire e difendersi dalle razzie di normanni e saraceni e poi dei turchi nei secoli successivi.\nDal X secolo Porto Venere fu possedimento feudale dei Signori di Vezzano (vassalli dei Vescovi di Luni) che poi, verosimilmente nel 1139lo cedettero, insieme alle isole prospicienti, alla Repubblica di Genova che intendeva farne un proprio caposaldo fortificato nell'estremo Levante ligure.\nCome testimoniano alcuni documenti, gi\u00e0 nel 1113 Genova, per arginare l'espansione di Pisa, aveva inviato una colonia ed aveva edificato il quadrangolare castello sulla punta meridionale del promontorio dell'Arpaia, accanto al luogo della chiesa di San Pietro. Sempre nello stesso periodo genovese vennero costruiti la chiesa di San Lorenzo e il borgo nuovo (\"castrum novum\").\nLe case-fortezza genovesi del borgo nuovo sono costruite in schiera contigua cos\u00ec da formare un sistema difensivo perfettamente integrato; solo poche e strette scalinate, facilmente controllabili, si aprono tra le case per consentire la discesa al mare. Sono del 1161 le mura \nguelfe che racchiudono entrambi i borghi, il vecchio e il nuovo, le tre torri, la porta di accesso. Infine, nel 1162, fu sancito formalmente il passaggio delle due chiese sotto la giurisdizione del vescovo di Genova confermando di fatto il completo dominio genovese sul borgo. Porto Venere divent\u00f2 cos\u00ec per Genova approdo fortificato e colonia di cittadini genovesi nel Levante ligure con il duplice compito di essere base della guerra di corsa contro le navi pisane e della penetrazione genovese in val di Vara e in Lunigiana.\nLe fortificazioni dell\"'oppidum\" di Porto Venere subirono numerosi assalti nel corso della secolare guerra tra Genova e Pisa dando prova d'invulnerabilit\u00e0, come nel 1242 in occasione della \"battaglia del Tino\", descritta dal poeta e notaio Ursone da Vernazza.\nNel 1245 giunse a Porto Venere la flotta genovese che da Civitavecchia portava in salvo papa Innocenzo IV in fuga dall'imperatore Federico II.\nIn una notte del gennaio del 1340 divamp\u00f2 un incendio improvviso che distrusse il \"castrum vetus\" nel piazzale di fronte alla chiesa di San Pietro.\nNel tardo XIV secolo le discordie interne nella Repubblica di Genova ne provocarono l'inevitabile declino e la fine dell'indipendenza: la base di Porto Venere venne in possesso di Carlo VI di Francia e poi del Regno d'Aragona, secolare nemico di Genova e dei suoi commerci.\nNel 1411 Porto Venere, Lerici e Sarzanello furono vendute a Firenze che succedette a Pisa nella secolare contesa per il confine orientale al Caprione e alla Magra.\nLa base venne poi addirittura ceduta a Filippo Maria Visconti nel 1435 da Alfonso d'Aragona, che nello stesso anno vi soggiorn\u00f2 per qualche tempo prima di salpare per Gaeta e rivendicare la sua successione al Regno di Napoli. \nPoco tempo dopo, nel 1437, il doge Tomaso Fregoso recuper\u00f2 definitivamente a Genova il possesso di Porto Venere.\nNel 1494 Porto Venere respinse il pesante attacco antigenovese portato dalle forze aragonesi del re Alfonso II di Napoli, comandate da suo fratello Federico, con l\u2019intervento di 35 galee e 14 navi. Le due chiese del borgo riportarono gravi danni dalle artiglierie nemiche. \n&lt;br&gt;Dopo la vittoria nella battaglia si decise di demolire completamente le macerie del \"castrum vetus\" e di lasciarne libero lo spazio per garantirsi una pi\u00f9 facile difesa dai possibili assalitori.\nAl dominio di Genova si devono le successive fortificazioni nel territorio di Porto Venere: la \"batteria di San Francesco\" ed il \"forte di Sant'Ambrogio\" e, nei pressi della Palmaria, la \"fortezza di Torre Scola\" eretta nel 1606.\nPerduta la sua antica importanza militare, ancora ai primi del XVIII secolo il borgo manteneva la sua funzione di scalo marittimo, soprattutto per il commercio del vino della Palmaria e del marmo Portoro.\nAlla caduta della Repubblica di Genova, nella nuova Repubblica Ligure Porto Venere fece parte, dal 2 dicembre, del Dipartimento del Golfo di Venere, con La Spezia capoluogo. Dal 28 aprile 1798, con i nuovi ordinamenti francesi, il suo territorio rientr\u00f2 nel VII cantone come capoluogo della Giurisdizione di Golfo di Venere e dal 1803 era il centro principale del III cantone del Golfo di Venere nella Giurisdizione del Golfo di Venere.\nQuando poi la Liguria fu annessa all'Impero francese, dal 13 giugno 1805 al 1814, Porto Venere era inserita nel Dipartimento degli Appennini. \u00c8 in questo periodo storico che, nel 1812, venne realizzata nel golfo la strada litoranea denominata \"Strada napoleonica\" per volere di Bonaparte (oggi strada provinciale 530) che collega il centro marinaro a La Spezia attraversando i paesi di Fezzano, Le Grazie e Terizzo.\nAlla caduta di Napoleone, nel 1815 come tutta la Liguria Porto Venere entr\u00f2 a far parte del Regno di Sardegna, nella provincia di Levante, e pi\u00f9 tardi, con l'unificazione nazionale, del Regno d'Italia dal 1861. Dal 1859 al 1927 il territorio fu compreso nel I Mandamento di Spezia del Circondario di Levante che faceva parte della Provincia di Genova prima e, con la sua istituzione nel 1923, della Provincia della Spezia poi.\nApprezzata localit\u00e0 di villeggiatura e meta di artisti e letterati di fine Ottocento e inizio Novecento (tra i suoi visitatori pi\u00f9 celebri vi fu Lord Byron) Porto Venere \u00e8 ancora oggi una meta turistica di punta del panorama spezzino e ligure.\nNel 1998 Porto Venere \u00e8 stata dichiarata Patrimonio dell'umanit\u00e0, bene tutelato dall'Unesco - insieme ai Rolli di Genova e al suo centro storico (gli unici altri due beni inseriti per la Liguria) - e dal 2001 \u00e8 sede dell'omonimo parco naturale regionale.\nSimboli.\nLo stemma comunale \u00e8 stato approvato con l'apposito decreto del Capo di Governo datato al 19 aprile del 1933.\nLe torri simboleggiano i tre nuclei principali del paese (Castello, Borgo Nuovo e San Pietro) corrispondenti ai tre insediamenti storici che hanno formato il centro abitato.\nOltre allo stemma e al gonfalone comunale \u00e8 la croce di San Giorgio ad essere un simbolo civico e storico della comunit\u00e0 di Porto Venere, vessillo riportato nello stemma comunale (sono dei colori di Genova le bandiere delle tre torri) che vuole sottolineare l'alleanza secolare del borgo con l'antica Repubblica di Genova. Tale \"obbiettivo\" \u00e8 citato pure nello statuto comunale.\nMonumenti e luoghi d'interesse.\nAree naturali.\nTra i luoghi naturali del territorio di Porto Venere celebri sono le grotte marine di Byron (cala dell'Arpaia) e le grotte Azzurra (semi sommersa) e del Tinetto; la cavit\u00e0 dei Colombi e la parete del Tino; la secca di Dante e le cale Piccola e Grande.\nLa grotta di Byron prende il suo nome dal poeta inglese George Gordon Byron che in questo luogo traeva ispirazione e meditazione per le sue opere letterarie - \u00e8 situata presso lo sperone di roccia sottostante la chiesa di San Pietro e l'antica postazione difensiva; la cavit\u00e0 marina ha una profondit\u00e0 minima di cinque metri e una massima di venti lungo il fianco.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Porto Venere sono , cos\u00ec suddivisi per nazionalit\u00e0, elencando per le presenze pi\u00f9 significative:\nEcologia.\nUn impianto di convogliamento della fognatura, dotato di griglie e pompe, spinge i reflui in una condotta sottomarina che fuoriesce a circa 200 m oltre la punta di San Pietro. La forte corrente e l'elevata profondit\u00e0 dello scarico (35\u00a0m circa) contribuiscono alla rapida dispersione del fluido.\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera blu per la qualit\u00e0 dei servizi del porto turistico (Porticciolo di Porto Venere) nel 2021.\nGeografia antropica.\nPorto Venere confina a nord con il comune della Spezia mentre a sud, ovest ed est \u00e8 bagnato dal mar Ligure. Oltre al capoluogo, fanno parte del territorio comunale le due frazioni di Fezzano e delle Grazie, nonch\u00e9 l'arcipelago spezzino formato dalle isole Palmaria, Tino e Tinetto per un totale di 7,66\u00a0km2.\nEconomia.\nPorto Venere \u00e8 un paese essenzialmente turistico che vive di commercio, ristorazione e attivit\u00e0 legate alla ricettivit\u00e0 turistica. Negli ultimi anni molto importanti sono diventate le attivit\u00e0 extra alberghiere quali B&amp;B, affittacamere e residenze. Il porticciolo di Porto Venere, sebbene sia il pi\u00f9 piccolo della Liguria, nella stagione estiva fa sempre il tutto esaurito. \n&lt;br&gt;Nella vicina localit\u00e0 di Panigaglia si trova un impianto di rigassificazione di gas naturale liquido importato in Italia.\nInfrastrutture e trasporti.\nStrade.\nIl centro di Porto Venere \u00e8 collegato alla Spezia dalla strada provinciale 530 di Portovenere, costruita in epoca napoleonica.\nMobilit\u00e0 urbana.\nDal comune di La Spezia un servizio di trasporto pubblico locale gestito dall'ATC garantisce quotidiani collegamenti bus con Porto Venere e per le altre localit\u00e0 del territorio comunale.\nLinee marittime.\nNei mesi estivi \u00e8 attivo un servizio di trasporto marittimo con l'ausilio di battelli e traghetti che collegano il porticciolo di Porto Venere con i centri vicini di Lerici, La Spezia e le principali localit\u00e0 delle Cinque Terre.\nUn servizio di trasporto locale, tramite barcaroli, collega continuamente Porto Venere alla vicina isola della Palmaria.\nSport.\nNautica.\nPorto Venere partecipa con un proprio equipaggio al Palio del golfo della Spezia, che si svolge ogni anno la prima domenica d\u2019agosto."}
{"id": "31480", "revid": "1354930", "url": "https://it.wikipedia.org/wiki?curid=31480", "title": "Masciago Primo", "text": "Masciago Primo (\"Masci\u00e0gh\" in dialetto varesotto) \u00e8 un comune italiano di 300 abitanti della provincia di Varese in Lombardia, anticamente chiamato solo Masciago. Il toponimo \u00e8 stato adottato, per Regio Decreto, pochi anni dopo l'unit\u00e0 d'Italia, l'8 febbraio 1863, per differenziarlo da un altro comune omonimo nel Milanese.\nGeografia fisica.\nMasciago Primo fa parte della Comunit\u00e0 Montana Valli del Verbano (prima del 2009 Comunit\u00e0 Montana della Valcuvia), si trova vicino ai comuni di Rancio Valcuvia e Bedero Valcuvia, a 373 m s.l.m.\n\u00c8 caratterizzato da una struttura urbana costituita da un nucleo storico molto ben curato, con strade acciottolate e tipiche abitazioni in sasso. Il suo nome infatti deriva da \"Maegh\", toponimo celtico che significa \"villaggio campestre con molti ciottoli\".\nStoria.\nDel paese non si sa molto, \u00e8 un paese di antiche origini, la sua storia inizia dai primi insediamenti romani per poi passare, nel Medioevo, sotto il feudo della Valcuvia, di cui seguir\u00e0 le sorti.\nUnica nota di rilievo \u00e8 citata in un atto del 1176, che riporta la notizia secondo cui un abitante del luogo, tale Montenario de Masciago, sia stato giudice o messo dell'Imperatore Federico I di Svevia.\nMonumenti e luoghi d'interesse.\nLa Chiesa di S. Agnese, che sorge a sud del paese e che risulta essere una fra le pi\u00f9 antiche della Valcuvia e che ha fatto da \"matrice\" a molte altre chiese della zona.\nVenne restaurata completamente nel 1795 con l'aggiunta del coro, fu di nuovo ampliata nel 1848 e nel 1886 furono eseguiti lavori alla facciata della chiesa. L'organo fu costruito nel 1888.\nSull'altare maggiore si trova un elegante e pregevole dipinto a olio, donato da Battista Bonari di Rancio Valcuvia nel 1845.\nNel tardo Ottocento la chiesa bruci\u00f2 in un incendio, e gran parte degli arredi sacri andarono perduti.\nL'aspetto definitivo a pianta a croce latina si deve ad una ristrutturazione del secolo scorso. L'interno della chiesa e costituito da 3 navate, in stile lombardo, con decorazioni ed affreschi di Luigi Morgari. La chiesa fu consacrata da mons. Macchi nel 1941.\nNei pressi della chiesa sorgeva anche una rocca, i cui ruderi erano ancora identificabili nel XX secolo.\nNel centro storico si trova una pittura murale del XIX secolo, dedicata a Sant'Antonio Abate."}
{"id": "31481", "revid": "1354930", "url": "https://it.wikipedia.org/wiki?curid=31481", "title": "Mercallo", "text": "Mercallo (\"Marc\u00e0ll\" in dialetto varesotto), \u00e8 un comune italiano di abitanti della provincia di Varese, che si affaccia sulla sponda occidentale del lago di Comabbio.\nStoria.\nNel Medioevo fu parte del Seprio e del Ducato di Milano. Appartenne alla provincia di Como dal 1801 al 1927.\nEtimologia.\nIl toponimo probabilmente "}
{"id": "31482", "revid": "1354930", "url": "https://it.wikipedia.org/wiki?curid=31482", "title": "Mesenzana", "text": "Mesenzana (\"Mesens\u00e0na\" in dialetto varesotto) \u00e8 un comune italiano di abitanti della provincia di Varese in Lombardia.\nMonumenti e luoghi d'interesse.\nLa chiesa parrocchiale conserva un artistico organo, opera del 1866 di Adeodato Bossi Urbani.\nAmministrazione.\nMesenzana fa parte della Comunit\u00e0 Montana Valli del Verbano."}
{"id": "31487", "revid": "76069", "url": "https://it.wikipedia.org/wiki?curid=31487", "title": "Mornago", "text": "Mornago (\"M\u00fcrnagh\" in dialetto varesotto, : ) \u00e8 un comune italiano di abitanti della provincia di Varese in Lombardia.\nNel 1925 venne fondata da Luigi Angelino, in frazione Crugnola, la casa motociclistica Angelino Super-Moto.\nOrigini del nome.\nSono state avanzate diverse ipotesi sull'origine del nome, ma la pi\u00f9 attendibile \u00e8 che il nome derivi dal latino Maurinus o Maurenus, personaggio di epoca romana che possedeva vasti appezzamenti di terreno nella zona dove oggi sorge Mornago. In seguito il nome venne variato (Morenago, XIII secolo) sino a raggiungere la forma odierna.\nStoria.\nMornago \u00e8 un centro abitato di antica origine, da sempre appartenuto al territorio milanese, nel cui ambito apparteneva alla pieve di Somma.\nNel 1786, in seguito alla nuova compartimentazione della Lombardia austriaca, entr\u00f2 a far parte della provincia di Varese, ritornando per\u00f2 gi\u00e0 nel 1791 nella provincia di Milano.\nDurante l'et\u00e0 napoleonica (1809) il comune di Mornago venne soppresso ed aggregato al vicino comune di Casale Litta, recuperando l'autonomia dopo l'istituzione del Regno Lombardo-Veneto, nel 1816, all'interno del quale continu\u00f2 ad appartenere alla provincia di Milano.\nCon l'Unit\u00e0 d'Italia (1859) Mornago fu inserito nel circondario di Gallarate della provincia di Milano. Nel 1869 vennero aggregati a Mornago i comuni limitrofi di Cimbro, Crugnola, Montonate e Vinago, ma Cimbro due anni dopo venne distaccata ed aggregata a Vergiate.\nNel 1927 il comune di Mornago entr\u00f2 a far parte della neocostituita provincia di Varese.\nNel 2019 ricorre il 150\u00ba anno di fondazione del comune di Mornago. \nSociet\u00e0.\nIstituzioni, enti e associazioni.\nSono attive anche diverse associazioni nel territorio, sia d'arma che di aggregazione e promozione territoriale:\nCultura.\nEventi.\nLe principali manifestazioni che si svolgono sul territorio sono:\nGeografia antropica.\nSecondo lo statuto comunale, il territorio comunale comprende, oltre il capoluogo, le frazioni di Crugnola, Montonate e Vinago.\nVi sono nuclei abitati isolati denominate: Cascina Bosco Grosso, Cascina Sarticcio, Cascina Ginestra, Cascina Risaia e localit\u00e0 Crugnolino dove \u00e8 situata la stazione ferroviaria della linea Gallarate-Laveno. \nIl 45,11 % del territorio di Mornago \u00e8 occupato da boschi. 23,55% da aree verdi e coltivate.\nNel tessuto economico di Mornago sono presenti diversi insediamenti industriali ed artigianali con particolare riguardo per le industrie metalmeccaniche, della filiera automobilistica, chimiche, del vetro e della lavorazione di tessuti. \nAmministrazione.\nDal 2017 \u00e8 stato attivato il Consiglio comunale dei ragazzi (CCR), secondo lo standard disciplinato per legge.\nSport.\nEsistono diverse societ\u00e0 sportive nel territorio comunale, come la Insubria Volley Mornago, e associazioni calcistiche amatoriali come il CSI Montonate, ASD Crugnola calcio e la Polisportiva Vinago."}
{"id": "31488", "revid": "1652635", "url": "https://it.wikipedia.org/wiki?curid=31488", "title": "Oggiona con Santo Stefano", "text": "Oggiona con Santo Stefano (\"Ugi\u00f2na cun Sast\u00e9ven\" in dialetto varesotto) \u00e8 un comune italiano di abitanti della provincia di Varese in Lombardia.\nStoria.\nLe prime tracce della presenza umana in Oggiona con Santo Stefano risalgono all'et\u00e0 del bronzo, testimoniate dalla lama di un pugnale conservato presso il museo di Gallarate. Di epoca romana e tardo-romano sono invece una moneta bronzea ed una tomba alla cappuccina, quest'ultima conservata presso il Municipio. Per Oggiona con Santo Stefano passava un percorso di crinale lungo la sponda sinistra dell'Arno. I resti di una torre alto medioevale di controllo stradale, inglobati nella struttura posteriore della chiesa di Santa Maria Annunciata al Castello, testimoniano l'importanza di Oggiona prima dell'anno Mille.\nGeografia antropica.\nFrazioni.\nIl comune \u00e8 diviso tra i due centri di Oggiona e Santo Stefano Arno, ubicati rispettivamente sulla sponda destra e sinistra del torrente Riale, affluente dell'Arnetta.\nLa frazione di Santo Stefano \u00e8 divisa in quattro rioni: Borani, Ruarit, Cantone e Bisciuina; la frazione di Oggiona \u00e8 divisa in due rioni: Castellani e Campo Grande.\nPalio delle Contrade.\nIn una settimana di giugno ha luogo il palio delle contrade, al quale partecipano i due rioni di Oggiona e i due rioni di Santo Stefano, cos\u00ec raggruppati:"}
{"id": "31489", "revid": "287204", "url": "https://it.wikipedia.org/wiki?curid=31489", "title": "Olgiate Olona", "text": "Olgiate Olona (\"Olgi\u00e0a\" in dialetto bustocco, : ) \u00e8 un comune italiano di abitanti della provincia di Varese in Lombardia.\nIl paese \u00e8 bagnato dal fiume Olona, che scorre nell'omonima valle. La citt\u00e0 pi\u00f9 vicina a Olgiate Olona \u00e8 Busto Arsizio, dal cui centro dista tre chilometri.\nStoria.\nL'origine del nome \"Olgiate Olona\", in passato \"Olzate Olonae\" (come risulta in latino dotto nei documenti medioevali) o \"Olgi\u00e0a\" (pronuncia \"Ulgi\u00e0\" in dialetto bustocco), deriverebbe dalla base medioevale \u00ab\"augia\"\u00bb e significherebbe \u00ab\"porzione di terra arativa cinta da fossati e siepi\"\u00bb, con riferimento al primo dissodamento. Il suffisso \u00ab\"-ate\"\u00bb, molto diffuso in Insubria, \u00e8 il tipico genitivo di origine celtica. Nel determinativo \"Olonae\" od \"Oronae\", che compare dopo l'anno mille per distinguere questo centro da altri omonimi, si sottolinea l'appartenenza di Olgiate alla Valle Olona affiancata e attraversata dalla strada di collegamento tra il Ducato di Milano e la vicina Confederazione Elvetica.\n una presso la chiesa parrocchiale e l'altra ai lati della strada statale del Sempione, nelle vicinanze della Cascina del Buon Ges\u00f9, probabile stazione militare sulla direzione del Lago Maggiore.\nSopra il villaggio romano si svilupp\u00f2 nel Medioevo la pieve, la cui giurisdizione ecclesiastica si mantenne fino all'anno 1583, quella civile fino al 1784. Per il vasto circondario che si estendeva da Cairate a Cislago e a Sacconago e comprendeva quindi anche Busto Arsizio. Olgiate Olona fu quindi per tutto il Medioevo centro di riferimento religioso e amministrativo, prima all'interno del contado del Seprio, e dal 1395 nel Ducato di Milano. Dopo la distruzione di Castelseprio, nel 1287, durante le lotte tra i Visconti e i Della Torre, gli olgiatesi vennero a dipendere per la giustizia criminale da Gallarate, dove fu posto l'ufficio del capitano del Seprio.\nNel borgo originario era sito anche un castello, ancora in piedi nel XII secolo. Le planimetrie sette-ottocentesche che rappresentano un abitato ancora a forma anulare fanno pensare a fortificazioni con fossati e palizzate.\nTestimoniano l'attivit\u00e0 della Pieve di Olgiate la presenza documentata di ben due chiese matrici, dedicate quella d'inverno a Santo Stefano, e quella estiva a S. Lorenzo. Provengono da Olgiate alcuni codici pergamenacei, custoditi oggi nella Biblioteca Capitolare di Busto Arsizio e alla Biblioteca Ambrosiana di Milano, tra i quali un Evangeliario del IX secolo; infine una lapide datata 1127, custodita al Museo Civico di Milano, proviene appunto dal portale della chiesa di S. Lorenzo.\nNella pieve la massima autorit\u00e0 religiosa era il \"prevosto\", coadiuvato normalmente da \"12 canonici\". Di taluni prevosti di Olgiate si conoscono le cariche che ricoprivano nel contempo presso la curia o la Chiesa metropolitana di Milano: indizio di residenza saltuaria o mancata nella sede, di cui pur godevano il titolo e i frutti. Questo comportamento, che si estese quanto prima anche ai canonici, \u00e8 spiegabile da un lato nei richiami lusinghieri della citt\u00e0, dall'altro nella progressiva perdita di importanza di Olgiate.\nNomi di olgiatesi illustri e attivi a Milano e altrove si conoscono gi\u00e0, a partire dal XII secolo: artigiani, notai, ecclesiastici. La famiglia \"de Landriano de Olzate Olonae\" figura nel catalogo della nobilt\u00e0 milanese del 1277; Guido Landriani fu il primo nel 1283 a sottoscrivere, quale plenipotenziario del comune di Milano, la pace di Costanza tra il Barbarossa e i comuni confederati della Lombardia storica. Altra famiglia di spicco fu quella degli \"Olgiati\", con una serie di personaggi impegnati nella milizia e nella politica: tra essi Gerolamo, che concorse ad assassinare Galeazzo Maria Sforza, duca di Milano, nel 1476; Gian Maria, che come ingegnere militare ide\u00f2 e diresse, a met\u00e0 Cinquecento, la costruzione dei Bastioni di Milano.\nNel 1583 l'arcivescovo Carlo Borromeo decise di trasferire prepositura e canonicato al vicino borgo di Busto Arsizio, diventato assai pi\u00f9 ricco e popoloso. Ridotto a semplice parrocchia di 700 individui legati all'agricoltura, falcidiati dalla peste del 1631, Olgiate rimase in una situazione di stallo per due secoli, divenendo feudo degli Alessandri e quindi dei Prata nel 1709, famiglie nobili che non lasciarono testimonianze nel paese, dove non risiedettero mai.\nNel Seicento si distinsero invece i Mola, nell'Ottocento i Greppi, i Restelli e i Tovo. Lo sviluppo di tessiture, tintorie e cartiere nella Valle Olona e l'opportunit\u00e0 di un collegamento internazionale a rotaia in aggiunta alla linea del Sempione motivarono la derivazione dalle Ferrovie Nord Milano nel 1926 del tronco Castellanza - Mendrisio, detto Ferrovia della Valmorea, totalmente abbandonato come servizio passeggeri nel 1952 e in seguito anche come trasporto merci.\nDisastro aereo di Olgiate Olona.\nOlgiate Olona fu teatro, nel 1959, della quinta peggiore sciagura dell'aviazione civile in Italia, il disastro aereo di Olgiate Olona, nel quale perirono 70 persone. Tra le vittime, la pi\u00f9 celebre \u00e8 Maria Sacchetti, sorella del fisico Enrico Fermi; tumulata rispettando le sue volont\u00e0, secondo le quali avrebbe dovuto essere sepolta nello stesso luogo della sua morte, la sua tomba \u00e8 tuttora visibile nel cimitero del comune di Olgiate Olona.\nMonumenti e luoghi d'interesse.\nArchitetture religiose.\nChiese.\nLa chiesetta di Sant'Ambrogio \u00e8 crollata nei primi anni novanta.\nAree protette.\nOlgiate Olona figura tra i 6 comuni della Valle (Olgiate Olona, Solbiate Olona, Fagnano Olona, Gorla Maggiore, Gorla Minore, Marnate) che hanno fondato il PLIS del Medio Olona (Parco del Medio Olona), area protetta che si estende sulla Bassa Valle Olona.\nSociet\u00e0.\nEvoluzione demografica.\nOlgiate Olona sta conoscendo una poderosa espansione demografica che ha portato al raddoppio della popolazione residente negli ultimi cinquant'anni a partire dal 1961, a causa della forte attivit\u00e0 edilizia ed alla creazione di numerose zone residenziali di pregio.\nCultura.\nIstruzione.\nA Olgiate Olona esistono tre scuole elementari (Gerbone, Carducci, Ferrini) e la scuola media Dante Alighieri. Vi \u00e8 inoltre la biblioteca comunale e una piccola biblioteca adiacente al vecchio municipio.\nCucina.\nIl pancucco.\nIl dolce locale si chiama \"pancucco\", a base di uva sultanina, noci, amaretti, mandorle e yogurt. La ricetta \u00e8 stata riscoperta grazie al ritrovamento di una pergamena nascosta in un recesso dell'antico convento dei carmelitani \"a Moncucco\" (ora chiesa di Sant'Antonio Abate). L'autenticit\u00e0 della pergamena \u00e8 discussa: sebbene esistano testimoni oculari del ritrovamento, essa non fu mai fotografata e si sgretol\u00f2 poco dopo poich\u00e9 in pessime condizioni. Tuttavia, da una scrittura molto usurata dal tempo e dai topi si \u00e8 potuto leggere quanto segue:\nTraduzione:\nPer mantenere e tramandare nel tempo la tradizionale ricetta del dolce \u00e8 nata una confraternita, denominata per l'appunto \"del pancucco\".\nGeografia antropica.\nIl comune di Olgiate Olona \u00e8 diviso in tre rioni: \"Centro\", \"Gerbone\" e \"Buon Ges\u00f9\". Ogni rione ha una scuola elementare e una propria chiesa con annesso oratorio. Il \"Centro\" \u00e8 il rione pi\u00f9 antico e vi si trovano la sede del municipio, la biblioteca comunale, la scuola media e la storica villa Greppi-Gonzaga.\nCascina del Buon Ges\u00f9.\nLa cascina del Buon Ges\u00f9 si trova sulla strada provinciale del Sempione, frazione dei comuni di Olgiate Olona, Castellanza e Busto Arsizio. Intorno al Seicento il suo nome era \"Cascina Selva Longa\", nell'Ottocento nota come \"Cascina delle Corde\", poi \"Cascina Cagnoeula\".\nInfrastrutture e trasporti.\nLa stazione di Marnate-Olgiate Olona, attivata nel 1904, era posta lungo la ferrovia di Valmorea; privata del traffico passeggeri nel 1952, fu soppressa definitivamente nel 1977 assieme all'intera linea.\nSport.\nAtletica leggera.\nLa societ\u00e0 locale di atletica leggera \u00e8 la Polisportiva Olonia, nata come Atletica Olonia nel marzo 1973. Il CONI l'ha insignita della Stella d'argento al merito sportivo nell'anno 2013.\nAdiacente al parco di Villa Gonzaga si trova un campo di atletica con possibilit\u00e0 di diverse attivit\u00e0: corsa (di velocit\u00e0, a ostacoli o di resistenza), salto in alto, salto in lungo, getto del peso ecc.\nNell'ottobre del 2011 sono iniziati i lavori di rifacimento dell'impianto di atletica leggera, terminati nel maggio 2012. Nel 2020 la struttura \u00e8 stata dotata di un nuovo impianto di illuminazione.\nIl 20 ottobre 2013 l'atleta dell'Unione Polisportiva Gavirate Jacopo Peron ha conquistato la miglior prestazione italiana allievi nei 600 metri piani con il tempo di 1'19\"24, proprio presso il centro sportivo di Villa Gonzaga.\nCalcio.\nDue impianti sono in uso: il vecchio Campo da calcio in Via Armando Diaz e il nuovo impianto Comunale, inaugurato domenica 20 aprile 2008 e dedicato allo scomparso Sergio Gambini.\nPallavolo.\nLa Polisportiva Olonia ha anche alcune squadre di pallavolo.\nPattinaggio artistico a rotelle.\nDa oltre quarant'anni \u00e8 presente la sezione Pattinaggio Artistico dell'Associazione Sportiva Dilettantistica Centro Familiare Gerbone offre la possibilit\u00e0 di pattinare a qualunque livello (amatoriale, principiante, agonistico) e senza limite di et\u00e0."}
{"id": "31490", "revid": "1543377", "url": "https://it.wikipedia.org/wiki?curid=31490", "title": "Origgio", "text": "Origgio (\"Ur\u00eccc\" in dialetto saronnese, : ) \u00e8 un comune italiano di abitanti della provincia di Varese, un tempo nella provincia di Milano fino al 1929. Il comune \u00e8 posto all'estremit\u00e0 Sud della provincia, circa 17\u00a0km a nord-ovest di Milano e nelle immediate vicinanze di Saronno. Fa parte del territorio del basso varesotto. Nella sua storia fu soppresso due volte per essere poi ripristinato in seguito a mutamenti politici: nel 1811 fu Napoleone ad annetterlo a Uboldo, mentre nel 1928 su ordine di Mussolini venne aggregato a Saronno.\nGeografia fisica.\nTerritorio.\nIl comune di Origgio \u00e8 situato nella zona alluvionale dell'alta Pianura Padana, ad una quota di \nIl territorio di Origgio \u00e8, praticamente per la quasi totalit\u00e0, pianeggiante e attraversato, nella zona agricolo-boschiva, dal torrente Bozzente. \nOriggio condivide con i comuni di Uboldo e Cerro Maggiore un grande bosco di robinie e querce, chiamato Bosco del Conte. Questo bosco sorge nella vecchia zona di spaglio del torrente Bozzente. Attualmente \u00e8 in corso la realizzazione del Parco Sovracomunale dei Mughetti, che si estender\u00e0 per ettari nelle zone agricolo-boschive di Origgio, Uboldo e Cerro Maggiore, a tutela del corridoio ecologico del Bozzente e di una delle ultime zone verdi rimaste nella zona dell'Alto Milanese..\nClima.\nIl clima di Origgio \u00e8 di tipo continentale. Gli inverni sono freddi e presentano molte giornate di gelo. Le estati sono calde e afose. \u00c8 frequente, anche se in costante diminuzione, il fenomeno della nebbia.\nIn base alla media trentennale di riferimento (1961-1990) della stazione meteorologica di Milano Malpensa, situata a circa in linea d'aria dal centro di Origgio, secondo l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta attorno a ; quella del mese pi\u00f9 caldo, luglio, \u00e8 di circa , quella media di circa . Le precipitazioni medie annue sono pari a , con picco primaverile e autunnale e minimo relativo invernale.\nDal punto di vista legislativo il comune di Origgio ricade nella Classificazione climatica E in quanto i Gradi giorno della citt\u00e0 sono , dunque il limite massimo consentito per l'accensione dei riscaldamenti \u00e8 di 14 ore giornaliere dal 15 ottobre al 15 aprile.\nStoria.\nDa \"Oleoductus\", nome romano di Origgio, passava la via Varesina, che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese), da cui il nome della strada. Il nucleo originario del moderno comune di Origgio si svilupp\u00f2 a partire dal XVII e IX secolo. Origgio appare con nomi differenti su vari documenti storici: \"Oleoductus\", \"Oleoductum\", \"Uduluctum\", \"Udrugium\", \"Udrigium\", \"Urugio\".\nDall'835 al 1480 Origgio fu possesso degli abati di S. Ambrogio. Poi fece parte dei possedimenti dei Borromeo.\nNel 1558 Origgio risultava nei registri dell'estimo del ducato di Milano (Estimo di Carlo V).\nNel censimento del 1751 ad opera della II giunta si contavano ad Origgio circa 995 abitanti non si trovava alcun documento che attestasse lo stato d\u2019infeudazione del paese. Il comune non disponeva di un consiglio generale, ma solo di un console e di due sindaci. \nNel 1786 a seguito del compartimento territoriale della Lombardia austriaca il comune di Origgio venne inserito nella provincia di Milano mentre nel 1798 il comune di Origgio venne inserito nel distretto di Saronno.\nNel 1801 Origgio fu collocato nel distretto di Gallarate. Il comune nel 1805 aveva circa 910 abitanti.\nNel 1853 il Comune di Origgio era compreso nel cantone di Saronno (distretto di Gallarate) e aveva circa abitanti.\nMonumenti e luoghi d'interesse.\nArchitetture religiose.\nChiesa della Beata Vergine Maria Immacolata Concezione.\n\u00c8 la chiesa parrocchiale del comune. L'edificio e le opere contenute sono del 1700. La chiesa \u00e8 stata successivamente ampliata nel 1912. Negli ultimi anni sono stati eseguiti vari interventi di restauro. Vi sono tuttora conservati dipinti del 1700 che raffigurano episodi della vita di San Carlo Borromeo e numerosi mosaici realizzati nell'ultimo decennio. \u00c8 composta da una navata principale e da due navate laterali secondarie. La piazza antistante, in occasione di determinate festivit\u00e0, viene utilizzata per manifestazioni religiose e musicali.\nIl campanile \u00e8 alto 47 metri e possiede un concerto di 6 campane in Sib2 fuse da Luigi e Giorgio Ottolina di Seregno 1949.\nChiesa di San Giorgio.\nLa Chiesa di San Giorgio \u00e8 nota nel paese per l'inclinazione del suo campanile. La sua costruzione risale all'epoca longobarda, come dimostrato da un atto di vendita dell'anno 1181 . Divenne successivamente chiesa parrocchiale.\nNel 1596 venne costruito il nuovo campanile, la sacrestia e l'abside. Venne inoltre ampliata in senso longitudinale, spostando quindi l'ingresso principale. Da ultimo si provvedette alla costruzione di una nuova cappella contenente un ciclo di affreschi sulla nascita di Cristo e un grande crocifisso ligneo del XV secolo.\nNel 1701 perse il ruolo di chiesa parrocchiale, essendo stata costruita l'attuale parrocchia dedicata all'Immacolata concezione. Da questo momento la chiesetta cadde in uno stato di trascuratezza fino ai primi decenni del 900 quando si provvedette al suo restauro. Ora si celebrano funzioni nei periodi festivi, oltre a numerosi matrimoni.\nSantuario della Madonna del Bosco.\nIl Santuario \u00e8 situato lungo la strada che porta alla Cascina Muschiona, poco dopo il cimitero. Originariamente vi era una Cappella dedicata alla Madonna Addolorata, fatta risalire all'epoca medievale. Veniva comunemente chiamata dagli Origgesi con l'appellativo di \"Madonna del Bosco\" in quanto posta al limitare dell'allora zona boschiva. La popolazione era molto devota a questa Madonna, tanto da compiere processioni e cortei invocando aiuto e protezione nei momenti di difficolt\u00e0.\nNel 1935 al posto della Cappella (danneggiatasi in seguito ad un incidente) venne costruito, con l'ausilio di tutti gli operai e muratori origgesi, l'attuale Santuario.\nArchitetture civili.\nTorre ai Caduti.\nLa Torre ai Caduti fu eretta in poco pi\u00f9 di un anno a partire dal 1926, in ricordo, appunto, dei caduti della prima guerra mondiale. Al suo interno sono installati un serbatoio per l'acqua potabile e una grande campana. Attualmente \u00e8 chiusa al pubblico e non visitabile se non in occasioni particolari.\nTorre Schiaparelli.\nL'astronomo Giovanni Virginio Schiaparelli (1835-1919) comp\u00ec ricerche molto importanti (in particolare riguardo alle comete) dall'alto di questa torre, situata all'interno del Parco Comunale.\nCastello Borromeo.\nFu costruito nel tardo medioevo , inizialmente caratterizzato da un ampio quadrilatero aperto solo su un lato e da una torre a scopo di difesa e avvistamento, attualmente conserva una pianta ad L. Durante il XVI secolo vennero apportate delle modifiche alla struttura originaria, quali l'abbattimento di alcuni corpi di fabbrica e la costruzione di un lungo e valorizzante viale d'accesso. Venne inoltre creato un grande giardino all'italiana, sfruttando le pendenza che separavano il piano-campagna dall'edificio.\nAttualmente \u00e8 in parte adibito a privata abitazione.\nVilla Borletti.\nVilla Borletti \u00e8 un importante edificio storico situato nel centro del paese. Si affaccia direttamente sulla Piazza della Chiesa da un lato e sul retrostante Parco Comunale dall'altro. \u00c8 una tipica villa lombarda settecentesca, nata come dimora di villeggiatura dei Conti Borromeo, con annesso un grande giardino privato divenuto in seguito Parco Comunale. Dal 1801 al 1869 la villa diventa propriet\u00e0 della famiglia Pedretti; viene poi acquistata, sempre come casa di villeggiatura, da Francesco Borletti, figlio di Maddalena Pedretti, sorella del proprietario Giuseppe Maria Pedretti. Borletti, ingegnere e docente di topografia al Regio Istituto Tecnico Superiore, \u00e8 marito di Ester Schiaparelli, figlia del noto astronomo milanese Giovanni Schiaparelli. Nel 1967 Maddalena Borletti, unica figlia della coppia, vende la villa al comune di Origgio, che ha lo scopo di trasferirvi la sede del municipio. Verr\u00e0 invece utilizzata come sede della biblioteca comunale. Una parte della villa viene altres\u00ec demolita, in quanto pericolante, per fare posto ad un parcheggio pubblico. Nei primi anni '90 la villa viene svuotata e dichiarata inagibile, a causa di gravi problemi statici e di conservazione. Nel corso del 2011 sono terminati i lavori di recupero e restauro.\nDal 2014 l'associazione Hesperia (aps-hesperia.it) ha preso in gestione l'edificio che rimane di propriet\u00e0 comunale. I volontari dell'associazione, coadiuvati dalla popolazione origgese, hanno allestito in breve tempo, al piano terreno, una \"Sala delle Arti e dei Mestieri\" con oggetti di un tempo, una \"Sala delle Colonne\" ove si celebrano matrimoni civili ed una \"Sala Conferenze\" che ospita convegni, riunioni, proiezioni di film e eventi culturali di ogni tipo. L'intero primo piano \u00e8 dedicato a mostre di arte contemporanea curata da esperti del settore.\nSociet\u00e0.\nEvoluzione demografica.\nQuesto grafico indica l'evoluzione demografica di Origgio. Si pu\u00f2 infatti notare come gli abitanti siano aumentati notevolmente con l'inizio del periodo del \"boom economico\" italiano. \nCultura.\nMusica.\nSvolge un ruolo molto importante nel paese il Corpo Musicale San Marco (nato nel 1937), di cui fanno parte una sessantina di musicanti. Vi \u00e8 inoltre un coro detto \"Coro Amici della montagna\" (nato nel 1979) che ha la propria sede vicino alle scuole elementari.\nEventi.\nNei giorni intorno al 25 aprile ogni anno si tiene ad Origgio la Fiera delle Merci e del Bestiame, che si articola su tutto il territorio comunale e che vede concorsi di bellezza e destrezza per bestiame di vario genere nelle categorie bovini, ovocaprini ed equini. Il 25 aprile le bancarelle occupano quasi la totalit\u00e0 del paese (500 espositori circa nel 2006). Si svolgono inoltre una sfilata di carrozze con tiri da uno a dodici cavalli, gare di cavalli e soprattutto la mostra bovina con premiazioni gastronomiche.\nLa festa del paese si svolge la seconda domenica di settembre.\nGeografia antropica.\nFrazioni.\nPrima del boom edilizio degli anni '50 i pochi abitanti di Origgio erano raccolti intorno alle grosse cascine. La memoria di questi nomi \u00e8 giunta fino ad oggi:\nQuest'ultimo \u00e8 posto ad ovest dell'abitato lungo la strada che conduce a Cantalupo di Cerro Maggiore, nelle vicinanze dell'uscita autostradale Origgio-Ovest e dei boschi dei Conti Borromeo. In localit\u00e0 Cascina Broggio nacque nel 1869 il maratoneta Carlo Airoldi.\nEconomia.\nTerritorio a vocazione prevalentemente industriale anche se rimangono svariati ettari di terreno coltivato. I Principali prodotti del luogo sono le patate ed il mais. Grandi strutture industriali, refettori, capannoni e conviti sorgono ancora sul territorio a memoria delle attivit\u00e0 del Linificio Nazionale ormai chiuso. Oggi hanno stabilimenti in Origgio le farmaceutiche Novartis, Euticals, Formenti, Ciba e Sanofi, la chimico-vetraria O-I (produttrice di bottiglie in vetro che vanta un altoforno fra i pi\u00f9 grandi d'Europa), l'azienda di grande distribuzione Bennet, la Fiege, specializzata in logistica, la Gedy SPA specializzata in accessori per bagno, l'ICR SpA, azienda leader nell'incisione di cilindri rotocalco, l'azienda cosmetica Yves Rocher e numerose altre medie imprese.\nInfrastrutture e trasporti.\nStrade.\nIl territorio di Origgio \u00e8 attraversato da strade, comunali, provinciali e statali, che lo collegano in modo diretto con i comuni limitrofi e pi\u00f9 importanti della zona. In particolare:\nAutostrade.\nOriggio \u00e8 ben collegata alla rete autostradale italiana grazie alla presenza sul suo territorio dell'Autostrada A9 Lainate-Como Chiasso con lo svincolo di Origgio-Uboldo e l'Autostrada A8 Milano-Varese svincolo di Origgio Ovest.\nFerrovie.\nNon sono presenti stazioni nel territorio comunale, i collegamenti ferroviari con tutta la regione, sono garantiti, grazie alla vicinanza della Stazione di Saronno delle Ferrovienord.\nMobilit\u00e0 urbana.\nI collegamenti urbani e interurbani di Origgio sono gestiti da Air Pullman Spa e in parte da Movi bus Spa, che lo collegano con Saronno, Uboldo, Lainate, Rho e Milano."}
{"id": "31491", "revid": "799504", "url": "https://it.wikipedia.org/wiki?curid=31491", "title": "Orino", "text": "Orino (\"Urin\" in dialetto varesotto, probabilmente derivante da una filiazione dalla localit\u00e0 Oro, frazione del vicino comune di Azzio) \u00e8 un comune italiano di 815 abitanti della provincia di Varese, in Lombardia. Gran parte del territorio comunale \u00e8 ricompreso nel Parco regionale Campo dei Fiori.\nIl primo Consiglio comunale fu eletto nel 1831.\nNella prima met\u00e0 del XX secolo Orino \u00e8 stato meta turistica apprezzata soprattutto da villeggianti provenienti dal Varesotto e dall'Alto Milanese.\nIl comune fa parte dell'Unione dei comuni del Medio Verbano.\nMonumenti e luoghi d'interesse.\nLa Rocca di Orino.\nIn mezzo ai boschi, ad una ventina di minuti di passeggiata dal centro ed a 525 metri sul livello del mare, sorge la \"Rocca di Orino\", costituita da un quadrilatero con cinta muraria difeso da possenti torri. Il primo nucleo della fortezza, situata a nord-est del paese, si suppone risalga al III secolo a.C., ma dell'insediamento originario non sono rimaste tracce. I primi documenti in cui la fortezza viene citata risalgono al 1176.\nDall'esame della struttura muraria emerge una serie di lavori di ristrutturazione, quasi sicuramente eseguiti in epoca viscontea-sforzesca.\nNel 1513, in seguito al disfacimento del Ducato di Milano, venne occupata dalle truppe svizzere: la prima di una serie di occupazioni che caus\u00f2 lo smantellamento della rocca.\nAll'inizio del secolo scorso \u00e8 stata sottoposta a lavori di ristrutturazione dall'allora proprietario. La ristrutturazione continua tuttora grazie all'opera del nuovo proprietario.\nLeggende locali asseriscono l'esistenza di un fantasma nella Rocca."}
{"id": "31492", "revid": "767487", "url": "https://it.wikipedia.org/wiki?curid=31492", "title": "Osmate", "text": "Osmate (\"\u00dcsm\u00e0a\" in dialetto varesotto) \u00e8 una frazione geografica del comune di Cadrezzate con Osmate in provincia di Varese.\nPrima della fusione con Cadrezzate avvenuta nel 2019 \u00e8 stato un comune a s\u00e9 stante.\nTra le manifestazioni pi\u00f9 importanti si ricorda la sagra della zucca che si svolge ogni anno nel mese di settembre.\nGeografia fisica.\nOsmate sorge su un'altura di 334 metri e su una collina detta Pelada, alle pendici del Guzzetto, alto 470 metri. \u00c8 situato in un contesto caratterizzato dalla presenza di laghi e da una diffusa presenza di spazi verdi. Il centro abitato si sviluppa su un'altura che domina il lago di Monate, che si estende a nord-est rispetto al centro abitativo. Il territorio comunale \u00e8 compreso tra i 259 e i 471 metri sul livello del mare. Il piccolo paese \u00e8 attraversato da tre strade principali che si intersecano, formando un incrocio, davanti al caratteristico lavatoio; esse sono rispettivamente via Maggiore, via Roma e via Marconi.\nStoria.\nFino alla fine del XVIII secolo Osmate fa parte del feudo dei marchesi Litta Visconti Arese. In sostituzione del feudatario governava la famiglia Besozzi. Nel 1796 l'avvento delle armate Napoleoniche port\u00f2 all'abolizione di ogni forma di governo feudale e alla soppressione del Monastero delle Monache Agostiniane del Sacro Monte sopra Varese. Le monache trovarono rifugio presso la parrocchia di Osmate, ma riottennero il convento con il ritorno delle armate austriache. Negli anni dal 1873 al 1892, Osmate era parte del Comune chiamato Lentate Verbano. Nel 1893 ottenne la sede municipale e il cambio del nome in Osmate-Lentate. Nel 1929 Lentate entr\u00f2 a far parte del comune di Sesto Calende, a cui ancora oggi fa parte come frazione. A partire dal 1970 il comune \u00e8 ufficialmente nominato Osmate.\nAnticamente la comunit\u00e0 di Osmate rendeva culto alla divinit\u00e0 pagana Oscio Mater, da cui il villaggio mutu\u00f2 anche il proprio nome. Con la conversione al cristianesimo, sulle rovine del vecchio tempio, venne eretto il primo edificio di culto, dove celebrava la Messa il Capellano di Cadrezzate.\nIl referendum del 28 ottobre 2018 ha sancito la fusione col vicino comune di Cadrezzate nel comune di Cadrezzate con Osmate.\nIl nuovo comune di Cadrezzate con Osmate \u00e8 stato istituito il 15 febbraio 2019.\nMonumenti e luoghi d'interesse.\nA Osmate si conservano diversi edifici del centro storico tra cui la residenza signorile dei Besozzi, oggi chiamata Villa Baroni ed attuale sede di appartamenti privati. La villa \u00e8 un esempio di notevole residenza ottocentesca dotata di ampio parco. Insieme alla Chiesa dedicata ai Santi Cosma e Damiano (gi\u00e0 attestata nel XIII secolo, ma il cui aspetto attuale si deve a un rimaneggiamento del XX secolo) caratterizzano il centro del paese.\nDi qualche importanza architettonica \u00e8 anche la Villa Solferino, esempio di residenza signorile ottocentesca con ampio parco.\nIl paese \u00e8 noto anche per la spiaggia comunale che si affaccia sulle sponde del lago di Monate; essa costituita da erba, vista dal lago stesso, \u00e8 simile ad una \"terrazza\" verde che digrada fino alla riva, circondata da una vegetazione lussureggiante che la rende assai caratteristica."}
{"id": "31494", "revid": "125962258", "url": "https://it.wikipedia.org/wiki?curid=31494", "title": "Porto Ceresio", "text": "Porto Ceresio (\"P\u00f2rt Cer\u00e9si\" in dialetto varesotto, e semplicemente Porto fino al 1863) \u00e8 un comune italiano di abitanti della provincia di Varese in Lombardia.\nGeografia fisica.\nPosto sul lago Ceresio, o Lago di Lugano, Il territorio del comune risulta compreso tra i 210 e i 955 metri sul livello del mare. L'escursione altimetrica complessiva risulta essere pari a 745 metri.\nSociet\u00e0.\nEvoluzione demografica.\nIl comune di Porto Ceresio ha fatto registrare nel censimento del 1991 una popolazione pari a 2.959 abitanti. Nel censimento del 2001 ha fatto registrare una popolazione pari a 3.068 abitanti, mostrando quindi nel decennio 1991 - 2001 una variazione percentuale di abitanti pari al 3,68%.\nGli abitanti sono distribuiti in 1.209 nuclei familiari con una media per nucleo familiare di 2,54 componenti.\nInfrastrutture e trasporti.\nDal 1894 la stazione di Porto Ceresio \u00e8 capolinea settentrionale della ferrovia Varese-Porto Ceresio, originariamente gestita dalla Rete Mediterranea, poi passata in gestione alle Ferrovie dello Stato e quindi a RFI. Dal 2009 al 2018 la ferrovia \u00e8 rimasta interrotta per lavori, e i treni sono stati sostituiti da autobus.\nIl comune \u00e8 inoltre servito dalla Strada statale 344 di Porto Ceresio e dai battelli della navigazione pubblica sul lago di Lugano.\nAmministrazione.\nIl comune di Besano fu annesso a Porto Ceresio sia in et\u00e0 napoleonica che in et\u00e0 fascista.\nAltre informazioni amministrative.\nIl comune fa parte della comunit\u00e0 di lavoro Regio Insubrica, ente di cooperazione transfrontaliera che federa alcune province di Lombardia e Piemonte e il Cantone Ticino svizzero.\nSport.\nLa squadra di calcio del paese si chiama Ceresium Bisustum, dopo la fusione avvenuta con la squadra di Bisuschio; la sua storia s'\u00e8 interamente dipanata nelle divisioni dilettantistiche regionali e provinciali.\nVi \u00e8 poi la Canottieri Porto Ceresio, la cui attivit\u00e0 \u00e8 incentrata sul canottaggio a sedile fisso."}
{"id": "31495", "revid": "799504", "url": "https://it.wikipedia.org/wiki?curid=31495", "title": "Porto Valtravaglia", "text": "Porto Valtravaglia (\"P\u00f2rt Valtrav\u00e0ia\" in dialetto varesotto e semplicemente Porto fino al 1863) \u00e8 un comune italiano di abitanti della provincia di Varese in Lombardia. Luogo di villeggiatura sulle rive del Lago Maggiore gi\u00e0 nel XVIII secolo, nel XIX conosce un importante sviluppo industriale di cui ora rimangono poche tracce.\nSi divide fra il capoluogo, Porto, e la \"Valle\" (in realt\u00e0 un altopiano che sovrasta il lago), cio\u00e8 gli antichi comuni di Muceno e Musadino. Dei tre porti di pesca da cui deriva il nome, solo uno sopravvisse alla costruzione della strada verso Laveno. Porto Valtravaglia fa parte della Comunit\u00e0 Montana Valli del Verbano.\nStoria.\nPreistoria ed et\u00e0 antica.\nGi\u00e0 nell'et\u00e0 del ferro \u00e8 documentata una presenza umana in Valtravaglia (fra Porto e Cald\u00e8). I Romani attraversarono la Valtravaglia prima di Augusto, poi giunsero anche qui le milizie imperiali, seguite dal sistema giuridico amministrativo di Roma. Nel IV secolo cominciarono le prime scorribande barbariche e, di conseguenza, il bisogno di realizzare sistemi difensivi anche lungo il lago Maggiore si fece impellente. A quell'epoca sono attribuibili i primi nuclei della Rocca di Cald\u00e8 e la torre nell'omonima frazione, oltre che la prima parte del possente campanile di Domo.\nIl Medioevo.\nVerso la met\u00e0 del X secolo, Ottone I concesse all'arcivescovo di Milano Valperto il feudo di Travalia, che da quel momento divenne dominio dei potenti presuli ambrosiani, i quali vi esercitarono la loro giurisdizione spirituale e temporale.\nLa nobile famiglia Sessa.\nIl XIII secolo vide lo stabilirsi e il radicarsi nel territorio dei Sessa, nobile famiglia di stirpe longobarda originaria del Malcantone. Essi presero dimora nell'odierna frazione di \"Ticinallo\", luogo di cui si proclamarono signori, qualificandosi ufficialmente nei documenti come \"de Sessa de Tixinallo\". I Sessa non riconoscevano alcuna autorit\u00e0 feudale sui loro possedimenti, mentre a Cald\u00e8 furono nominati pi\u00f9 volte dagli Arcivescovi di Milano castellani della Rocca di Travaglia, in persona di Francesco e Quirico Sessa nel 1261, di un altro Francesco nel 1294 e di Guglielmo Sessa nel 1406. La famiglia, grazie all'alleanza coi Visconti, nel 1277 entr\u00f2 a far parte del patriziato milanese, privilegio confermato nel 1377 al ramo stabilitosi nel vicino comune di Brezzo di Bedero, in localit\u00e0 Sarra. I Sessa ebbero una notevole ramificazione che produsse, fra le pi\u00f9 illustri, le linee dei \"Sessa di Daverio\" e dei \"Cannobio Sessa di Ticinallo\".\nIl ramo che conserv\u00f2 residenza a Ticinallo, pur subendo gravi tracolli economici, sopravvisse sino al 1781, quando si estinse nel nobile Giovanni Battista Sessa che vendette gli ultimi possedimenti di famiglia a ricche famiglie borghesi sorte nella zona.\nL'et\u00e0 moderna e contemporanea.\nNel 1438 il duca di Milano Filippo Maria Visconti invest\u00ec del feudo di Travalia la nobile famiglia comasca dei Rusca, investitura che venne confermata da Francesco Sforza a met\u00e0 del secolo. Nel 1523 gli Svizzeri distrussero la Rocca di Cald\u00e8 a seguito dell'occupazione di Luino e del Malcantone.\nNegli ultimi decenni del Cinquecento, quando da tempo il Ducato di Milano era entrato nell'orbita spagnola, le terre della Valtravaglia passarono al conte Ruggero Marliani, dopo essere state borromee per un decennio (dal 1543 al 1553) ed essere poi ritornate ai Rusca-Lonati.\nTra il XVII ed il XVIII secolo Porto si arricch\u00ec di bei palazzi costruiti dalle famiglie nobili e altoborghesi dell'epoca, situati quasi tutti lungo l'attuale via Roma e nei pressi del porto.\nNel 1759 Felice Cioja e Carlo Mellerio fondarono a Porto una fabbrica specializzata nella produzione di lastre di vetro, caraffe e bicchieri di cristallo. Nel 1774 vi lavoravano 40 uomini e 49 donne, oltre a numerosi fanciulli. Parte della manodopera proveniva da paesi lontani e diede origine a famiglie il cui nome ricorda la loro origine: Griner, Asciamprener, Klingly. In epoca napoleonica, il noto economista Melchiorre Gioia afferm\u00f2 che la purezza dei vetri di Porto era rinomatissima, di poco inferiore a quelli di Boemia. La fabbrica pass\u00f2 poi di propriet\u00e0 della famiglia Minetti, migliorando in qualit\u00e0 e quantit\u00e0, dando lavoro a 170 persone. Nel 1901, in occasione dell'Esposizione Varesina la ditta di Porto fu brillantemente presente. Era in quegli anni di propriet\u00e0 della famiglia Lucchini, di origini milanese, ma saldamente legata a Porto Valtravaglia. Un esponente della famiglia, Angelo, fu tra i fondatori della Banca Popolare di Luino nel 1885 e lungamente anche sindaco di Porto.\nNel 1928 nasceva la Provincia di Varese ed anche la Valtravaglia conobbe nuovo impulso con la costruzione della strada Laveno - Luino. Nel 1928 fu anche effettuata l'unione dei comuni di Muceno e Musadino, fino a quella data autonomi, a Porto, formando cos\u00ec un unico comune.\nAttualmente, a parte una consistente percentuale di lavoratori frontalieri, l'occupazione \u00e8 rivolta al terziario verso le citt\u00e0 di Varese e Milano. Localmente sono presenti molte realt\u00e0 artigiane e commerciali anche se il turismo, italiano e straniero (in particolare tedesco), ha una certa importanza nell'economia del comune.\nInfrastrutture e trasporti.\nTreni.\nNel paese \u00e8 presente una stazione ferroviaria delle Ferrovie dello Stato, ristrutturata nell'estate del 2006.\nAmministrazione.\nPorto Valtravaglia fa parte della Comunit\u00e0 Montana Valli del Verbano."}
{"id": "31497", "revid": "2227054", "url": "https://it.wikipedia.org/wiki?curid=31497", "title": "Ranco", "text": "Ranco (\"R\u00e0nc\" in dialetto varesotto) \u00e8 un comune italiano di abitanti della provincia di Varese in Lombardia che si affaccia direttamente sulle sponde lombarde del Lago Maggiore.\nGeografia e geologia.\nRanco \u00e8 un paese situato a 214 metri sopra il livello del mare, che sorge sulle sponde lombarde del Lago Maggiore tra i comuni di Ispra e di Angera. Il comune si sviluppa tra il colle di San Quirico e il promontorio meridionale del Parco del Golfo della Quassa.\nI massi erratici.\nIn generale, tutta la sponda lombarda del Lago Maggiore \u00e8 ricca di massi erratici. Per la sua particolare orografia, per\u00f2, Ranco ne ha accumulati il maggior numero. Il materiale detritico, originato dalle frane avvenute sulle Alpi, per mezzo delle glaciazioni si \u00e8 infatti incagliato pi\u00f9 frequentemente sul versante settentrionale del colle di San Quirico, nei pressi di Ranco. Di questi massi, il pi\u00f9 famoso \u00e8 il \"Sasso Cavalaccio\" o \"Sass Cavalasc\", monumento naturale ai sensi della Legge Regionale n. 86 del 1983, adagiato sulla riva del Lago Maggiore. Esistono degli itinerari specifici per ricercare queste antichissime testimonianze geologiche.\nOrigini del nome.\nIl nome \"Ranco\" deriva dal verbo \"ranc\u00e0r\" o \"ronc\u00e0r\" che significa abbattere, disboscare e bruciare boschi.\nStoria.\nPrincipali avvenimenti storici.\nLe sorti e le vicende di Ranco hanno sempre seguito quelle del limitrofo feudo di Angera e della sua Rocca. Nell'anno 1276, infatti, proprio a Ranco venne combattuta tra i Visconti e i Torriani la Battaglia della Guazzera. Nel trecento le aree di Ranco erano in parte di propriet\u00e0 del monastero degli Umiliati di S. Lorenzo di Cannobbio e in parte era feudo di Gian Galeazzo Visconti, duca di Milano. Nei secoli successivi tutto il territorio di Ranco pass\u00f2 sotto il dominio dei Borromeo, feudatari di Angera.\nIl Comune di Ranco e la sua frazione di \"Uponne\" (nome derivante da \"Aupone\", guerriero del X secolo) vennero annesse ad Angera sia da Napoleone (1809) sia da Mussolini (1928). In entrambi i casi, tuttavia, venne ripristinato come comune autonomo al cambio di regime politico, rispettivamente nel 1816 e nel 1956.\nNell'anno scolastico 1940-1941 Giovanni Rodari fu maestro alle Scuole Elementari di Ranco (allora frazione di Angera). Insegn\u00f2 agli alunni della terza e della quarta elementare e ne diresse gli scrutini in prima e in seconda sessione.\nSimboli.\nAll'interno dello stemma del comune di Ranco, concesso con D.P.R. del 10 luglio 1962, vi sono due simboli che rappresentano le due storiche e tradizionali attivit\u00e0 dei ranchesi: una vite che, con un grappolo d'uva, cresce su un terrazzo verde e che simboleggia l'agricoltura; mentre il pesce color argento, indica la pesca.\nLa blasonatura \u00e8 la seguente:\n\"Troncato: nel primo, d'azzurro al tralcio di vite fruttato di un grappolo d'uva nera sinistrata da un pampino di verde ed accollato ad un paletto fondato su terrazzo dell'ultimo; nel secondo, d'argento ondato d'azzurro al pesce natante al naturale. Ornamenti esteriori di Comune.\"\nEconomia.\nTurismo.\nNel 1850 Ranco contava poche case e una chiesa. Tuttavia il paese, gi\u00e0 allora, era una delle mete preferite dall'aristocrazia milanese, attratta dalla bellezza dei luoghi e dalle battute di caccia e pesca. A partire dagli anni Sessanta del secolo scorso, Ranco ha via via assunto la fisionomia di un tranquillo centro residenziale e di villeggiatura.\nMolto attiv\u00e0 la PRO LOCO RANCO che durante l'anno organizza eventi allietando residenti e villeggianti promuovendo momenti di festa, spettacoli e simili\u201d\nInfrastrutture e trasporti.\nFra il 1914 e il 1940 Ranco ospit\u00f2 una fermata della tranvia Varese-Angera, gestita dalla Societ\u00e0 Anonima Tramvie Orientali del Verbano (SATOV).\nAmministrazione.\nRanco fu in provincia di Como dal 1801 al 1927."}
{"id": "31498", "revid": "1543377", "url": "https://it.wikipedia.org/wiki?curid=31498", "title": "Saltrio", "text": "Saltrio (dal latino \"saltus\", cio\u00e8 \"bosco\"; \"Saltri\" in dialetto varesotto) \u00e8 un comune italiano di abitanti della provincia di Varese in Lombardia. Storicamente, il nome della localit\u00e0 \u00e8 legata all'estrazione della cosiddetta \u201cpietra di Saltrio\u201d, impiegata con finalit\u00e0 decorative o strutturali all'interno di numerosi edifici di pregio e monumenti del vicino Canton Ticino e del nord Italia.\nGeografia fisica.\nTerritorio.\nIl territorio comunale \u00e8 per il 50% montano, culminante col monte Pravello () e la restante parte collinare e pianeggiante, occupata dal centro abitato posto a \nClima.\nLa stazione meteorologica pi\u00f9 vicina \u00e8 quella di Cuasso al Monte. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, luglio, \u00e8 di .\nLe precipitazioni medie annue sono superiori ai , mediamente distribuite in 99 giorni, e presentano con picco primaverile ed autunnale e minimo relativo invernale.\nOrigine del nome.\nL'etimologia di Saltrio deriva dal latino \"saltus\", ossia \"bosco\", a indicare un \"paese tra i boschi\".\nStoria.\nNonostante numerosi reperti di epoca romana siano stati rinvenuti in centri limitrofi come Stabio, Ligornetto, Clivio, Viggi\u00f9 e Arcisate, Saltrio \u00e8 carente di testimonianze storiche che attestino un insediamento risalente a un'et\u00e0 cos\u00ec antica. Tuttavia, l'utilizzo della pietra di Saltro nel rivestimento delle mura romane di Milano (datate tra il 32 e il 27 a.C.) lascia presagire che la zona fosse quantomeno nota gi\u00e0 ai romani.\nIn epoca medievale, Saltrio faceva parte della Pieve di Arcisate ma da un punto di vista economico orbitava attorno alla ricca pianura del mendrisiotto. Lo sfruttamento delle cave di pietra divenne particolarmente rilevante a partire dal XV secolo e, in particolare, tra i secoli XVII e XX, quando Saltrio divent\u00f2 famosa come terra di scalpellini e scultori.\nNel 1516, con il riconoscimento agli Svizzeri della Pieve di Balerna, Saltrio diventa un paese di confine all'interno del Ducato di Milano. Da un punto di vista ecclesiastico, rimase tuttavia legata al territorio svizzero nella pieve di Riva San Vitale, di cui faceva gi\u00e0 parte nel 1517 e in cui rimase fino al 1876, anno dell'incorporazione nel Vicariato di Uggiate.\nSaltrio \u00e8 stata frazione di Viggi\u00f9 dal 1809 al 1815 e dal 1928 al 1953, per decreti di Napoleone e Mussolini.\nA Saltrio \u00e8 titolato il Saltriovenator (cacciatore di Saltrio), un grande dinosauro predatore i cui resti furono trovati nel 1996 in una cava nei pressi del paese.\nSociet\u00e0.\nLingue e dialetti.\nLa popolazione appartiene linguisticamente al lombardo. Il principale dialetto \u00e8 il lombardo occidentale.\nImmigrazione straniera.\nAl 31 dicembre 2007 a Saltrio risultano residenti 87 cittadini stranieri. Le nazionalit\u00e0 principali sono:\nReligione e problema della pieve.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune ha quattro edifici di culto amministrati da una sola parrocchia dei Santi Gervaso e Protaso, e appartiene oggi all'arcidiocesi di Milano, ma la sua storia \u00e8 del tutto particolare: Saltrio \u00e8 appartenuta fin dal Medioevo alla diocesi di Como, tanto che nel borgo \u00e8 in uso il rito romano, rappresentata in loco dal prevosto di Riva San Vitale attraverso la vicina Arzo. L'anomalia si gener\u00f2 nel 1516 allorquando, in seguito al Trattato di Friburgo, tutto il resto del territorio plebaneo pass\u00f2 alla Svizzera: quando nel 1884 il governo svizzero decise la nazionalizzazione delle istituzioni religiose, e fu eretta la diocesi di Lugano, Saltrio si trov\u00f2 isolata dalla propria diocesi e, caso unico in Lombardia, priva di un prevosto di riferimento. Alla situazione si cerc\u00f2 di rimediare, dichiarando il paese \"vicariato foraneo\" di s\u00e9 stesso. Fu solo nel 1982 che Carlo Maria Martini mise ordine al problema, cambiando diocesi alla parrocchia, uniformandola a quelle italiane ad essa circostanti.\nL'altra confessione cristiana presente \u00e8 quella evangelica dal 1950 circa, con una comunit\u00e0: la Chiesa Cristiana Evangelica di Saltrio.\nCultura.\nBanda musicale.\nFondata nel 1881, da allora contribuisce alla formazione della sensibilit\u00e0 musicale dei cittadini. A Saltrio partecipa alle celebrazioni pubbliche, civili e religiose ed \u00e8 promotrice di appuntamenti musicali di cui i pi\u00f9 importanti sono il \"Concerto di Primavera\" ed il \"Concerto di Gala\". Negli anni ha partecipato a diversi concorsi bandistici nazionali ed internazionali.\nGeografia antropica.\nSuddivisioni storiche.\nNel 2005 viene fondato il rione San Giorgio, dall'unione dei due precedenti rioni.\nAmministrazione.\nIl territorio fa parte della Comunit\u00e0 Montana del Piambello."}
{"id": "31499", "revid": "121540132", "url": "https://it.wikipedia.org/wiki?curid=31499", "title": "Sangiano", "text": "Sangiano (\"Sangi\u00e0n\" in dialetto varesotto) \u00e8 un comune italiano di abitanti della provincia di Varese in Lombardia.\nConfina a nord-ovest con Laveno Mombello, a nord-est con Caravate e a sud con Leggiuno. Si trova a un paio di chilometri dal Lago Maggiore e dall'Eremo di Santa Caterina del Sasso.\nOrigini del nome.\nIl toponimo dovrebbe indicare l'antica presenza sul territorio di una chiesa intitolata a san Giovanni; non a caso nei documenti pi\u00f9 antichi il paese viene menzionato come \"Sangiuan\", \"Scanzan\" o \"Sanzano\", dai quali col passare del tempo si sarebbe giunti a \u201cSangiano\u201d. Le fonti storiche non fanno diretto riferimento al culto di questo santo, ma parlano di una chiesa e un altare siti nel vicino territorio di Leggiuno, oltre a un battistero presso San Clemente (monte Picuz), visibile almeno fino al XVI secolo. A questa teoria se ne aggiunge un'altra formulata dall'Olivieri (Dizionario di Toponomastica lombarda), che vede nel toponimo un derivato dell'appellativo \"sencia\" o \"singia\" (dal Latino \"cingula\"), da intendersi come traslato geomorfologico per designare \u201cstriscia sottile di terreno\u201d.\nStoria.\nLa comunit\u00e0 di Sanzano, appartenente alla pieve di Leggiuno, fu nominata per la prima volta negli Statuti delle strade ed acque del Contado di Milano del 1346 fra le localit\u00e0 tassate per la manutenzione della strada di Rho. \nNel 1491 il duca di Milano Gian Galeazzo Sforza infeud\u00f2 Sangiano, con i vicini centri di Leggiuno, Bosco e Mombello, al suo prefetto di caccia Francesco Cremona. Il feudo pass\u00f2 poi ai Trivulzio, quindi di nuovo ai Cremona detti Favagrossa. Infine, nel 1643, fu acquistato dai Besozzi del ramo di Bardello, che lo mantennero con il titolo di conti fino al 1811.\nNel censimento del 1770 il comune contava 218 abitanti, ripartiti in 38 famiglie, e risultava diviso in tre nuclei insediativi denominati \"cantoni\". \u00c8 documentata, all'epoca, la presenza di una casa di frati Agostiniani Scalzi. Il territorio era interamente occupato da una fitta rete di poderi sia \u201cin monte\u201d che a valle, coltivati a vite, gelsi e cereali o usati come pascolo. \nIn seguito alla formazione del Regno Lombardo-Veneto, nel 1816, il paese entr\u00f2 a far parte della provincia di Como, distretto XVI di Gavirate. All'Unit\u00e0 d'Italia, nel 1861, gli abitanti erano saliti a 478.\nTra Ottocento e Novecento, periodo contraddistinto da un ragguardevole incremento demografico, si pot\u00e9 assistere all'espansione e all'abbellimento dell'antico abitato, con l'apertura di nuove vie e la costruzione di moderni edifici: il palazzo del municipio, l'asilo infantile e numerose ville. Una di queste, Villa Fantoni, \u00e8 da alcuni decenni patrimonio pubblico, grazie al lascito dell'ultima e compianta proprietaria, la benefattrice Maria Enrichetta Fantoni. Con il suo bel parco ospita feste, mostre e manifestazioni. Nei mesi estivi molti sangianesi, soprattutto muratori, andavano all'estero in cerca di lavoro: nell'estate del 1914 erano ben 250 i sangianesi sparsi per l'Europa e 6 quelli residenti in America. In patria le industrie locali stavano ormai soppiantando le attivit\u00e0 agricole e su 900 abitanti si contavano circa 200 fra operai e operaie.\nUn grande sindaco e benefattore fu, nel lontano passato, Giuseppe Besozzi (1822-1901), alla cui memoria sono oggi dedicate le Scuole elementari e la via principale del paese. Fra le famiglie \"storiche\" di Sangiano, oltre ai Fantoni e ai Besozzi, si ricordano nelle loro varie ramificazioni, i Bizzozzero, i Cerutti, i De Ambrosis, i Luvini, i Masciocchi, gli Ossola e i Reggiori.\nIl 19 novembre 1906 il cardinale Andrea Carlo Ferrari eresse Sangiano in parrocchia autonoma, smembrandola da quella di Leggiuno. Nel suo territorio sono situati tre luoghi di culto: la parrocchiale, dedicata a S. Andrea Apostolo, l'oratorio della Madonna del Rosario e, sul monte Sangiano (nel comune di Caravate), la chiesetta di S. Clemente. Dal 1\u00ba giugno 2008 le parrocchie di Arolo, Leggiuno e Sangiano sono unite nella comunit\u00e0 pastorale dei Ss. Primo e Feliciano.\nSimboli.\nLo stemma di Sangiano \u00e8 descritto come segue:\n\"Troncato: nel primo di rosso, al covone di spighe d'oro, legato d'azzurro; nel secondo d'oro, alla montagna al naturale di verde cimata di una croce del calvario di rosso. Ornamenti esteriori da Comune.\"\nApprontato dall'amministrazione comunale nei primi anni Sessanta, lo stemma ricorda nel monte il monte Picuz; nella croce le chiese romaniche dei santi Clemente e Andrea; nel covone di spighe la tradizionale vocazione agricola del paese.\nIl gonfalone \u00e8 descritto come segue:\nD\"rappo troncato di giallo e di rosso caricato dell'arma sopra descritta ed ornato di ricchi fregi d'argento.\"\nInfrastrutture e trasporti.\nPossiede una propria fermata ferroviaria posta sulla linea Milano-Luino.\nAmministrazione.\nAmministrazione territoriale.\nA seguito delle ristrutturazioni territoriali comunali avvenute durante l'et\u00e0 napoleonica e il fascismo, il comune \u00e8 stato unito nel periodo 1809-1815 e nel periodo 1927-1963 a Leggiuno, detta Leggiuno-Sangiano nel XX secolo, comprendendo anche i soppressi comuni di Arolo, Ballarate e Cellina, oggi frazioni di Leggiuno.\nIl 21 luglio 2013 la cittadinanza ha festeggiato il 50\u00ba di ritorno all'autonomia.\nIl comune fa parte dell'Unione dei comuni del Medio Verbano."}
{"id": "31500", "revid": "73469", "url": "https://it.wikipedia.org/wiki?curid=31500", "title": "Saronno", "text": "Saronno (: , \"Sar\u00f2nn\" in dialetto locale, : ) \u00e8 un comune italiano di abitanti della provincia di Varese in Lombardia. \u00c8 il comune pi\u00f9 densamente popolato della provincia.\nFa parte del territorio del Saronnese, di cui \u00e8 capoluogo.\nGeografia fisica.\nTerritorio.\nLa citt\u00e0 \u00e8 situata nel territorio dell'Altomilanese, all'intersezione tra le province di Milano, Como, Varese e Monza e Brianza, senza essere strettamente legata a nessuno dei capoluoghi in particolare. Una parte considerevole della popolazione gravita, per motivi di lavoro o di studio, su Milano ma anche su Como, grazie alla vicinanza verso la citt\u00e0 lariana e al contempo verso il confine Svizzero, dal quale dista appena 25 km. Inoltre la citt\u00e0 gode anche di una vita propria, cui partecipano anche gli abitanti dei comuni limitrofi (Gerenzano, Turate, Uboldo, Rovello Porro, Origgio, Caronno Pertusella, Solaro, Rovellasca, Ceriano Laghetto), che frequentano le locali scuole o lavorano in citt\u00e0.\nPresenta un territorio formato da due terrazzi pianeggianti o subpianeggianti su tutta la sua superficie, uno d'et\u00e0 intermedia, situato a est, e l'altro rappresenta l'alta pianura entrambi con inclinazione graduale verso nord, con un'altitudine che varia da 198 m s.l.m. a 230 m. In posizione centrale invece troviamo la valle del Lura, scavata di 5-10 metri fino al centro citt\u00e0, in seguito si fonder\u00e0 con la pianura.\nSaronno \u00e8 attraversata dal torrente Lura, che nasce nel territorio del Comune di Bizzarone e sfocia nell'Olona alle porte di Milano. Il torrente dagli anni 70' \u00e8 stato influenzato negativamente da un'alta antropizzazione e da inquinamento, tutt'ora vanta una qualit\u00e0 delle acque sotto la media, anche se migliorata rispetto ad altri anni. Il tratto di torrente compreso nel territorio cittadino \u00e8 in gran parte interrato; le esondazioni sono contenute grazie alla presenza delle vasche di laminazione a Lomazzo, costruite negli ultimi anni, queste vasche presiedono anche la funzione nel prevenire le secche riversando acqua quando necessario, sempre negli ultimi anni il torrente Lura grazie a dei progetti \u00e8 riuscito a riacquistare una qualit\u00e0 delle acque dignitosa.\nParte del territorio comunale \u00e8 ricompreso nei confini del Parco del Lura, parco locale di interesse sovraccomunale che si estende lungo la valle del torrente Lura, da Bulgarograsso fino a Lainate.\nClima.\nSituata nell'alta pianura padana, Saronno ha un clima di tipo continentale con inverni freddi e con molti giorni di gelo; pi\u00f9 rari invece i giorni di ghiaccio.\nLe estati sono generalmente calde e moderatamente piovose (soprattutto a causa dei temporali). Le temperature massime, in tale periodo, possono raggiungere anche i 35\u00a0\u00b0C e l'umidit\u00e0 notturna pu\u00f2 risultare elevata. Le perturbazioni giungono prevalentemente da Ovest (stampo atlantico) e da Sud (stampo mediterraneo); pi\u00f9 rare quelle di origine artico-russa.\nSaronno, come del resto gran parte della Pianura Padana, soffre di scarsa ventilazione, di conseguenza l'umidit\u00e0 \u00e8 abbastanza elevata per buona parte dell'anno, comunque inferiore rispetto alle zone della bassa pianura padana (pavese, lodigiano, cremonese).\nSecondo la classificazione climatica il centro abitato \u00e8 situato in \"zona E\", 2451 GR/G.\nStoria.\nDa \"Solomnum\", nome romano di Saronno, passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese). La pi\u00f9 antica testimonianza documentale dell'esistenza di Saronno \u00e8 una carta notarile del 796, inerente ad un prestito a pegno contratto da tale \"Johannes de Vico Salomno filius quondam Aretheo qui fuit notarius\", il quale ottiene da un certo Erminaldo la somma di novanta denari d'argento, dandogli in pegno tutti i suoi beni esistenti in \"Vico Solomno\".\nPrima di giungere alla definitiva denominazione di Saronno, nel corso dei secoli la citt\u00e0 ha assunto varie denominazioni riscontrabili attraverso documentazioni storiografiche. In ordine di tempo, Saronno viene menzionata come \"Solomno\" (anno 903), \"Serogno\" (anno 1150), \"Sorogno\" (XII secolo), \"Serono\" (XIII secolo) e subito dopo Sarono.\nQuesti cambiamenti di nome derivano da un fenomeno che si riscontra con grande frequenza nei dialetti lombardi a occidente dell'Adda, fra cui si annovera il dialetto saronnese: il rotacismo, ossia il cambiamento della /l/, soprattutto se intervocalica, in /r/, indicato dal linguista Clemente Merlo come uno degli effetti pi\u00f9 caratteristici del profondo e antico sostrato ligure.\nIn epoca medievale, Saronno fece parte del Contado del Seprio e quindi del Ducato di Milano. Tra le notizie di questo tempo, si sa che Cecilia Gallerani (celebre in quanto soggetto del dipinto \"Dama con l'ermellino\" di Leonardo da Vinci) ottenne in dono dal duca Ludovico il Moro le rendite del territorio saronnese.\nIl fascismo fece di Saronno un centro aggregativo del suo circondario, annettendo al suo territorio comunale i centri di Origgio, Uboldo e Gerenzano; tali accorpamenti furono poi revocati a seguito della caduta della Repubblica Sociale Italiana.\nSimboli.\nStemma e gonfalone.\nLo stemma araldico di Saronno, concesso con Decreto del capo del Governo del 10 novembre 1932 e modificato con l'aggiunta degli opportuni coronamenti a seguito dell'attribuzione del titolo di citt\u00e0 da parte del presidente della Repubblica nel 1960, presenta la seguente blasonatura:\nIl gonfalone, concesso con Decreto del presidente della Repubblica in data 28 settembre 2007, si presenta sotto forma di:\nNel 2003 il comune si \u00e8 dotato di una propria bandiera, approvata Decreto del presidente della Repubblica in data 28 settembre 2007. Essa si presenta sotto forma di:\nDesueti.\nPrima dell'adozione di detto stemma, dal XVI secolo fino al 1932 al comune fu associato un emblema mutuato da quello della famiglia Casati Stampa di Soncino, vantante storici e solidi legami con Saronno. La blasonatura era la seguente:\nI colori bianco-azzurri sono stati poi ripresi nel Terzo millennio nella summenzionata bandiera comunale.\nMonumenti e luoghi d'interesse.\nArchitetture religiose.\nLa chiesa e la cultura cattolica hanno un peso rilevante nel definire le vicende socio-politiche del saronnese, in quanto il centro storico cittadino si \u00e8 sviluppato intorno agli edifici sacri dal centro verso ovest formando il cosiddetto \"percorso delle tre chiese\". Di queste, il Santuario della Beata Vergine dei Miracoli e la Chiesa di S. Francesco rivestono un notevole interesse artistico.\nSociet\u00e0.\nEtnie e minoranze straniere.\nAl 1\u00ba gennaio 2018 gli stranieri residenti a Saronno con regolare permesso di soggiorno erano , pari a circa il 11,5% della popolazione residente. Le nazionalit\u00e0 pi\u00f9 rappresentate erano:\nCultura.\nIstruzione.\nLa citt\u00e0 di Saronno offre un sistema scolastico statale e non statale completo, dalle scuole dell'infanzia sino ad un corso universitario (Scienze Motorie dell'Universit\u00e0 dell'Insubria). Per questo motivo Saronno \u00e8 il polo scolastico di riferimento per i paesi dell'area del Saronnese.\nNel territorio sono presenti il liceo classico Stefano Maria Legnani, il liceo scientifico G. B. Grassi, l'ITCS \"Gino Zappa\" , l'ITIS \"Giulio Riva\" e l'\"IPSIA \"Antonio Parma\".\nMusei.\nMILS - Museo delle Industrie e del Lavoro del Saronnese.\nIl museo \u00e8 composto da uno spazio espositivo aperto di 1400\u00a0m\u00b2 e di uno spazio interno di 800\u00a0m\u00b2. Sorge nelle aree adiacenti alla stazione ferroviaria ed occupa alcuni vecchi capannoni delle Ferrovienord, in cui venivano, ai tempi, revisionate le locomotive a vapore. Gli spazi all'aperto sono dedicati all'esposizione di veicoli ferroviari storici, tutti appartenenti al parco treni delle Ferrovie Nord Milano.\nMuseo Giuseppe Gianetti.\nSpazio espositivo e didattico e centro di documentazione e ricerca nel campo delle arti visive e plastiche, il museo espone la collezione di ceramiche del XVIII secolo raccolta da Giuseppe Gianetti a partire dal 1933, inserite nel contesto dell'abitazione di famiglia. Il nucleo pi\u00f9 cospicuo delle ceramiche \u00e8 costituito da porcellane di Meissen, a cui si affiancano porcellane orientali cinesi e giapponesi, produzioni di manifatture europee ed italiane.\nMedia.\nNel 1976 nacque una delle prime emittenti della provincia: Radio Saronno Continental che si svilupp\u00f2 nei primi anni ottanta, rilevando altre stazioni, quali Radio Studio 4 di Caronno Pertusella e Radio AC 11 di Seregno, dando il via nel dicembre 1982 al mininetwork interprovinciale Nuova Rete. L'emittente chiuse nel 1987. In seguito sorse l'attuale Radio Orizzonti di matrice cattolica. Proveniente da Cermenate, si radic\u00f2 a Saronno negli anni ottanta anche Happy Radio, un'emittente commerciale. Anche in questo caso, l'emittente chiuse e cedette la frequenza all'emittente nazionale RDS.\nEventi.\nCi sono diverse manifestazioni che caratterizzano la citt\u00e0; le pi\u00f9 antiche, di origine religiosa, sono: la festa del Trasporto del S. Crocifisso, dal 1734, la quarta domenica di ottobre, con la solenne processione; la festa del Voto alla Beata Vergine Maria del Santuario della Madonna dei Miracoli, dal 1577, a fine marzo, con l'offerta della cera da parte del Sindaco, come adempimento dell'antico voto mariano; la sagra di Sant'Antonio abate, il 17 gennaio, con la benedizione degli animali e dei veicoli.\nVi \u00e8 poi la festa di primavera dell'inizio di maggio; dal 2008, la festa ha assunto il nome di \"Saronno una volta\", in occasione dell'esibizione di costumi, veicoli e strumenti del primo Novecento. In estate, \u00e8 organizzata anche la \"notte bianca\".\nAltrettanto importante, la Civica Benemerenza della Ciocchina, che viene conferita ogni anno alla vigilia della festa del Trasporto ai cittadini benemeriti. \nDopo la fine dell'anno scolastico, il secondo fine settimana di giugno, si organizza una manifestazione denominata \"Musica e sport\".\nEconomia.\nDel passato industriale, ormai quasi completamente estinto e in buona parte documentato dalla collezione del Museo delle Industrie e del Lavoro del Saronnese, sono degni di nota gli stabilimenti della Isotta Fraschini (multinazionale dei motori per aerei, treni, barche e macchinari vari) e della Lazzaroni (biscotti). Delle ultime due attivit\u00e0, i marchi sono ancora utilizzati, ma la produzione \u00e8 stata spostata in altre sedi; va comunque citata la \"Parma Antonio e figli\".\nUn'azienda storica che rimane nel saronnese \u00e8 la ILLVA Saronno, che produce il noto \"Amaretto di Saronno\" (ora commercializzato con la marca \"DiSaronno\"), e altri marchi italiani come \"Artic vodka\", \"Rabarbaro Zucca\". Produce anche diversi vini siciliani come il \"Marsala Florio\" e i vini \"Corvo\" oltre ad altre attivit\u00e0 anche al di fuori del settore vini e superalcolici. Altra storica (1927) azienda tutt'ora presente sul territorio \u00e8 la FIMI Phonola di Saronno, un tempo parte del gruppo Philips; oggi \u00e8 parte del gruppo Barco e si occupa della produzione e progettazione di monitor per l'utilizzo medicale che vengono esportati in tutto il mondo.\nInfrastrutture e trasporti.\nStrade.\nIl territorio comunale \u00e8 attraversato, nella zona occidentale, dall'autostrada A9 (Lainate-Como Chiasso), direttamente collegata alla citt\u00e0 tramite gli svincoli \"Saronno\" e \"Origgio-Uboldo\", e da diverse arterie a grande traffico, tra cui la SP 233 \"Varesina\" (da Milano a Varese) e la SP 527 \"Bustese\" verso Busto Arsizio e Monza.\nFerrovie.\nLa stazione di Saronno (FN) \u00e8 un nodo fondamentale di interscambio della rete regionale (linee Saronno-Milano, Saronno-Laveno, Saronno-Novara, Saronno-Seregno, Saronno-Como), del Servizio ferroviario suburbano di Milano (Linea S1, Linea S3 e Linea S9) e del Malpensa Express, gestiti da Trenord.\nLa stazione ha un flusso di passeggeri in transito stimato tra le 18000 e le 20000 unit\u00e0, per un totale annuo di circa 7.200.000 passeggeri all'anno.\nLa citt\u00e0 \u00e8 inoltre dotata di una seconda stazione, la Saronno Sud, dedicata esclusivamente alle linee suburbane (S1, S3, S9).\nMobilit\u00e0 urbana.\nLa citt\u00e0 di Saronno dispone di un'autostazione, a poca distanza dalla stazione ferroviaria, a servizio dei pullman di linea extraurbani e di una stazione dei taxi posta di fronte alla stazione. Il comune \u00e8 inoltre servito da 5 linee di autobus urbani gestito da STIE.\nAmministrazione.\nLa politica saronnese \u00e8 stata segnata dalla forte influenza degli ambienti legati alla Chiesa. Storico feudo democristiano, dopo la sparizione dei partiti tradizionali, la citt\u00e0 \u00e8 stata amministrata da una Giunta DC-PCI-PSI-PRI-PLI dal 1992 al 1995 e di centro-sinistra (PPI-DS-CIS) dal 1995. Dal 1999; per due legislature la citt\u00e0 \u00e8 stata governata da una giunta di centro-destra, Forza Italia, Alleanza Nazionale, Partito Federalista di Gianfranco Miglio e Unione Saronnese di Centro (successivamente U.D.C.), senza l'apporto della Lega Nord rimasta all'opposizione. Il sindaco Pierluigi Gilli fu rieletto nel 2004 al primo turno.\nNel 2009 \u00e8 stato eletto sindaco - dopo il turno di ballottaggio - Luciano Porro, rappresentante del PD in coalizione con il Partito Socialista Italiano e i Verdi. La sua giunta \u00e8 per\u00f2 decaduta dopo undici giorni dall'elezione per le dimissioni della maggioranza dei consiglieri comunali, che invece era espressione della coalizione di centro-destra (beneficiaria di sedici consiglieri su trenta). Questa circostanza ha reso necessario il commissariamento del Comune, retto temporaneamente dal viceprefetto vicario Giuliana Longhi. La ripetizione delle elezioni, effettuata nella primavera del 2010, ha visto nuovamente confermato sindaco Luciano Porro, la cui coalizione - a differenza di quanto accaduto nel 2009 - ha ottenuto la maggioranza dei consiglieri in Consiglio comunale. Frattanto nel centrodestra si era consumata una spaccatura nel PdL, da cui era fuoriuscita la lista Unione Italiana, capace di eleggere due consiglieri comunali, tra cui l'ex sindaco Pierluigi Gilli; parallelamente la Lega Nord non \u00e8 riuscita a raggiungere l'obiettivo di entrare per la prima volta in maggioranza. Alle contestuali elezioni regionali, comunque, le forze di centrodestra si sono confermate largamente maggioritarie, ottenendo oltre il 60% dei voti in combinato.\nLe elezioni del 2015 hanno visto la vittoria di una coalizione orientata in modo pi\u00f9 deciso a destra, composta da Lega Nord, Fratelli d'Italia - Alleanza Nazionale e altre liste civiche o territoriali; tale cartello ha prevalso sulle liste di centrosinistra, vincendo il ballottaggio col 59% dei consensi ed esprimendo alla carica di primo cittadino il leghista Alessandro Fagioli. Egli non \u00e8 per\u00f2 riuscito a riconfermarsi per un secondo mandato, venendo superato al ballottaggio della tornata elettorale 2020 da Augusto Airoldi, sostenuto da PD e da tre liste civiche (due in appoggio diretto e una in apparentamento dopo il primo turno, Obiettivo Saronno), nonch\u00e9 con l'appoggio esterno di parte della lista a sostegno del ricandidato Pierluigi Gilli.\nElenco dei sindaci di Saronno.\nFino al 1869 l'attuale quartiere di Cassina Ferrara era comune a s\u00e9 stante. Dal 1860 al 1866 fu sindaco Giuseppe Galli e dal 1867 al 1869 Eugenio Banfi: il 1\u00ba maggio 1869 il comune di Cassina Ferrara fu aggregato a quello di Saronno.\nSport.\nCalcio.\nLa principale squadra cittadina \u00e8 il FBC Saronno, fondata nel 1910 e avente al suo attivo varie stagioni in terza serie nazionale. Pi\u00f9 volte disciolta e ricostituita (da ultimo nel 2010, allorch\u00e9 cedette il proprio titolo sportivo valido per partecipare alla Serie D alla Gallaratese), a seguito della rifondazione concretizzata nel 2015 su iniziativa di un'altra squadra cittadina, l'A.S.D. Matteotti (che ha rilevato il titolo sportivo della SolbiaSommese Calcio), \u00e8 ripartita dal campionato di Eccellenza Lombardia 2015-2016 con la denominazione \"A.S.D. F.B.C. 1910 Saronno\".\nSempre in ambito calcistico, a Saronno sono presenti altri due club, militanti nelle leghe regionali lombarde: la Polisportiva Robur Saronno, fondata nel 1919, e l'AMOR Sportiva, fondata nel 1948.\nIl principale impianto cittadino per la pratica del calcio e dell'atletica leggera \u00e8 lo stadio Emilio Colombo-Gaetano Gianetti, costruito nel 1931 in via Biffi, i cui spalti dispongono di circa 4000 posti: tale impianto tuttavia versa in condizioni di fatiscenza, che con l'avvento del Terzo millennio hanno obbligato a limitarne la capienza a soli 99 spettatori. In virt\u00f9 di ci\u00f2 il F.B.C. Saronno - che pure l'ha adottato per oltre sette decenni come terreno casalingo - l'ha abbandonato, optando per disputare le gare interne nel vicino comune di Cesate. Dal 2010 esso ospita pertanto le partite casalinghe della sola Robur Saronno.\nNel territorio comunale esistono altri quattro impianti per la pratica del calcio: il Campo comunale \"Cassina Ferrara\", sito in via Trento, il Centro giovanile Mons. Ugo Ronchi di via Colombo, il centro sportivo Prealpi di Via Sabotino e il Centro sportivo Matteotti di via Sampietro.\nCiclismo.\nAnnualmente, nei mesi di luglio o settembre, la citt\u00e0 ospita il \"Gran Premio Citt\u00e0 di Saronno\", gara ciclistica in notturna organizzata su un circuito cittadino dalla societ\u00e0 Pedale Saronnese con il patrocinio dell'Amministrazione Comunale. La gara \u00e8 riservata ai corridori ciclisti dilettanti, categorie allievi ed esordienti.\nPallacanestro.\nA Saronno \u00e8 attivo il club cestistico della Robur Basket Saronno, il cui miglior risultato storico consiste nella militanza nel campionato di Serie B. Le selezioni disputano le gare interne presso il locale Centro giovanile mons. Ugo Ronchi.\nTchoukball.\nA Saronno \u00e8 praticato il tchoukball, di cui la citt\u00e0 \u00e8 la culla italiana. Il Saronno Castor \u00e8 infatti il primo club di tchoukball creato in Italia. Il primo campionato nazionale di questo sport ha avuto inizio il 14 gennaio 2007 a Saronno, dove ha anche sede la Federazione Italiana Tchoukball (F.T.B.I.).\nAtletica.\nL'atletica leggera ha fatto la sua apparizione a Saronno qualche anno prima della seconda guerra mondiale. Veniva praticata dalla Viribus Unitis e dalla Unione e Forza, ma solo come estensione della loro attivit\u00e0 principale che era la ginnastica artistica. Essa si manifestava con modeste gare locali ed era conosciuta soprattutto in virt\u00f9 delle prestazioni di alcuni marciatori saronnesi tra i quali primeggiava Carlo Volonteri, protagonista di alcune 100\u00a0km di marcia. Solo nel 1954, per merito di Francesco Ceriani, che sarebbe poi divenuto Sindaco di Saronno, si \u00e8 dato vita ad una societ\u00e0 di atletica leggera che faceva parte di una Polisportiva comprendente tennis, nuoto ed altre attivit\u00e0 minori. Francesco Ceriani fu quindi il promotore ed assieme primo presidente ed atleta della nascente Libertas Atletica Saronno. Agli atleti locali si affiancarono altri provenienti dalle vicine province e quindi si diede vita ad una squadra competitiva che ottenne il titolo di campione d'Italia Libertas conseguito nel 1959 allo Stadio delle Terme a Roma, titolo poi confermato nel 1960 e nel 1961. Dal 2007, inoltre, si \u00e8 affermata l'ASD Running Saronno.\nTennis tavolo.\n\u00c8 poi presente l'A.D. T.T. Saronno, societ\u00e0 di tennis tavolo fondata nel 1975 ed esordiente proprio in quell'anno in Serie D1 regionale. Dal 1975, dopo fasi alterne, tra le quali un secondo posto nel ranking delle societ\u00e0 italiane, e con l'avvicendarsi di diversi pongisti, il traguardo massimo raggiunto \u00e8 stata la Serie A2 Nazionale. Negli ultimi anni l'associazione \u00e8 purtroppo lontana dagli antichi fasti e milita in categorie provinciali e regionali.\nPallavolo.\nImportante anche la partecipazione alla pallavolo che con la societ\u00e0 sportiva Pallavolo Saronno, che gioca al PalaDozio, ha visto la scalata di questo comune fino alla Serie B1.\nSoftball.\nNel 2015 la squadra di softball ha raggiunto la ISL, la massima categoria del Softball (A1).\nImpianti sportivi indoor.\nDal gennaio del 2006 la citt\u00e0 \u00e8 dotata di uno spazio polisportivo chiuso, il PalaDozio, comprendente campi da basket e polivalenti dotati di tribune, oltre a una pista coperta di atletica leggera. Saronno ospita altres\u00ec varie palestre."}
{"id": "31502", "revid": "1168663", "url": "https://it.wikipedia.org/wiki?curid=31502", "title": "Solbiate Arno", "text": "Solbiate Arno (\"Solbiaa\", in dialetto varesotto, : ) \u00e8 un comune italiano di abitanti della provincia di Varese in Lombardia.\nTerritorio noto per aziende di metallurgia, meccanica e produzione calze inoltre \u00e8 la sede della catena di supermercati Tigros.\nStoria.\nIn epoca romana da Solbiate Arno passava la \"via Novaria-Comum\", strada romana che metteva in comunicazione i \"municipia\" di \"Novaria\" (Novara) e \"Comum\" (Como) passando per \"Sibrium\" (Castel Seprio). Inserito nel Contado del Seprio, e probabile sede di un castello , nel 1185 ne segu\u00ec le sorti passando sotto il controllo milanese. All'epoca della lotta tra Torriani e Visconti, questi ultimi assunsero il controllo dell'Insubria centro-settentrionale, costituendo, dopo la caduta di Castel Seprio, il Feudo di Gallarate, in cui Solbiate venne inserita.\nQuesta circoscrizione amministrativa del neocostituito Ducato di Milano sopravvisse per cinque secoli, passando dalla Signoria viscontea a quella sforzesca, fino al dominio asburgico. Nel 1786, con decreto di Giuseppe II, Gallarate divenne Provincia.\nIn questo contesto, Solbiate segu\u00ec il destino dei paesi della Valle dell'Arno, con un'agricoltura cerealicola fondamentalmente povera - integrata dall'allevamento dei bachi da seta -, propriet\u00e0 controllate da grandi famiglie milanesi, come quella dei Mantegazza, piccoli possidenti locali che gestivano terreni non redditizi e contadini sottoposti a contratti di affitto onerosi, come emerge dai rilievi catastali del 1724. Nel corso del secolo XIX, alcune famiglie di proprietari locali non nobili cominciarono a farsi strada negli organi di governo locali (\"Deputazioni\") disegnati dalle riforme teresiane. Con l'inclusione nel Regno sabaudo e la conseguente razionalizzazione amministrativa, Solbiate perse la sua autonomia e divenne frazione del comune di Albizzate. Riacquist\u00f2 la sua autonomia nel 1905, con decreto di Vittorio Emanuele III. In questo periodo, come si nota dai nomi dei sindaci, segretari e funzionari del Comune, cominciarono ad acquistare rilievo famiglie borghesi, ex agenti dei grandi proprietari e poi acquirenti dei loro beni, ma anche piccoli proprietari, medici, insegnanti.\nLo sviluppo industriale, necessario in una terra poco generosa dal punto di vista agricolo, inizi\u00f2 nell'ultimo trentennio dell'Ottocento, facendo di \u201cun anonimo villaggio sulle rive dell'Arno\u201d uno dei poli dell'industria meccanica. L'evoluzione part\u00ec dai laboratori artigiani dei fabbri alimentati dall'acqua dei torrenti ed ebbe, come punto culminante, la fondazione di industrie che, tra la prima e la seconda guerra mondiale, furono beneficiarie di commesse statali.\nDopo il 1945, con la crisi post-bellica, gli operai specializzati, spesso rimasti senza lavoro, si reinventarono un'attivit\u00e0 dando vita alle numerose imprese medio-piccole e diverse attivit\u00e0 sociali e di volontariato. Un nuovo polo commerciale risiede alla vicina uscita autostradale con un complesso di supermercati alimentari, negozi di ogni genere e bricolage.\nCultura.\nSono attive in paese:\nInoltre le prime settimane di luglio si svolge la festa dell'AVIS che attrae migliaia di persone anche dai paesi limitrofi."}
{"id": "31503", "revid": "76069", "url": "https://it.wikipedia.org/wiki?curid=31503", "title": "Solbiate Olona", "text": "Solbiate Olona (\"Sulbi\u00e0a\" in dialetto varesotto) \u00e8 un comune italiano di abitanti della provincia di Varese in Lombardia. La citt\u00e0 pi\u00f9 vicina a Solbiate Olona \u00e8 Busto Arsizio, che dista solo 5\u00a0km.\nLa prima parte del nome si riferisce ad un nome latino di persona \"Salvius\" o \"Sulvius\" con l'aggiunta del suffisso \"-ate\". La specifica si riferisce alla collocazione del paese sulla riva del fiume Olona.\nStoria.\n1017: prima apparizione su documenti.\n29 maggio 1176: passaggio di Federico Barbarossa.\n1511: incendio da parte delle truppe del Cardinale di Sion.\n1515: saccheggio da parte dei Lanzichenecchi.\nNel 1564 divenne parrocchia.\nTra il 1631 e il 1632 vi fu un'epidemia di peste, al seguito della quale venne costruito il lazzaretto, utilizzato nel 1884 a seguito di un'epidemia di colera.\nIl 23 giugno 1650 Solbiate divenne feudo di Francesco Maria Terzaghi.\nNel 1800, a seguito di un editto napoleonico, venne costruito il cimitero comunale, inaugurato il 18 ottobre 1803.\nIl 23 agosto 1823 inizi\u00f2, presso il Cotonificio, la lavorazione del cotone.\nNel 1825, Solbiate, era l'unico paese a possedere: strade asfaltate e un centro sportivo con campi da tennis, da bocce, da pallavolo, da pallacanestro, pista per corse, sala cinematografica, sala da ballo, banda musicale.\nNel 1890, Andrea Ponti, fece costruire l'asilo e la scuola elementare fino alla classe III.\n1\u00ba maggio 1893: Solbiello entra a far parte del comune, su decreto regio di Umberto I di Savoia.\n1902: costruzione della ferrovia, era il tronco ferroviario della FERROVIA NORD MILANO (FNM) che collegava Castellanza con Cairate e Lonate Ceppino. Nel 1916 questa linea arrivava fino a Mendrisio, per\u00f2 il tratto svizzero fu sospeso dopo due anni e il capo linea fu portato prima a Malnate poi di nuovo a Cairate. Nel 1952 il servizio viaggiatori fu sostituito con un servizio di auto-corriere mentre il servizio merci \u00e8 continuato sino a pochi anni fa.\nNel 1921 venne costruito il monumento ai caduti.\n10-11 ottobre 1939 benedizione della prima pietra della chiesa parrocchiale durante la visita pastorale del Cardinale Schuster, che consacr\u00f2 la chiesa il 30 luglio 1943.\nNel 1957 venne costruita la SIR, che fece passare il paese da un'economia agricola ad una industriale.\nNel 1964 Antonio Segni confer\u00ec a Solbiate il gonfalone. Sullo stemma che \u00e8 nel centro del drappo bicolore, azzurro e giallo, ci sono i simboli della vita e del lavoro di Solbiate: il fuso per il cotonificio, la ruota dentata per le officine meccaniche, la striscia d'argento che divide orizzontalmente lo stemma, rappresenta il fiume Olona e il leone rosso coronato \u00e8 il simbolo della forza e della grandezza delle antiche e nobili famiglie che anticamente avevano le proprie terre a Solbiate. Lo stemma \u00e8 circondato da rami di quercia e di alloro ed \u00e8 sormontato da una corona.\nMonumenti e luoghi d'interesse.\nEcomuseo della Valle Olona.\nIl progetto Ecomuseo della Valle Olona nasce dalla gente e dalle Associazioni del territorio supportati delle istituzioni, a recuperare storia, tradizioni e cultura locale per divulgarla e valorizzarla. L'Associazione In cammino verso l'Ecomuseo della Valle Olona si fa portavoce di questo progetto mirato a unire ogni realt\u00e0 interessata a raggiungere l'obiettivo.\nL'Ecomuseo della Valle Olona ambisce a raccogliere l'adesione iniziale dei quattordici paesi collocati lungo il fiume Olona nel tratto Prealpino a sud di Varese, dove il territorio ha ancora la conformazione di una valle prima di approdare in pianura. Rappresenta l'unione di quei territori che nella storia e negli ultimi anni sono stati individuati come una parte del Seprio e il Medio-Olona. \u00e8 attraversato da una pista ciclopedonale di oltre 20\u00a0km da Castellanza a Castiglione Olona.\nMuseo Socio Storico.\nl Museo Socio Storico di Solbiate Olona, inaugurato il 17 dicembre 2006, \u00e8 idea e frutto dell'appassionato lavoro di raccolta effettuato in 35 anni dalla storico solbiatese Aldo Tronconi. Attraverso 450 cimeli offre un'immagine della societ\u00e0 locale vista, raccontata e rappresentata nelle sue diverse fasi storiche. Modernamente impostato dal punto di vista espositivo, permette, attraverso 17 vetrine, di rileggere la Storia lungo vari percorsi: scuola, religiosit\u00e0, vita contadina/era industriale, le guerre, il fascismo, la nascita della Repubblica.\nParco del Medio Olona.\nCreato nel 2005 e interessa la zona valliva dei sei Comuni aderenti: Fagnano Olona(comune capofila), Gorla Maggiore, Gorla Minore, Marnate, Olgiate Olona e Solbiate Olona. Il Parco \u00e8 un P.L.I.S., Parco Locale di Interesse Sovracomunale, ad indicare che la finalit\u00e0 \u00e8 la valorizzazione delle risorse territoriali che necessitano di forme di gestione e tutela di tipo sovracomunale e orientato al mantenimento ed alla valorizzazione dei tipici caratteri delle aree rurali e dei loro valori naturali e semi-naturali tradizionali. L'interesse sovracomunale \u00e8 superiore a quello della collettivit\u00e0 che risiede in un solo comune. Il territorio \u00e8 ubicato nel settore sudorientale della provincia di Varese, al confine con le province di Como e Milano per un'estensione di circa 6,17\u00a0km\u00b2. L'80% del territorio \u00e8 distribuito tra i Comuni di Fagnano Olona e Gorla Maggiore; il resto \u00e8 suddiviso tra i restanti quattro Comuni.\nLa scaletta.\nRisale al 23 agosto 1823, opera destinata a diventare uno dei principali simboli del paese e protagonista indiscussa dell'evento sportivo pi\u00f9 importante di buona parte della zona, il Ciclocross di Solbiate Olona, disputato per la prima volta nel 1951, richiamando fino al 2001 tutto il meglio del settore e dal 2003 rivolto ai giovani. Per un giorno la Scalinata \u00e8 sinonimo di Ciclocross, per il resto dell'anno \u00e8 collegamento con il fondovalle, non pi\u00f9 per lavoro, bens\u00ec per coloro alla ricerca di un contatto con il paesaggio. La Scaletta \u00e8 composta da 176 gradini, divisi in due parti. Partendo dal basso, dopo i primi 122 la direzione cambia per affrontare con gli ultimi 44 scalini, prima di arrivare nella piazza della vecchia Chiesa, in prossimit\u00e0 di questo cambio di rotta, nel 1904 \u00e8 stata realizzata la Grotta della Madonna di Lourdes, luogo di preghiera per la popolazione locale ma nata come angolo di devozione per gli operai. In totale quindi, 176 piccoli dislivelli all'apparenza irregolari, ma in realt\u00e0 risultato di un lavoro molto preciso. La lunghezza del singolo gradino, tutti inclinati verso il basso, raramente si discosta infatti dai cinquanta centimetri, mentre il tempo ha influito, anche se in minima parte, sull'altezza, variabile tra 18 e 20 centimetri. Fatti i relativi calcoli, si arriva a un dislivello complessivo di trentatr\u00e9 metri. Con il Ciclocross la scalinata \u00e8 entrata ufficialmente nella storia e non di rado nella leggenda; I corridori per\u00f2, non la percorrono tutta. Dopo i primi 91 scalini, sulla sinistra si dirama un sentiero che ritorna ripido verso Valle, per ricollegarsi dopo una decina di metri scoscesi al \"Coustieau de tre sass\", la strada che porta in paese un centinaio di metri pi\u00f9 a sud.\nIl cotonificio Ponti.\nLa storia del Cotonificio Ponti ebbe inizio nel 1817 con l'acquisto, da parte di Andrea Ponti, del Mulino Custodi, il cui cambio d'uso, da macina per il grano a forza idraulica, avvenne nel 1821. Il 23 agosto 1823 si avvi\u00f2 la lavorazione di cotone. Era gi\u00e0 una realt\u00e0 importante con 153 operai di cui 12 donne. Andrea Ponti rinnov\u00f2 profondamente la filatura introducendo l'illuminazione a gas, una vasta tintoria e una tessitura. Dal 1862 al 1867 furono fatte continue modifiche sia nello stabilimento sia sul corso del fiume. Durante il periodo delle guerre di Indipendenza e la proclamazione dell'Unit\u00e0 d'Italia, la fabbrica era gi\u00e0 ampiamente affermata. Nel 1888 mor\u00ec Andrea e subentr\u00f2 il figlio Ettore il quale dot\u00f2 l'opificio di un impianto di energia elettrica che consent\u00ec un forte ampliamento dei reparti di filatura e tessitura. In questi anni vennero realizzate opere sociali per il paese quali l'asilo, le scuole elementari, la societ\u00e0 di mutuo soccorso, ecc. Nel 1902 la filatura entr\u00f2 a far parte della Societ\u00e0 Anonima Cotonificio Furter, ma ne usc\u00ec dopo circa un decennio a seguito di una grave crisi internazionale, e il 28 luglio 1914 venne fondata una societ\u00e0 anonima apposita: la Societ\u00e0 Anonima Cotonificio di Solbiate. L'ultimo esponente della famiglia Ponti ad avere un ruolo nell'azienda fu Ettore, il quale per\u00f2 aveva pi\u00f9 ambizioni politiche che imprenditoriali. Il passaggio quindi dall'imprenditoria familiare a quella manageriale diede un nuovo impulso positivo alla fabbrica. Con l'avvento della prima guerra mondiale il Cotonificio si trov\u00f2 ad affrontare da un lato un'ingente richiesta di forniture belliche, e dall'altro la scarsit\u00e0 di materia prima, combustibile e manodopera maschile, situazione ottimamente affrontata dal direttore tecnico Alfredo Tobler. Il Cotonificio non trascur\u00f2 neppure in questo periodo il legame con la comunit\u00e0 solbiatese e si impegn\u00f2 molto nel sostegno delle famiglie dei richiamati. Questa attenzione verso la condizione operaia fece s\u00ec che gli scontri tra propriet\u00e0 e lavoratori della prima met\u00e0 del XX secolo risparmiarono Solbiate. Il fascismo fu un altro periodo di sviluppo per il Cotonificio, grazie ai buoni rapporti tra dirigenza e nuovo regime, in questi anni increment\u00f2 sia l'aggiornamento tecnico, sia l'attenzione nei confronti della cittadinanza. L'espansione continu\u00f2 fino alla prima met\u00e0 degli anni '60, poi inizi\u00f2 il declino del tessile che coinvolse anche il Cotonificio. La crisi peggior\u00f2 negli anni '80 finch\u00e9, anche a causa degli enormi danni subiti dall'alluvione del 1992, il 13 marzo 1993 si concluse l'importante storia del Cotonificio di Solbiate.\nSociet\u00e0.\nEvoluzione demografica.\nAl 2014 risultano 2226 famiglie; l'et\u00e0 media della popolazione \u00e8 di 43,5 anni, con un tasso di natalit\u00e0 del 6,1%.\nLa popolazione \u00e8 costituita da 2749 maschi e 2815 femmine.\nIstituzioni, enti, associazioni.\nA Solbiate Olona ha sede la caserma \"Ugo Mara\", la quale ospita il Comando NATO Rapid Deployable Corps - Italy.\nLa stessa caserma, nata durante la prima guerra mondiale come campo di prigionia per prigionieri ceco-slovacchi, \u00e8 stata sede, tra il 1976 e il 2002: del 67\u00ba Battaglione meccanizzato \"Montelungo\", del X Battaglione Bersaglieri \"Bezzecca\", del IV Battaglione Carri \"Ugo Passalacqua\" e del XXXIII Reggimento Logistico di Manovra \"Ambrosiano\".\nInfrastrutture e trasporti.\nLa stazione di Solbiate Olona, attivata nel 1904, era posto lungo la ferrovia di Valmorea; privata del traffico passeggeri nel 1952, fu soppressa definitivamente nel 1977 assieme all'intera linea.\nSport.\nSociet\u00e0 Sportiva.\nA Solbiate Olona hanno sede varie societ\u00e0 sportive, tra cui le tre storiche sono: l'Unione Calcistica Solbiatese, fondata nel 1953 iscritta ai campionati FIGC, la Unione Ciclistica Solbiatese, societ\u00e0 storica che organizza annualmente il grand prix della valle olona e la Polisportiva Associazione Sportiva Dilettantistica Virtus Solbiate, fondata nell'estate del 2007 a Solbiate Olona dal dott. Marco Tomasini.\nLa sola ed unica societ\u00e0 a Solbiate ad aver avuto l'onore di vincere un campionato italiano di massima categoria risulta essere la Polisportiva Virtus Solbiate ASD, vincitrice del Campionato Italiano di Cheerleading All Girl Lev 5 nel 2018, campionato organizzato e riconosciuto dalla Federazione Italiana Danza Sportiva. La stessa Polisportiva ha vinto tre scudetti nel settore Cheerleading disabili riconosciuti dalla FISDIR (CIP) dal 2011 al 2014. Ad oggi \u00e8 la sola societ\u00e0 a poter vantare 4 campionati italiani in bacheca per la piccola cittadina solbiatese. Inoltre, \u00e8 la sola societ\u00e0 ad aver partecipato a due edizioni del campionato europeo ECA, riconosciuto dalla WDSF. Unica societ\u00e0 Solbiatese ad aver preso parte a competizioni ufficiali riconosciute dal CIO.\nTranne per il calcio solbiatese, le altre due associazioni ora arrancano a causa delle scelte politiche dell'amministrazione comunale e dei presidenti della consulta sportiva. Virtus Solbiate, ad ogni modo, dovrebbe varare, in caso di vittoria nel contenzioso contro la Panta Rei, associazione minore del panorama Solbiatese, un piano di rilancio per il prossimo quadriennio olimpico.\nOnorificenze.\n2014: Comune Europeo dello sport, titolo conferito dall'ACES Europe."}
{"id": "31504", "revid": "1702319", "url": "https://it.wikipedia.org/wiki?curid=31504", "title": "Somma Lombardo", "text": "Somma Lombardo (\"S\u00f9ma\" in dialetto varesotto e semplicemente Somma fino al 1862) \u00e8 un comune italiano di abitanti nella provincia di Varese in Lombardia.\nGeografia fisica.\nSomma \u00e8 caratterizzata da vaste brughiere ondulate e da altopiani, un tempo paradiso di cacciatori e cercatori di funghi. La porzione meridionale, pi\u00f9 pianeggiante e confinante con la vecchia cascina Malpensa ospita l'omonimo aeroporto intercontinentale che \u00e8 parte integrante della superficie comunale.\nLe acque del fiume Ticino bagnano il territorio per oltre 5\u00a0km a occidente, tra spiagge sabbiose e alzaie, con strada asfaltata, percorribile anche con automezzi. Le frazioni di Coarezza e Maddalena si affacciano su ripiani collinari a ridosso del fiume, prestandosi a itinerari turistici con sentieri ciclabili. La frazione di Case Nuove, fin dalle origini legata alla cascina Malpensa, \u00e8 oggi inclusa nei servizi aeroportuali. Il quartiere del Lazzaretto, che porta ancora il nome da quando infier\u00ec la peste ai tempi di san Carlo Borromeo, \u00e8 situato nella periferia nord-ovest della citt\u00e0 e ospita il Santuario dell'Addolorata. A nord della Strada statale 33 del Sempione si trova il rione di Vira. All'angolo nord-orientale del territorio comunale si collocano invece Mezzana Superiore e Villaggio San Giorgio, una piccola localit\u00e0 facente capo a Mezzana.\nLa costiera del Ticino.\nPosta su terrazze alluvionali, con sabbie e ghiaie (a cui comunemente ci si riferisce come ghiaione) sotto a una crosta di terreno fertile inferiore al mezzo metro, il territorio di Somma Lombardo sovrasta il fiume Ticino nella zona tra la foce del torrente Strona (zona Canottieri) e lo sbarramento del Panperduto da una costiera alta circa 80\u00a0m, detta fino a pochi decenni fa \"Cost dala sguarana\" (Coste della sguarana). Si tratta di un belvedere naturale lungo circa 300\u00a0m - un tempo formato da una brughiera cespugliosa con pini, betulle e un sottobosco ricco di funghi - poi a partire dal secondo dopoguerra \"buen retiro\" di appassionati della natura e delle cacce a cavallo, con sontuose ville (tra cui quella di Mila Sch\u00f6n), ampi parchi privati e annessi galoppatoi, lungo quella che oggi si chiama via Belvedere. Il nome riservato ora a tale zona - localit\u00e0 Belvedere - ha contribuito a far dimenticare l'etimo dell'antico toponimo che, con \"sguarana\" (in italiano tradotto con \"crollata\"), faceva riferimento all'enormi frane che nel 1868 (il Melzi, nel suo \"Sommario generale in ordine cronologico\" vi fa riferimento con la dicitura: \"1868 - Piena memorabile del Ticino\"), durante una drammatica piena del fiume sottostante, hanno determinato lo sfaldamento della costiera con stridori, muggito del fiume e rombo delle frane - che si udivano fino al centro del paese - che port\u00f2 distruzione alle attrezzature portuali da Sesto Calende fino alla localit\u00e0 Maddalena e rimodell\u00f2 la costiera.\nC'\u00e8 voluto quasi un secolo perch\u00e9 la vegetazione avesse il sopravvento sullo scempio lasciato da tali frane. Poi quell'evento \u00e8 stato dimenticato al punto che, a fianco dell'unica casa colonica dell'epoca, con la modifica della via Villoresi - da carrareccia a vera e propria strada sterrata - in quello che un tempo era solo fitta boscaglia o campi coltivati sono sorte le ville del dopoguerra. Ma in quanto franosa e particolarmente ripida, nel 2012 la costiera si \u00e8 ripresa la propria rivincita sull'uomo, facilitata da una prolungata perdita del collettore fognario cittadino, causando una serie di franamenti - poi peggiorati dalle precipitazioni atmosferiche eccezionali per la stagione - che hanno sbancato decine di migliaia di metri cubi di ciottoli e ghiaie e interessato pure una delle ville della costiera, andata cos\u00ec completamente distrutta in meno di un mese. L'entit\u00e0 della frana \u00e8 stata tale che il Comune ha chiesto lo stato di calamit\u00e0 naturale.\nStoria.\nSomma Lombardo fu un importante nodo della strada romana consolare chiamata dagli storici via Mediolanum-Verbannus, che collegava Milano al Verbano passando per Sesto Calende. Resti di pavimentazione stradale romana sono stati ritrovati durante degli scavi effettuati nei pressi del centro commerciale Il Gigante in via Soragana nel 1985 e nel 2002. A sud di Somma Lombardo la \"via Mediolanum-Verbannus\" intersecava trasversalmente un'importante strada romana che collegava Novara a Como passando da Castelseprio, la \"via Novaria-Comum\". Da Somma Lombardo la strada proseguiva il suo percorso passando da Golasecca e Sesto Calende.\nI boschi di Somma contengono ancora le vestigia di trincee e piste per aerei costruite in occasione della seconda guerra mondiale.\nI dintorni di Somma sono ricchi di reperti a testimonianza di una presenza umana sul territorio a partire dall'et\u00e0 del bronzo. A Coarezza e in localit\u00e0 Case Nuove sono state rinvenute diverse tombe a cremazione databili al sec. XIII a.C. Risalgono poi all'et\u00e0 del ferro le numerose tombe della cultura di Golasecca, una cittadina confinante con Somma Lombardo, e il \"cromlech\" del Vigano, un grande recinto tombale e rituale, costituito da oltre trecento massi. Sempre nella brughiera di Vigano si trova il \"Sass di biss\" (Sasso delle bisce), un masso erratico con un complesso di antiche incisioni a coppella singola: \u00e8 uno dei rari esempi di incisioni rupestri nell'area interessata dalla Civilt\u00e0 di Golasecca.\nNel sec. IV a.C. si insedi\u00f2 la trib\u00f9 gallica dei \"Vicani Votodrones\", come testimonia una lapide romana, rinvenuta nei pressi della frazione di Mezzana. Numerosi sono i ritrovamenti di utensili d'uso domestico e comune, armi, scudi, venuti alla luce. A lato della via romana (della quale, come detto, \u00e8 stato scoperto un tratto nell'attuale via Albania dietro al Gigante) sorsero le necropoli pi\u00f9 antiche in cui era in uso il rito della cremazione. Dal sec. III d.C. si diffuse il rito della inumazione, come attestano i ritrovamenti di via Binaghi: balsamari in vetro, vasellame, monete, olpi.\nNel Medioevo Somma Lombardo dipendeva dalla vicina Arsago Seprio, che fu importante centro politico e amministrativo longobardo, nonch\u00e9 capo pieve. In una lapide murata nella chiesa di San Simpliciano a Milano, datata 881, \u00e8 riportato il testamento del potente e nobile possidente sommese Guilizione che lasci\u00f2 a quella chiesa numerosi possedimenti in Somma.\nSomma Lombardo mantiene la sua forte connotazione viabilistica essendosi sviluppato lungo l'attuale statale 33, del Sempione.\nL'importanza del luogo nella tarda antichit\u00e0 e nell'Alto Medioevo \u00e8 strettamente legata alla presenza di un asse stradale di rilievo, ed \u00e8 rintracciabile in due fortificazioni, una all'ingresso del paese\u00a0\u2013 il Monte Sordo\u00a0\u2013 e l'altra sul sito dell'attuale Parrocchia (\"Castelasc\"). Giungendo da Golasecca, poco prima dell'ingresso in paese sulla sommit\u00e0 del Monte Sordo, si scorgono tra la vegetazione i resti di una fortificazione tardoromana (III-V secolo d.C.), inglobati in un edificio moderno. La scelta di collocare su questa collina un castello era strettamente legata alla posizione di controllo del guado sul torrente Strona che oggi si attraversa su un ponte. Al complesso tardoantico, in et\u00e0 bassomedievale, fece seguito un ricovero per viandanti e pellegrini.\nAttorno all'anno mille, Somma Lombardo entr\u00f2 a far parte dei domini dei Visconti. Nel 1448, allorch\u00e9 a Milano fu proclamata la Repubblica Ambrosiana, i Visconti, signori della citt\u00e0, si trasferirono a Somma e riadattarono il poderoso castello medievale che, nel Settecento, pass\u00f2 al ramo dei Visconti-Castelbarco. \u00c8 di quel periodo la bonifica della brughiera della Malpensata. Nel 1819 il governo austriaco autorizz\u00f2 l'elezione del primo Consiglio comunale. Con il Regno d'Italia venne eletto sindaco di Somma Carlo Ermes Visconti. In quegli anni sorsero diverse imprese di filatura e torcitura del cotone, ricamifici, tessiture (Visconti di Modrone, 1875), lanifici (Mosterts, 1867). Nel XX secolo aprirono i battenti lo stabilimento Caproni e il Lanificio di Somma (le famose \"coperte di Somma\"). Nel 1927 i fascisti annessero al territorio comunale Mezzana Superiore.\nSimboli.\nIl pi\u00f9 antico stemma del Borgo di Somma era uno scudo con il campo d'oro, a tre leoni passanti uno sull'altro, quelli superiore e inferiore di rosso, quello centrale d'argento. La composizione era ispirata a quella presente su un capitello del castello Visconti di San Vito, ma con un solo leone, che si vuole sia stata l'arme della famiglia De Soma, alla quale si deve la costruzione del maniero.\nNel 1914, venne adottato l'attuale stemma civico con i tre leoni rampanti disposti in fascia e il motto latino che si pu\u00f2 tradurre: \"Somma tende alle le pi\u00f9 alte stelle\".\nLo stemma e il gonfalone attualmente in uso sono stati concessi con l'apposito decreto del Presidente della Repubblica datato al 27 giugno 1962, la bandiera con il D.P.R. datato al 1\u00ba agosto 2019.\nMonumenti e luoghi d'interesse.\nIl Castello Visconti di San Vito.\nIl Castello Visconti di San Vito, la cui antichissima origine risale al X secolo, \u00e8 citato in un testamento rogato a Gallarate il 22 giugno 1251 dal notaio Marcellino de Angleria. Testimonianza della presenza viscontea, attestata in Somma fin dal 1250, nacque come rocca di difesa ai confini col territorio di Milano.\nIl maggior sviluppo della fortezza viscontea lo si ebbe a partire dall'anno 1448 quando i fratelli Francesco e Guido Visconti, per sfuggire ai contrasti con la Repubblica Ambrosiana, succeduta a Milano alla signoria viscontea, si rifugiarono nella loro antica propriet\u00e0 di Somma. In pochi anni la nobile dimora venne quindi in gran parte ricostruita, ampliata e contornata da fossati. L'antica rocca di difesa assunse cos\u00ec il ruolo di castello fortificato.\nNell'anno 1473 i dissapori emersi tra i fratelli Visconti culminarono nella divisione tra i due dei loro beni. Al fratello maggiore, Francesco, da cui discenderanno i Visconti di San Vito, spett\u00f2 la parte rinnovata del castello e quindi la porzione nord del borgo; a Guido, da cui discenderanno i Visconti di Modrone, la parte pi\u00f9 antica del castello poi ampliata con la costruzione di un terzo castello e quella bassa di Somma.\nIl complesso \u00e8 infatti formato da tre differenti castelli, ciascuno con proprio ingresso e cortile, edificati l'uno addossato all'altro.\nIl pi\u00f9 antico \u00e8 collocato all'angolo nord ovest; il secondo occupa tutto il lato est, mentre il terzo, pi\u00f9 recente, sorge nell'angolo a sud ovest.\n&lt;br&gt;La parte del castello visitabile \u00e8 la seconda, chiamata Castello d'estate.\nGi\u00e0 residenza prediletta della famiglia Visconti di San Vito, oltre agli arredi originali, conserva dallo scalone d'onore al piano nobile un ciclo di affreschi tardo manierista di influenza fiamminga a carattere prettamente profano iniziato nei primi anni del Seicento quando il castello venne adibito a villa moderna. la piccola cappella affrescata con scene della vita della Vergine che si affaccia sul piano nobile, presenta una pala d'altare raffigurante l\"Annunciazione\", probabilmente opera della bottega del Cerano (1567/68-1632), mentre nel portico vi sono tre epigrafi funerarie romane e in un'apposita sala sono conservati alcuni dei reperti archeologici della cultura di Golasecca.\nNel castello di Somma \u00e8 custodita la pi\u00f9 grande collezione esistente di bacili da barba incominciata nella met\u00e0 dell'Ottocento dal marchese Carlo Ermes, continuata dal marchese Roberto, e infine portata al suo livello principe nel XX secolo dal marchese Alberto.\nI bacili o piatti, sono di forma circolare con un incavo a mezzaluna da una parte, per un miglior accostamento alla gola; il cliente teneva in equilibrio il piatto con entrambe le mani, mentre il barbiere insaponava, radeva e sciacquava. La collezione comprende piatti di diverso materiale quale legno, alabastro, ottone, rame, peltro, argento, ceramica, nonch\u00e9 provenienti da diversi luoghi come le porcellane fiorentine di Richard-Ginori, di Lodi, Faenza, Limoges, Strasburgo e della Compagnia delle Indie Orientali che comprendono piatti cinesi e giapponesi.\nLa collezione conta pi\u00f9 di 500 pezzi diversi.\nIl castello ha dato i natali, l'11 febbraio 1535, al nobil'uomo Niccol\u00f2 Sfondrati, che nel 1580 venne eletto pontefice col nome di papa Gregorio XIV.\nIl castello visconteo \u00e8 stato inoltre luogo delle riprese per gli interni del Castello dell'Innominato dello sceneggiato RAI \"I promessi sposi\" girato nel 1989 e diretto da Salvatore Nocita (gli esterni sono stati girati presso la Rocca d'Angera).\nIl Castello \u00e8 sede, nel periodo estivo, della \"Festa Medievale\", che rievoca la vittoria di Ottone Visconti sulle truppe dei Della Torre nella battaglia di Desio, che si svolse il 21 gennaio del 1277 e grazie alla quale ebbe origine il Ducato di Milano.\nAll'interno del castello si trovano inoltre una raccolta di 360 uccelli impagliati, una biblioteca con oltre 30000 volumi e una collezioni di urne cinerarie databili al tempo della cultura di Golasecca.\nParco e Museo del Volo Volandia.\nAll'interno del Parco del Ticino, tra i comuni di Somma Lombardo e di Ferno si trova il Parco e Museo di Volandia, il pi\u00f9 grande museo aeronautico italiano e uno dei maggiori a livello europeo. Il complesso sorge sul sito delle storiche officine Caproni 1910 e ospita una collezione di pi\u00f9 di 100 velivoli su circa di superficie museale. \nL'ipposidra o \"ferrovia delle barche\".\nA nord della strada che collega l'Aeroporto della Malpensa a Somma Lombardo (\"via Giuseppe Giusti\"), a poche centinaia di metri all'interno della brughiera, corre il tracciato della \"Ferrovia delle barche\" o \"Ipposidra\", costruita nel 1858 per volont\u00e0 di Carlo Cattaneo, con lo scopo di far risalire velocemente i barconi che erano discesi lungo il Ticino, evitando le rapide, che partiva da Tornavento di Lonate Pozzolo e arrivava a Sesto Calende. A segnalarla restano ancora una buona parte dell'antico tracciato, in parte in trincea e in parte su massicciata, numerosi cippi di termine in pietra recanti le iniziali \"S. F.\" (\"Strada Ferrata\"), alcuni canali di scolo delle acque meteoriche e i resti di almeno dieci ponti, alcuni dei quali ancora intatti. Il ponte stradale che supera il torrente Strona e conduce da Somma Lombardo alla frazione di Coarezza \u00e8 lo stesso ponte costruito all'epoca proprio per l'Ipposidra, e poi ammodernato e rinforzato per le esigenze di traffico attuali in tempi pi\u00f9 recenti. Il preesistente ponte sulla Strona, i cui ruderi si trovano poco pi\u00f9 a monte dell'attuale ponte stradale, fu costruito in sostituzione di una precedente semplice passerella pedonale nel 1744 e dismesso dopo l'acquisto da parte del comune del ponte costruito dalla Societ\u00e0 ferrata, non pi\u00f9 in uso; in precedenza le carrozze che percorrevano l\"'Antica Strada Ducale\" o strada Milano-Verbano guadavano semplicemente il torrente. A livello dello stesso fiume Ticino, degni di nota sono la vecchia \"Diga Villoresi\" da pochi anni visitabile turisticamente, e poco pi\u00f9 a monte una delle centrali idroelettriche poste lungo il corso del fiume Ticino, cio\u00e8 la Centrale Idroelettrica di Porto dell Torre, sede anche di un ponte stradale che collega la sponde lombarda con la sponda piemontese del fiume Ticino in questo tratto.\nI Calafati di Coarezza e le barche del Ticino.\nLa costruzioni delle barche del Ticino fu monopolizzata dei maestri d'ascia della frazione di Coarezza, detti \"Calafati\", che dai tempi del duca Gian Galeazzo Visconti a tutto l'Ottocento mantenne i segreti per la costruzione di quei barconi a fondo piatto; il capo corporazione custodiva le misure e insegnava i sistemi per inchiodare e di calafataggio delle tavole del legno, vegliando in modo che nessun membro rivelasse a estranei il mestiere.\nNel 1864 i \"calafati\" del fiume Ticino erano censiti in numero di 170, di cui 160 a Coarezza e solo 10 a Pavia.\nAlla met\u00e0 dell'Ottocento, la barca del Ticino era generalmente grande, di forma schiacciata per adattarsi alle diverse conformazioni del letto. In poppa era munita di un timone a pala con un lungo albero, per vincere in ogni momento la forza della corrente, soprattutto in caso di improvviso pericolo.\nIn relazione alle dimensioni, le imbarcazioni si distinguevano in \"navi\", larghe circa 4,70 m e lunghe 24 m con una stazza di 34 tonnellate; \"borcielli da cagnone\" con stazza di 30\u00a0t; \"borcielli minori\" larghi 4,40 m e con stazza di 24 t; \"cavrioli\" di minori dimensioni e utilizzati per il trasporto dei cavalli da tiro. Denominazioni diverse, in relazione alla stazza, avevano nei secoli precedenti i \"grandi\", i \"mezzani\" e i \"navetti\" che richiedevano rispettivamente 4, 2 o 1 cavallo.\nMalpensa militare e Paraschegge.\nNei boschi posti a sud della citt\u00e0 \u00e8 ancora possibile percorrere la \"vecchia pista\" in cemento costruita dall'Organizzazione Todt che consentiva, durante la seconda guerra mondiale, di spostare dall'Aeroporto della Malpensa (aeroporto militare all'epoca) gli aerei da combattimento e nasconderli in apposite piazzole nella brughiera, protetti da appositi \"paraschegge\" (formati da terrapieni alti circa 5 metri con i fianchi inclinati a 45\u00b0, talvolta con il terrapieno centrale irrobustito da una colata in cemento armato). Esistono ancora nove paraschegge, per lo pi\u00f9 coperti dalla vegetazione. Due paraschegge sono visibili nei pressi della seconda pista di raccordo degli aerei in localit\u00e0 Vizzola - ex dogana austriaca. Altri due, col lato terminale in calcestruzzo, sono praticamente sepolti dalla vegetazione nei pressi della prima pista di raccordo degli aerei, subito a nord della tenuta Frutteti (posta di fianco alla stazione ferroviaria del Terminal 2 dell'Aeroporto della Malpensa). Uno, interamente in terra, \u00e8 a nord del Rifugio Cacciatori in territorio di Somma Lombardo). Un altro, pure in terra, \u00e8 a nord del Riding Club Casorate. Un altro, perfettamente conservato e accessibile, si trova a nord di via Gaggio a Lonate Pozzolo (in quello un tempo noto come Campo dei Carristi (in cui fino agli anni ottanta si svolgevano esercitazioni con carri armati. Un ultimo campo \u00e8 visibile nei pressi del Campo della Promessa, in localit\u00e0 Madonna di Gree, nel territorio del comune di Castano Primo.\nTornando alla Malpensa militare, la \"vecchia pista\" si estende dall'attuale rotonda della superstrada per l'aeroporto (uscita \"Somma Lombardo\") fin sotto alla costa di Casorate Sempione nei pressi della fattoria \"La Valle\", in \"Campagna grande\".\nLa base geodetica.\nNei pressi di un maneggio posto tra Somma e l'Aeroporto della Malpensa, in localit\u00e0 San Giorgio, al confine con il comune di Casorate Sempione, \u00e8 ancora possibile ammirare la piramide di granito eretta dal governo austriaco nel 1833 per ricordare all'estremit\u00e0 settentrionale, la creazione e la misurazione della \"base geodetica\" che consent\u00ec la redazione della prima carta geografica su rilievi trigonometrici dell'allora Lombardo-Veneto, la prima in Italia, i cui rilievi incominciarono nel 1788 a cura di tre astronomi di Brera, Barnaba Oriani, Francesco Reggio e Angelo De Cesaris. La base dalla lunghezza di era tratta da una linea che univa il campanile di Nosate e il coro del Santuario della Madonna della Ghianda di Somma Lombardo in localit\u00e0 Mezzana. Nel dopoguerra si ripet\u00e9 la misurazione con strumenti satellitari e si riscontr\u00f2 che gli astronomi di Brera fecero un errore di soli 34\u00a0centimetri. Analoga piramide esisteva nel punto meridionale e una successiva fu posta nel punto mediano, entrambe furono successivamente andate distrutte, quella meridionale durante l'ampliamento del campo di volo militare di Lonate Pozzolo durante la seconda guerra mondiale, e quella centrale a seguito dell'ampliamento dell'aeroporto della Malpensa.\nEconomia.\nL'economia di Somma \u00e8 sempre stata nella norma rispetto alla media delle citt\u00e0 delle sue dimensioni. La recente espansione di Malpensa ha portato alla costruzione di numerosi alberghi sul suolo cittadino e nella frazione Case Nuove, a due passi dal Terminal 2, ovvero Malpensa \"vecchia\".\nNel 2006 Somma \u00e8 stata dichiarata citt\u00e0 turistica.\nLa nascita del polo aeronautico dell'Alta valle del Ticino.\nGli elementi che determinarono l'instaurarsi nella brughiera di Malpensa di Somma Lombardo furono di natura ambientale, logistica e storica. Ambientale perch\u00e9 i pionieri del volo necessitavano di un'area priva di ostacoli, livellata e con sufficiente spazio per garantire riservatezza agli esperimenti, ma anche vicina alle pi\u00f9 importanti vie di comunicazione, caratteristiche che la brughiera possedeva entrambe.\nFu proprio per la presenza alla cascina Malpensa, che era gi\u00e0 adibita a centro di esercitazioni dall'esercito austriaco e poi dalla Cavalleria Savoia, dei militari del Battaglione Aviatori dell'Esercito che dal 1909 per primi incominciarono a volare con degli aeroplani francesi, che permise a questo territorio di divenire la culla dell'aviazione italiana.\nNacque cos\u00ec il polo aeronautico dell'alta valle del Ticino, rappresentato da Gianni Caproni a Vizzola Ticino, dalla SIAI-Marchetti a Sesto Calende, da Giovanni Agusta a Cascina Costa, dai fratelli Frattin a Casorate Sempione e dai Fratelli Visco a Somma Lombardo.\nChi scelse proprio il campo d'aviazione della Malpensa per incominciare la sua fortunata attivit\u00e0 aviatoria fu infatti Gianni Caproni che proprio nel 1910 costru\u00ec qui il suo primo aereo il Ca.1 inaugurando anche la fortunata epopea dell'industria aeronautica privata italiana.\nLa Secondo Mona spa.\nLa prima e pi\u00f9 importante industria meccanica di Somma Lombardo fu certamente quella di Secondo Mona, che nel 1903 incominci\u00f2 aprendo una bottega per la riparazione delle biciclette; la passione per la meccanica lo port\u00f2 ben presto a occuparsi dell'assistenza alle motociclette e alle automobili fino ai primi esperimenti sugli aeroplani nel 1913; infatti l'ingegnere Gianni Caproni gli affid\u00f2 la riparazione dei motori \"Anzani\".\nTra gli anni venti e trenta la produzione si orient\u00f2 sui motori Diesel e sulle macchine per calzaturifici, cartonaggi, per l'edilizia e per i sugherifici; le officine Secondo Mona svolsero un'azione fiancheggiatrice del pi\u00f9 alto interesse per i grandi costruttori aeronautici come la Siai, specializzandosi in rami del tutto particolari cos\u00ec da poter realizzare e costruire parti staccate, organi caratteristici e apparecchi ausiliari del veicolo e del motore.\nLa Secondo Mona di Somma ha oramai pi\u00f9 di un secolo di storia industriale e in azienda c'\u00e8 la quarta generazione della famiglia.\nL'azienda si \u00e8 guadagnata una solida fama per l'alto livello tecnico delle sue progettazioni e per la qualit\u00e0 della produzione sviluppando sinergie con l'industria motoristica inglese che da sempre occupa un posto di assoluto rilievo a livello mondiale. Oltre a fabbricare in proprio equipaggiamenti aeronautici, la Secondo Mona \u00e8 stata determinante per acquisire licenze di fabbricazione dei pi\u00f9 famosi motori montati su velivoli italiani di maggior successo.\nIndustrie storiche tessili di Somma Lombardo.\nChi port\u00f2 il nome Somma nel mondo, contribuendo a scrivere la storia dell'industria tessile italiana fu l'industria della lana legata al nome di Ermanno Mosterts; nel 1867 il giovane Mosterts si trasfer\u00ec da Milano a Somma prendendo in affitto dai Visconti di Modrone la vasta fattoria che si trovava ai piedi del Castello, fondando la prima tessitura di lana. Nel 1883, col progredire dell'attivit\u00e0, l'opificio di Somma non bastava pi\u00f9 a contenere tutti i reparti. La presenza della \"Roggia Visconti\" a Maddalena e la possibilit\u00e0 di usufruire di una cos\u00ec preziosa fonte di energia, spinsero il Mosterts a impiantarvi un nuovo stabilimento di filatura e candeggio. Nel 1916 cambi\u00f2 denominazione sociale in Lanificio di Somma spa; nel 1929 contava gi\u00e0 800 dipendenti e la sua specializzazione erano le coperte da letto.\nNel 1900, con l'avvento dell'energia elettrica, venne fondata la tessitura meccanica di Alessandro Maino, che successivamente ebbe un notevole sviluppo aprendo opifici a Gallarate, Azzate, Cavaria, Mornago e Gattinara; il Maino fu successivamente nominato Senatore del Regno e presidente dei cotonieri italiani. Mor\u00ec nel 1929 lasciando il suo impero cotoniero al gruppo fratelli Bellora.\nChi invece si volle specializzare nel solo candeggio di tessuti fu il Duca Guido Visconti di Modrone che nel 1885 fond\u00f2 l'opificio di Maddalena grazie al contributo dello svizzero Frank Reiser che gest\u00ec quest'azienda fino al 1887, anno in cui si trasfer\u00ec a Casorate Sempione fondando la pi\u00f9 grande industria ricamiera del tempo, la Reiser-Cattoretti.\nA lato del candeggio, sorse nel 1888 l'industria ricamiera di Gerolamo Dolci che produceva tende, tulle e pizzi.\nAltra industria ricamiera che diede lavoro a tanti operai a Somma fu quella di Achille Buratti.\nIl calzificio Ferrerio fu fondato invece al termine del primo conflitto mondiale e produceva calze con il marchio \"FER\" da Antonio Ferrerio.\nIl professore Angelo Bellini, fondatore dell'Ospedale di Somma, si impegn\u00f2 anche in campo industriale con la \"Prima Fabbrica Italiana di Sonde e Cateteri ITALA\" che nel 1936 incominci\u00f2 la fabbricazione di tubi flessibili ad alta pressione per l'industria aeronautica e per strumenti chirurgici. Somma Lombardo ospita anche una delle pi\u00f9 importanti aziende per quanto riguarda la produzione di calze e collant a compressione graduata, la Silca dei F.lli Beld\u00ec srl, una realt\u00e0 produttiva italiana che opera con successo nel settore industriale delle calze da oltre 60 anni. L\u2019azienda realizza, nella completezza del ciclo produttivo, calze e collant di qualit\u00e0, private label e con il proprio marchio, sia per il mercato italiano che estero. Silca nasce nel 1954, dall\u2019iniziativa imprenditoriale dei fratelli Pietro e Franco Beld\u00ec, come tintoria artigianale per conto terzi, in un territorio che vede prevalere la produzione manifatturiera. Negli anni, grazie all\u2019esperienza acquisita, i fratelli Beld\u00ec ampliano i propri orizzonti ed iniziano una produzione e distribuzione propria di calze, completando cos\u00ec il ciclo produttivo. Negli anni sessanta, con il marchio FBS nascono le tre linee principali di collant classici, contenitivi e moda, che raggiungono una posizione di prestigio sul mercato specializzato. Un aggiornamento tecnologico costante e un occhio attento alle esigenze del mercato\ufeff, hanno guidato le scelte dagli anni 70 ai giorni nostri con il marchio Silca.\nLa prima industria ricamiera d'Italia.\nUna nuova e principale via di sviluppo industriale intrapresa nell'Alta valle del Ticino era individuabile nell'industria del ricamo, che ebbe proprio in questo territorio inizio e notevole progresso; nata in Svizzera nel Cantone di san Gallo intorno al 1830 fu per circa mezzo secolo monopolio elvetico. Fino a che un sommese, tale Tommaso Rebulla, impiant\u00f2 proprio a Somma Lombardo le prime macchine da ricamo nel 1871; l'opificio \u00e8 oggi occupato dall'importante azienda aeronautica Secondo Mona spa. Successivamente l'industria del ricamo si svilupp\u00f2 notevolmente e nei soli comuni di Mezzana, Arsago Seprio, Casorate Sempione e Somma Lombardo era concentrato l'80% dell'industria ricamiera d'Italia. Ancora oggi questo territorio rappresenta con onore il distretto ricamiero italiano.\nLa produzione di bastoni da passeggio.\nA Somma Lombardo era presente da diversi lustri l'attivit\u00e0 di lavorazione del corno; questa specializzazione incentiv\u00f2 la formazione in paese di ben quattro fabbriche che si occupavano della fabbricazione di bastoni di ombrello e da passeggio e delle relative impugnature in corno, avorio e successivamente in plastica. La pi\u00f9 antica fu quella di Silvio D'Amici (1912), oltre a quella di Anacleto Perfumo, la ditta Marini e quella di Carlo Daverio."}
{"id": "31505", "revid": "76069", "url": "https://it.wikipedia.org/wiki?curid=31505", "title": "Sumirago", "text": "Sumirago (\"Sumiragh\" in dialetto varesotto, AFI: ) \u00e8 un comune italiano di abitanti della provincia di Varese in Lombardia.\nOrigini del nome.\n\"Salmoirago\" o \"Salmorago\", documentato in atti notarili gi\u00e0 nel secolo XII. Salmoirago, oggi Sumirago, \u00e8 stato ricondotto al personale gallico \"Solimariacum\" e interpretato come \u00abSameracus\u00bb toponimo derivato dal personale latino \"Samerius\" adattato in seguito in \"Salmerius\" oppure con il soprannome del capostipite che svolgeva il mestiere di salatore di carni o pesce. Il cognome Salmoiraghi deriva proprio da questo toponimo.\nStoria.\nSumirago \u00e8 un centro abitato di antica origine, da sempre appartenuto al territorio milanese, nel cui ambito era ricompreso nella pieve di Somma.\nNel 1786, in seguito alla nuova compartimentazione della Lombardia austriaca, entr\u00f2 a far parte della provincia di Varese, ritornando per\u00f2 gi\u00e0 nel 1791 nella provincia di Milano.\nDurante l'et\u00e0 napoleonica (1809) il comune di Sumirago venne soppresso ed aggregato al vicino comune di Caidate, ma solo due anni dopo anche il comune di Caidate venne soppresso, e aggregato ad Albizzate. Tutti i centri recuperarono l'autonomia dopo l'istituzione del Regno Lombardo-Veneto, nel 1816, all'interno del quale Sumirago continu\u00f2 ad appartenere alla provincia di Milano.\nNel 1859 Sumirago fu inserito nel circondario di Gallarate della provincia di Milano. Nel 1869 vennero aggregati a Sumirago i comuni limitrofi di Albusciago, Caidate, Menzago e Quinzano San Pietro.\nNel 1927 entr\u00f2 a far parte della neocostituita provincia di Varese.\nDopo la seconda guerra mondiale, il comune fu amministrato da giunte democristiane e socialiste sino al 1986. Dal 1986 al 1990 fu retto da una giunta di sinistra (socialisti e comunisti) poi, dal 1995 inizi\u00f2 il periodo leghista. Principale esponente di questo periodo fu Camillo Brioschi, eletto sindaco per tre mandati (non consecutivi, a norma di legge). Tra il secondo e il terzo mandato di Brioschi fu eletto sindaco Aurelio Buzzetti, ma, dopo due anni, venne sfiduciato dalla sua stessa maggioranza e il comune fu commissariato. Dal 2012 \u00e8 amministrato da una lista civica con a capo Mauro Croci.\nVi ha sede l'azienda di moda Missoni.\nSumirago si trov\u00f2 al centro dell'interesse mediatico nel 2013 prima a seguito della caduta dell'aereo sul quale viaggiava Vittorio Missoni, figlio dello stilista Ottavio, in Venezuela, poi per la sopraggiunta morte dello stesso maestro stilista.\nGeografia antropica.\nSecondo lo statuto comunale, il territorio comunale comprende, oltre il capoluogo, le frazioni di Albusciago, Caidate, Menzago e Quinzano San Pietro.\nSecondo l'ISTAT, fanno parte del territorio comunale il centro abitato di Fornace, e i nuclei abitati di Laghetto e Palazzina.\nAmministrazione.\nFonte dati: http://amministratori.interno.gov.it/amministratori/ServletStoriaEnte1\nSport.\nIl centro sportivo \"Mauro Laino\" di via G. Carducci ospita squadre giovanili di calcio, pallavolo e pallacanestro\nLa squadra di calcio locale \u00e8 l'A.C. Sumirago Boys , fondata nel 2004,\nla squadra di pallavolo \u00e8 l'A.S.D Volley Sumirago, fondata nel 2012.\nNei primi anni '90 la Pallavolo Sumirago ha giocato nella serie A1 femminile"}
{"id": "31506", "revid": "76069", "url": "https://it.wikipedia.org/wiki?curid=31506", "title": "Ternate (Italia)", "text": "Ternate (\"Tern\u00e0\" in dialetto varesotto) \u00e8 un comune italiano di abitanti della provincia di Varese in Lombardia.\nStoria.\nPreistoria.\nLe scoperte di palafitte preistoriche nei laghi svizzeri alla met\u00e0 dell'Ottocento accesero la curiosit\u00e0 di studiosi italiani e lombardi che, indagando nei laghi varesotti, ottennero risultati significativi sul lago di Varese e sul vicino lago di Monate (1864). Vennero anche effettuate ricerche sul lago di Comabbio, tuttavia si resero difficoltose a causa della sua natura limacciosa, che permisero, nell'area ternatese, solo il rinvenimento di carboni e testate di palo e di altri reperti, come una piroga monossile, di cui per\u00f2 si \u00e8 persa traccia; non \u00e8 stato pertanto possibile dare una precisa collocazione cronologica, che li farebbero risalire all'Et\u00e0 del bronzo.\nUna certa presenza preistorica nel territorio ternatese \u00e8 stata riscontrata nella Palude Brabbia, nei pressi della Palude Lia, oggi individuabile presso Cascina Palude, denominata localmente \"C\u00e0 dul Lia, \"grazie a Napoleone Borghi, proprietario del lago. Egli, infatti, nel settembre del 1879 scopri una stazione preistorica, un rialzo di terra formato da una serie numerosa di cumuli alti da 70\u00a0cm a 2.20 m su un'area di 8000 m2, rinvenendovi 300 coltellini in selce, 500 cocci di ceramica, carboni, legni appuntiti e un arco di castagno di 1.14 m con due cuspidi di selce ed una freccia con una cuspide in selce ancora innestata.\nPeriodo romano.\nLa presenza romana a Ternate \u00e8 avvalorata dalla presenza di alcune necropoli fuori dal paese, specialmente nella localit\u00e0 Longori o Longarolo, in vicinanza della strada abbandonata tra Travedona e Ternate e nella selva detta \"dell'Abbate\" posta a destra della strada comunale che porta Biandronno (a poca distanza dal cimitero) grazie ai lavori di recupero effettuati da Giuseppe Quaglia, nell'anno 1879.\nMedioevo.\nTernate, dopo la caduta dell'Impero Romano d'Occidente ha seguito le vicende che hanno coinvolto tutti i territori sotto l'influenza delle Pievi e della Diocesi di Milano. \nPunto qualificante nella vita del territorio ternatese \u00e8 stata la fondazione del Monastero di San Sepolcro nel XI secolo, ad opera di un tale Ansegiso, \"tempore domni Heriberti,\" su quell'altura a cavallo tra il Lago di Comabbio e quello di Monate, ove oggi sorge la localit\u00e0 omonima; una testimonianza della fondazione di questo monastero \u00e8 attestata in un diploma dell'Arcivescovo Ariberto, da lui sottoscritto. Viene riportato che costui, su ispirazione divina, aveva edificato una chiesa in onore del Santo Sepolcro di Cristo Redentore vicino alla villa di \"Trinade\" (l'attuale Ternate) nella localit\u00e0 Crusicula (crocetta, indicante il punto dove le strade formavano una croce, la principale da Comabbio a Travedona e l'altra che scendeva nel borgo di Ternate), sita nella parrocchia della Pieve di S.Pietro di Brebbia. Essendo tale manoscritto non datato, sono state avanzate diverse ipotesi che collocano la fondazione tra il 1024 e il 1032, bench\u00e9 sia plausibile una data antecedente il 1025 (anno in cui l'Arcivescovo di Milano ne ottiene lo iuspatronato). \nFino al 1065 sono attestate diverse donazioni da parte dei fedeli, che accrebbero enormemente l'importanza religiosa ed economica del monastero. Bench\u00e9 fino al 1137 non si hanno attestazioni di donazioni, non si ha invece un segnale di decadenza economica, dato che il monastero aument\u00f2 il proprio patrimonio terriero. \nCultura.\nDal 2012, si tiene annualmente, presso il parco Berrini, il Woodinstock Music Art Festival, un festival che unisce musica, arte e sport col fine di raccogliere fondi da destinare alla ricerca sulla malattia di Parkinson.\nInfrastrutture e trasporti.\nStazioni ferroviarie.\nStazione ferroviaria di Ternate-Varano Borghi lungo la linea ferroviaria Milano-Luino. Il locale \u00e8 ubicato interamente nel territorio comunale, sede della locale Protezione Civile. \nStrade.\nDa Ternate passano le strade provinciali N\u00b0 18 Vergiate-Bardello e che innesta con la N\u00b0 33 \"delle Palafitte\" Barza-Ternate in direzione Comabbio,\nSport.\nTernate ospitava annualmente il \"Torneo tra i laghi\", l'unica manifestazione internazionale indoor di tiro con l'arco organizzata in Italia."}
{"id": "31507", "revid": "1699816", "url": "https://it.wikipedia.org/wiki?curid=31507", "title": "Tronzano Lago Maggiore", "text": "Tronzano Lago Maggiore (\"Trunsci\u00e0n\" in dialetto varesotto), o brevemente Tronzano (fino al 1863), \u00e8 un comune italiano di 206 abitanti della provincia di Varese in Lombardia.\nNel febbraio 1863 fu denominato Bassano di Tronzano, nel novembre dello stesso anno assunse la denominazione attuale, che . La specifica identifica la sua collocazione geografica.\nAmministrazione.\nTronzano Lago Maggiore fa parte della comunit\u00e0 montana Valli del Verbano."}
{"id": "31508", "revid": "1516566", "url": "https://it.wikipedia.org/wiki?curid=31508", "title": "Uboldo", "text": "Uboldo (\"Ubold\" in dialetto locale, : ) \u00e8 un comune italiano di abitanti della provincia di Varese in Lombardia.\nGeografia fisica.\nUboldo \u00e8 situato nell'appendice sud-orientale della provincia di Varese, il suo territorio, che presenta un andamento pianeggiante, \u00e8 di origine alluvionale.\nDal punto di vista litologico \u00e8 per buona parte sabbioso-ghiaioso e quindi permeabile; una porzione minore \u00e8 invece di natura argillosa e quindi umida in superficie. Una parte del territorio \u00e8 ricoperta da boschi, con prevalenza delle robinie. Il comune \u00e8 attraversato dal Bozzente, il cui percorso attuale risale al 1753, quando il torrente fu deviato per allontanarlo dal paese, cui recava danni frequenti con i suoi straripamenti.\nStoria.\nL'abitato \u00e8 caratterizzato da un nucleo antico di forma ellittica e struttura compatta, agglomerato attorno a due piazze, collegate fra loro da un asse viario principale; esso \u00e8 situato eccentricamente nell'area sud-orientale del territorio comunale. A distanze variabili tra i due e i quattro chilometri dal centro storico vi sono quattro rioni periferici, originati dalle cascine denominate rispettivamente Girola, Soccorso, Malpaga (tutti e tre verso nord) e Regosella (verso sud).\nIl comune di Uboldo fu ricostituito nel 1950, staccandosi da Saronno, a cui era stato aggregato nel 1927.\nI ritrovamenti archeologici avvenuti in questa zona, consistenti in sepolture di incinerati e in vari oggetti, sono stati attribuiti all\u2019epoca di transizione celtico-romana e a quella romana imperiale; la loro ubicazione \u00e8 comunque alquanto periferica, vale a dire nei pressi delle cascine Soccorso e Malpaga e quindi ad occidente dell\u2019attuale abitato. Quest'ultimo rivela invece, con il suo impianto planimetrico, un'origine medioevale. Anche il toponimo, derivante forse dal nome personale Ugobaldo, \u00e8 riferibile all\u2019epoca longobarda o addirittura a \"Ud-bald\" che in lingua germanica vuol dire \"possesso con fortezza\": ad ogni modo il toponimo non si pu\u00f2 far risalire a qualche radice latina.\nIl \"loco Ugoboldo\" viene citato per la prima volta in un'iscrizione lapidea conservata presso la basilica milanese di S. Ambrogio, relativa ad una donazione di terre. Pergamene notarili redatte tra la fine del XII e l'inizio del XIII secolo attestano che Uboldo era gi\u00e0 in quel periodo un comune con propri consoli, nel quale erano presenti come signori di \"districtus\" i De Crivellis, che all\u2019inizio del '200 intrapresero controversie giurisdizionali contro i consoli stessi, nei cui confronti fecero valere determinati privilegi come si ricava da una pergamena del 1196. Attorno ai De Crivellis gravitavano i \"districtabiles\", cio\u00e8 liberi signori che per\u00f2 avevano il dovere di assolvere alcuni obblighi perso la nobile famiglia.\nDiverse furono le famiglie potenti di Uboldo, quella dei Crivelli \u00e8 indubbiamente la pi\u00f9 antica, testimoniata fin dal 1117 quando Ugo Crivelli, uboldese, fu nominato console di Milano. Da lui discende Uberto che fu arcivescovo di Milano e successivamente eletto papa col nome di Urbano III nel 1185. In epoca moderna ai Crivelli successero, come signori di Uboldo, i Villani.\nIn epoca borromaica Uboldo ricevette le visite pastorali di Francesco Cardano nel 1566 e di Carlo Borromeo nel 1583; la sua chiesa venne eretta in parrocchiale proprio in quel periodo. Nel 1623 Filippo IV re di Spagna concesse le terre di Uboldo in feudo ai Crivelli; dopo la morte dell'ultimo membro della famiglia, all\u2019inizio del '700, esse passarono ai Villani, che ne rimasero in possesso fino alla soppressione del feudo nel 1832.\nIl comune di Uboldo subisce una trasformazione in senso industriale agli inizi del nostro secolo: dal telaio a mano diffuso nelle famiglie di contadini-tessitori ad opera di imprenditori-commercianti si arriva nel 1908 all'insediamento del Cotonificio Poss, che sorgeva nel luogo dell'attuale parco di via A. M. Ceriani; importante per numero di occupati, chiuse alla fine degli anni '60 ed i suoi edifici furono quasi totalmente demoliti. Nel secondo dopoguerra si installarono in Uboldo industrie di rilievo quali: la dolciaria Lazzaroni nel 1956, la Contardo (impianti di refrigerazione e riscaldamento) nel 1963, la Pollastri Officine (apparecchi metallici per sollevamento e trasporto) nel 1951, e l'Acciaierie Ferrieri Malpaga.\nI abitanti del 1950 salirono a nel '60, a nel 1965 per arrivare ai attuali. Come si vede, gli anni Sessanta ed i successivi hanno registrato un forte incremento demografico per l'immigrazione, soprattutto da Veneto, Sardegna e Campania di manodopera per l'industria locale.\nTra i personaggi illustri che ebbero i natali ad Uboldo ricordiamo monsignor Antonio Maria Ceriani (1828\u20131927), prefetto della Biblioteca Ambrosiana di Milano e maestro di papa Pio XI, fra le cui opere ricordiamo la raccolta \"Monumenta Sacra et Profana\" e l'edizione del Codice Ambrosiano della \"Iliade dipinta\". L'orientalista Giovanni Battista Rampoldi (1761-1836), che viaggi\u00f2 a lungo in Grecia, Turchia, Arabia, Siria ed Egitto, paesi in cui matur\u00f2 il proposito di scrivere gli \"Annali musulmani\": dodici volumi pubblicati nel quinquennio 1822-26, che unitamente ad un \"Manuale di cronologia universale\", una \"Corografia dell'Italia\" e un \"Dizionario degli uomini illustri\" rappresentano tutta la produzione dello studioso.\nSimboli.\nLo stemma del comune di Uboldo \u00e8 stato concesso, insieme al gonfalone municipale, con decreto del presidente della Repubblica del 25 ottobre 1994.\nMonumenti e luoghi d'interesse.\nChiesa dei Santi Pietro e Paolo.\nAl centro del paese sorge la chiesa parrocchiale dei Santi Pietro e Paolo, eretta in forme pseudobasilicali nel 1955 su progetto della Scuola Beato Angelico di Milano; l'edificio sorge sul luogo pi\u00f9 antico di culto cristiano, ascrivibile al XII secolo, dove si susseguirono vari edifici che mantennero la medesima intitolazione. All'interno sono conservati dipinti e sculture provenienti dalla chiesa preesistente: nella parte sinistra del transetto troviamo una \"Madonna del latte con san Sebastiano e san Giacomo\" di scuola luinesca, una \"Madonna in gloria con puttini\" del Legnanino proveniente dall'oratorio dei SS. Cosma e Damiano, la \"Predicazione di S. Pietro\" di Luigi Conconi (1840), una \"Deposizione\" di Luigi Morgari e, infine, un frammento dell'affresco, sempre del Morgari, raffigurante la \"Fuga in Egitto\" (1898) e proveniente dalla tomba di mons. Castelletti, gi\u00e0 parroco di Uboldo. A fianco dell'altare maggiore, in una cappellina appositamente ricavata da questo lato del transetto, si trova la statua della \"Madonna del Rosario\" , proveniente dall'oratorio dei SS. Cosma e Damiano, in legno di rovere, opera di Giacomo Lepora su disegno del Legnanino. Nella parte destra del transetto sono visibili un dipinto del Conconi raffigurante \"Saulo folgorato sulla via di Damasco\"; una \"Crocifissione con due puttini che reggono il calice per raccogliere il sangue di Cristo\", di autore ignoto del XVIII sec.; una \"Madonna delle rose\", sempre di autore ignoto, proveniente dall'oratorio dei SS. Cosma e Damiano; un affresco raffigurante \"Santa Eurosia\", strappato dallo stesso oratorio e, infine, due dipinti del Mazzolino raffiguranti una \"Nativit\u00e0 con pastori\" e una \"Nativit\u00e0 con i re magi\", provenienti dalla vecchia parrocchiale. Notevole anche l'altare ligneo collocato davanti a quello maggiore, anch'esso proveniente dall'oratorio dei SS. Cosma e Damiano.\nDi fronte alla parrocchiale \u00e8 posta la statua bronzea di Antonio Maria Ceriani.\nNei pressi, in via Carozzi, si trova la cappellina del S. Crocifisso, voluta dal parroco don Luigi Malacrida nel 1891, fu terminata con l'apposizione di un crocifisso di legno, proveniente dalla chiesa dei SS. Cosma e Damiano, a ricordo della Missione tenutasi nel 1900.\nChiesa dei Santi Cosma e Damiano.\nLa chiesa dei Santi Cosma e Damiano, che sorge nella via omonima, \u00e8 testimoniata nel \"Liber Notitiae Sanctorum Mediolani\" sin dalla fine del XIII secolo, la dedicazione si spiega tenendo conto della funzione religiosa (tradizionalmente attribuita ai santi Cosma e Damiano) di salvaguardia per la salute spirituale e fisica degli uomini, degli animali e della natura. Dal 1610, data di erezione dell'attuale oratorio, al 1786 esso fu concesso alla confraternita del S. Rosario. La nuova facciata fu costruita tra la fine del XVII e gli inizi del XVIII sec., le volte sono a crociera con velette. Tra le opere d\u2019arte contenute ricordiamo: sulla parete di destra un quadro di autore ignoto raffigurante la \"Madonna delle rose\", la sinopia di S. Eurosia (l'affresco strappato si trova nella Parrocchiale), e la prospettiva di un\u2019abside opera dei quadraturisti Bizzozzero e Garzia; infine una \"Madonna col Bambino, s. Antonio e s. Ausano\" forse del Legnanino.\nDue sono le cappelle della chiesa: a destra la Cappella Crivelli con affreschi del Legnanino e del Bizzozzero (XVII sec.) raffiguranti \"Dio Padre in gloria con angeli\" e \"S. Pietro martire da Verona\", ma di cui sono oggi visibili solo i due puttini; a sinistra la cappella del S. Crocifisso, eretta nel 1693 e affrescata dal Borroni con le figure della \"Maddalena\" e di \"S. Giuseppe con il Redentore\". Sulla volta a botte \u00e8 ancora visibile un affresco del Legnanino raffigurante la \"Madonna del Rosario in gloria con angeli\", dipinta nel 1691, mentre gli affreschi del presbiterio, eseguiti nel 1693 dal Legnanino e dal Bizzozzero, raffigurano, a sinistra, il \"Martirio dei SS. Cosma e Damiano\" e, a destra, il \"Miracolo della gamba nera\". L'altare in marmi policromi di Viggi\u00f9 risale al 1745.\nPalazzo Crivelli-Villani e Torre del Prigioniero.\nNel centro dell'abitato, in piazza S. Pietro, sorge il monumentale Palazzo Crivelli-Villani, con fastoso portale barocco, cortile colonnato, scalone, che rivela la sua origine gentilizia nonostante impropri interventi edilizi subiti nel corso del tempo. Del periodo medioevale si conservavano quattro torri (oggi ne rimane una sola in vicolo Crivelli, detta \"del prigioniero\") che hanno portato a congetturare l'esistenza di una cinta murata, mentre secondo altre ipotesi sarebbero emergenze edilizie appartenenti a case nobiliari del periodo visconteo-sforzesco.\nOratorio di Santa Maria del Soccorso.\nL'Oratorio di Santa Maria del Soccorso, nella cascina omonima, si presenta a navata unica con soffitto ligneo cuspidato a capriate in vista. In fondo alla chiesa l'affresco dell'abside raffigura una \"Madonna in trono con, ai lati, i santi Sebastiano, Antonio, Cristoforo e Rocco\" (tutti protettori dalla peste e dalle epidemie) attribuito a un ignoto Bernardino de Caravagis (senz'altro di scuola luinesca) in forza della firma e della datazione (1507) incise sotto il dipinto.\nOratorio di Santa Maria delle Grazie.\nNella vicina cascina Girola, attraversata dalle acque di una piccola roggia derivante dal fontanile di S. Giacomo in Gerenzano, \u00e8 ubicato l'oratorio di S. Maria delle Grazie, il pi\u00f9 recente tra gli edifici religiosi di Uboldo. Voluto dalla sig.ra Emilia Morandi, sorella di quell'ing. Giovanni Morandi che fu sindaco del paese ed \u00e8 ricordato nella dedicazione dell'asilo infantile; il lascito \u00e8 contenuto nel suo testamento datato 1901, ma fu effettivamente edificato nel 1903 dall'ing. Giulio Grassi e aperto al culto nel 1946, mentre il porticato ed il campanile furono aggiunti tra gli anni cinquanta e sessanta da mons. Giovanni Balbiani, di Saronno. L'interno \u00e8 a navata unica con abside, e custodiva un notevole confessionale in noce del '700. Sulla parete destra si trova un bel quadro ad olio raffigurante \"Madonna in trono con Bambino, san Domenico e san Francesco\", opera di un certo Sibella datato 1888, il quale stava sopra l'altare prima della realizzazione degli affreschi del pittore Fumagalli nel 1950.\nOratorio di S. Castriziano.\nL'oratorio di S. Castriziano alla cascina Regosella con affreschi di autore ignoto, si trova al di l\u00e0 del torrente Bozzente; il committente fu il marchese Vismara nel 1543. La prima dedicazione era alla Madonna di Loreto cui subentr\u00f2, nel Settecento, quella a san Castriziano. Le prime notizie dell'oratorio risalgono ad una visita pastorale di San Carlo del 1570. Travagliate le vicende legate all\u2019effettivo esercizio del culto, a causa della sua lontananza dalla parrocchiale: solo agli inizi del Seicento si decise di sottoporla a tutti gli effetti al parroco di Uboldo.\nCappella del Lazzaretto.\nLa Cappella del Lazzaretto, la quale d\u00e0 il nome all'omonima contrada, fu costruita nel 1723 per volont\u00e0 del priore Crivelli, a destra della strada che porta a Gerenzano, a ricordo dei morti nella peste del 1630. Importante l'affresco votivo dipinto nel 1730 dal Perego e raffigurante l'immagine della \"Beata Vergine con i santi Sebastiano e Rocco\", poi restaurato ad alterne riprese negli anni 1913, 1938 e 1978.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 641 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nPalio di Uboldo.\nUboldo \u00e8 divisa in quattro contrade: Bell nel cui stemma vi \u00e8 la chiesa dei Santi Apostoli Pietro e Paolo (colore giallo); Lazzarett, che sorge vicino alla vecchia cappella del Lazzaretto, che accoglieva gli ammalati di peste durante la grande epidemia del 600 (colore verde); San Cosma, che prende il nome dalla chiesetta dei Santi Cosma e Damiano, risalente al XIII secolo (colore bianco); Taron, che sorge sulla strada che collega Uboldo a Cerro Maggiore (colore rosso). Ogni anno, tra la prima e la seconda settimana di giugno, si svolge il Palio delle contrade. La manifestazione si \u00e8 svolta dal 1975 al 1992, ma \u00e8 poi stata interrotta fino al 2005 anno in cui \u00e8 stato rifondato.\nLa XXII edizione del Palio si \u00e8 svolta dal 13 al 21 giugno 2009, e ha visto trionfare la contrada Lazzarett che ha conquistato il primo trofeo della nuova edizione (una contrada si aggiudica il trofeo dopo 3 vittorie, anche non consecutive). \nLa XXIII edizione del Palio si \u00e8 svolta dal 12 al 20 giugno 2010 e dopo una settimana intensa di giochi la contrada Lazzarett ha conquistato nuovamente la vittoria.\nLa XXIV edizione del Palio si \u00e8 svolta dall'11 giugno giorno di apertura delle competizioni con le sfilate in costume d'epoca al 19 giugno e anche per il 2011 La contrada Lazzarett vince. Durante tutta la settimana ogni serata \u00e8 stata animata dalle quattro contrade affrontarsi in diversi giochi, sportivi, d'abilit\u00e0 e folcloristici.\nNell'edizione 2013, esattamente come in quella 2012, trionfa la contrada Taron. La Contrada San Cosma ha vinto l'edizione 2014, 2015, 2016, invece l'edizione 2017 e 2018 \u00e8 stata vinta dalla contrada Bell.\nInfrastrutture, trasporti e comunicazioni.\nFerrovie.\nIl comune di Uboldo non \u00e8 direttamente servito da stazioni ferroviarie: l'impianto pi\u00f9 vicino \u00e8 la stazione di Saronno, gestita da Ferrovienord e servita dalla ferrovia Milano-Saronno.\nTrasporti pubblici.\nIl comune di Uboldo \u00e8 attraversato dalle autolinee Z113 Rho FS (linee S S5 e S6) - Lainate - Origgio - Uboldo - Saronno Ferrovienord (linee S S1 e S3) e Z112 Legnano (ospedale) - Rescaldina (dir. Rescalda) - Uboldo - Saronno Ferrovienord (linee S S1 e S3) gestori AirPullman e Movibus.\nAmministrazione.\nElenco dei sindaci del comune di Uboldo dal secondo dopoguerra"}
{"id": "31509", "revid": "57342", "url": "https://it.wikipedia.org/wiki?curid=31509", "title": "Valganna", "text": "Valganna (\"G\u00e0na\" in dialetto varesotto) \u00e8 un comune italiano sparso di abitanti della provincia di Varese in Lombardia.\nIl comune \u00e8 composto da quattro localit\u00e0: Ghirla e Ganna, i due centri principali, attraversati dal torrente Margorabbia, e le ulteriori frazioni di Boarezzo e Mondonico. La sede del municipio \u00e8 a Ganna.\nI due centri sorgono sulle rive rispettivamente del lago di Ghirla e del lago di Ganna. Il secondo, pi\u00f9 piccolo, \u00e8 un lago che ha conservato il suo caratteristico aspetto naturale, con rive popolate di canneti e di flora del luogo; il primo, invece, \u00e8 meta molto frequentata di turisti.\nGeografia fisica.\nIl comune di Valganna si estende lungo la Strada statale 233 Varesina, dalla zona delle \"Grotte della Valganna\" e delle omonime cascate, fino al Lago di Ghirla. Sul lato sinistro idrografico, si ergono il Monte Chiusarella ed il Monte Martica, sul lato destro il Monte Monarco, il Monte Minisfreddo, il Poncione di Ganna ed il Monte Piambello.\nIl fondovalle \u00e8 attraversato dal torrente Margorabbia, immissario dei due laghi presenti. A sud il territorio di Valganna \u00e8 interessato dall'Olona, che qui ha una delle sue sei sorgenti.\nIl clima particolarmente rigido in inverno \u00e8 valso al paese il soprannome di \"Piccola Siberia del Varesotto\".\nStoria.\nI primi insediamenti nella zona si fanno risalire al periodo all'epoca romana.. \nIn epoca medievale Ganna era feudo della Badia di San Gemolo. Nel 1556 la Santa Sede decret\u00f2 la soppressione dell'Abbazia i cui beni e diritti furono trasferiti all'Ospedale Maggiore di Milano., da cui la comunit\u00e0 dipese per i successivi secoli.\nNel 1751 il paese faceva parte della pieve di Arcisate ed era ancora feudo dell'istituzione ospedaliera milanese.\nNel 1786, con la pieve di Arcisate, entr\u00f2 a far parte della provincia di Gallarate, poi di Varese, a seguito del compartimento territoriale della Lombardia austriaca, che divise il territorio lombardo in otto province (editto 26\nsettembre 1786).\nDi Ghirla ci sono notizie di una Ceramica di Ghirla sin dalla fine del 1700.\nCon le riforme della Repubblica Cisalpina, nel 1798 il comune fu incluso nel dipartimento del Verbano, distretto di Arcisate. Soppresso poi questo dipartimento, fu trasferito in quello dell'Olona, sempre nel distretto di Arcisate. Nel 1801 Valganna fu collocato nel distretto II di Varese del dipartimento del Lario. Nel 1805 fu designato con la denominazione di \u201cValgana con Ghirla ed uniti\u201d, comune di III classe. Nel 1807 il comune fu soppresso e unito a quello di Viggi\u00f9. Riacquist\u00f2 la propria autonomia con il Regno Lombardo Veneto nel 1815 e inserito nella provincia di Como, distretto XIX di Arcisate (1816) e dal 1853 nel distretto XVII di Arcisate.\nNel 1924 il comune risulta ancora incluso nella provincia di Como; nel 1926 l'amministrazione passa al controllo del podest\u00e0. L'anno seguente il paese entra nella giurisdizione della provincia di Varese.\nMonumenti e luoghi d'interesse.\nNel territorio comunale si trovano la Cappella e la badia di San Gemolo che conserva un organo neoclassico di scuola lombarda.\nUna tradizione vuole infatti che qui venne trucidato il santo, alla fine del X secolo, dopo aver cercato di inseguire, insieme a Sant'Imerio di Bosto, dei briganti che avevano derubato una carovana di cui faceva parte. Infatti i briganti erano dei sepriesi e storicamente controllavano i passi che dalla Svizzera portavano a Milano intercettando tutte le carovane.\nIl corpo venne sepolto dove ora \u00e8 l'abbazia che sorse nel 1095 per opera di Attone, Arderico e Inghizone, su concessione dell'arcivescovo di Milano Arnolfo III. Questa abbazia fu molto potente, fino al 1556, anno in cui ne venne soppresso il potere temporale, in quanto aveva possedimenti in tutto il nord del varesotto e il controllo del castello di Frascarolo.\nNella frazione di Ghirla \u00e8 eretta la \"Parrocchia di San Cristoforo martire\", appartenente alla diocesi di Milano, eretta nel 1897 per volere dell'arcivescovo Andrea Carlo Ferrari.\nSempre a Ghirla viene costruito nel XVIII secolo il Maglio, utilizzato nel corso dei secoli per la lavorazione del ferro. Nel tardo ottocento la costruzione inizia gradualmente ad essere abbandonata, per poi venire restaurata all'inizio del XXI secolo.\nA Ganna si trova Villa Cesarina, edificio liberty costruito nel 1906.\nSociet\u00e0.\nReligione.\nConfraternita dei morti e dell'orazione.\nNel 1755, a seguito della visita pastorale dell'arcivescovo Giuseppe Pozzobonelli, venne istituita nella comunit\u00e0 di Ganna la Confraternita dei morti e dell'orazione, affiliata a quella centrale a Roma\nCultura.\nLa localit\u00e0 \u00e8 stata patria di scultori: nel 1836 vi \u00e8 nato Odoardo Tabacchi, mentre nel 1843 \u00e8 nato Giuseppe Grandi, tra i principali esponenti della Scapigliatura lombarda.\nAmministrazione.\nIl primo Consiglio comunale fu eletto nel 1827.\nInfrastrutture e trasporti.\nLa stazione di Ghirla, costruita su progetto dell'architetto Giuseppe Sommaruga, attiva fra il 1914 e il 1955 era l'impianto intermedio principale della ferrovia della Valganna, e fungeva altres\u00ec da capolinea meridionale della Ferrovia Ghirla-Ponte Tresa.\nNel 1955 l'intera area venne adibita ad autostazione"}
{"id": "31510", "revid": "182193", "url": "https://it.wikipedia.org/wiki?curid=31510", "title": "Varano Borghi", "text": "Varano Borghi (\"Var\u00e0n\" in dialetto varesotto e semplicemente Varano fino al 1906) \u00e8 un comune italiano di abitanti della provincia di Varese in Lombardia.\nMonumenti e luoghi d'interesse.\nLa fabbrica tessile.\nTra il 1900 e il 1904 lo stabilimento venne creato, ristrutturato e completato da un nuovo corpo di fabbrica commissionato da Luigi Borghi allo studio di architettura svizzero Sequin-Knobel. Al corpo di fabbrica originario (un antico mulino detto \"di Pasquale\", dove era collocata la tintoria) vennero aggiunti nuovi edifici dove trovarono spazio la filatura, le camere delle corde, i forni, i rustici, la stalla per ricoverare gli animali e una piccola caserma per il corpo privato di vigili del fuoco. Per consentire una migliore illuminazione diurna, buona parte dei nuovi reparti venne dotata di copertura \"a shed\"; i piani vennero invece realizzati con un sistema di volte in mattoni. Ai piedi della collina su cui sorgeva la villa padronale vennero invece eretti i serbatoi dell'acqua: tre torri a base quadrata innestate su un capannone a tre livelli scandito da ampie finestre.\nL'inaugurazione del nuovo complesso avvenne l'8 settembre 1904 alla presenza della famiglia Borghi, di autorit\u00e0 politiche (i senatori Ernesto De Angeli e Giulio Adamoli il deputato Angelo Lucchini, il ) ed esponenti dell'industria del Varesotto (quale il barone Costanzo Cantoni).\nL'opificio era collegato alla stazione di Ternate-Varano Borghi mediante una ferrovia a scartamento ridotto, onde agevolare il trasporto della materia prima (cotone greggio) e dei prodotti finiti.\nTale impianto \u00e8 stato modificato allorch\u00e9, esaurita la funzione originaria, i capannoni sono stati occupati da nuove aziende, le quali per proprie necessit\u00e0 hanno aggiunto nuovi corpi edilizi e costruzioni prefabbricate.\nVilla Borghi.\n hanno ritenuto che la villa sorgesse su un antico castello di cui rimaneva traccia nel salone principale, corrispondente alla sala del castello che si sarebbe conservata nonostante le trasformazioni avvenute. Il restauro, che ha indagato a fondo sui materiali utilizzati nella costruzione, non ha per\u00f2 rinvenuto strutture difformi che potessero avallare questa ipotesi. L'aspetto lo si deve a un primo restauro realizzato dall'architetto milanese Paolo Cesa Bianchi tra il 1860 e il 1879 negli anni della gestione aziendale di Napoleone Borghi. La casa ha una pianta a doppia T con il corpo centrale allungato; la fronte principale \u00e8 lievemente aggettante nel settore centrale, suddiviso in tre livelli con finestre ornate da modanature in pietra arenaria chiara, e si conclude con un fastigio. Le ali laterali, con porte-finestre a ogni piano, terminano con una balaustra in pietra. I prospetti laterali sono ritmati da aperture quadrangolari con profili in pietra o stucco, lo stile complessivo segue il gusto di un certo eclettismo diffuso nel corso dell'Ottocento in area lombarda. Nell'ingresso un'elegante scalinata in marmo conduce al piano superiore da cui attraverso un cavedio, delimitato da una balaustra in ferro battuto, si guarda gi\u00f9 verso l'atrio che si sviluppa cos\u00ec in altezza per i due livelli. La grande estensione della villa determinata da un susseguirsi di stanze, saloni, una biblioteca a cui si aggiunge il grande parco, in parte realizzato all'inglese, secondo la moda romantica, palesa la volont\u00e0 di manifestare il prestigio sociale raggiunto dalla famiglia. Tutti i saloni vennero decorati dall'artista varesino Pietro Michis.\nLa chiesa.\nLa chiesa parrocchiale intitolata al Divino Redentore fu costruita da maestranze locali su commissione della famiglia Borghi: il progetto venne affidato all\u2019architetto Paolo Cesa Bianchi, il quale (seguendo la moda ottocentesca di riprendere stili architettonici delle epoche precedenti) s'ispir\u00f2 alla quattrocentesca Collegiata di Castiglione Olona.\nIl cimitero.\nL'impianto edilizio del cimitero comunale \u00e8 stilisticamente omogeneo all'architettura del paese. Il recinto consacrato \u00e8 a pianta quadrangolare divisa dal vialetto principale, che dall'ingresso (un arco retto da pilastri in laterizio ed esili colonnine in pietra con capitelli a forma di foglie d'acanto) conduce alla cappella gentilizia della famiglia Borghi. \nLa cappella in questione presenta una facciata a salienti con arco d\u2019accesso centrale tripartito da due esili colonnine simili a quelle dell\u2019ingresso, uno zoccolo in pietra e la parte superiore in laterizi; il rosone centrale, tamponato da una vetrata che disegna una croce, \u00e8 contornato da terrecotte smaltate. Decorazioni simili animano tutta la facciata, la cui cromia sfuma dai toni dell\u2019avorio all\u2019oro al verde; entro alcuni oculi \u00e8 inscritta la data di costruzione (1911). L\u2019interno \u00e8 costituito da un unico vano diviso in tre campate: quella centrale \u00e8 coperta a padiglione con embrici in terracotta smaltata d'azzurro (evocante la volta celeste) con nella chiave di volta un sole radiante dorato. Sulle pareti laterali prendono posto le lapidi commemorative degli esponenti della genealogia, mentre in fondo alla cappella trova posto un altare adornato dall'effigie della Trasfigurazione di Ges\u00f9 (stilisticamente affine all'opera omonima di Raffaello), realizzata in piastre di terracotta smaltata dal ceramista cortonese Pio Pinzauti. Completano la decorazione interna varie terrecotte disposte in riquadri con cornici, fasce di cherubini d'ispirazione robbiana, fiaccole, rosoni e rami d\u2019ulivo. Il repertorio decorativo venne prodotto dalla ditta Ceramica Lombarda, al tempo fornitrice dei rivestimenti in maiolica in uso nelle case liberty milanesi.\nInfrastrutture e trasporti.\nFerrovie.\nStazione ferroviaria di Ternate-Varano Borghi lungo la linea ferroviaria Milano-Luino.\nStrade.\nDa Varano Borghi passano le strade provinciali N\u00b0 18 Vergiate-Bardello e N\u00b0 53 Varano Borghi-Cazzago Brabbia.\nVarano Borghi dista inoltre 6\u00a0km dalla Strada Statale N\u00b033 e dall'uscita Sesto Calende-Vergiate dell'autostrada A8/A26\nSport.\nCalcio.\nLa principale squadra di calcio della citt\u00e0 \u00e8 l'\"Associazione Sportiva Varano Borghi Calcio\", la cui storia si \u00e8 dipanata unicamente nelle divisioni dilettantistiche a carattere locale.\nCiclismo.\nVarano Borghi ebbe un certo rilievo nelle cronache ciclistiche negli anni 1950, in quanto paese di residenza di Giulia Occhini, anche nota come la \"Dama Bianca\", che ebbe una relazione sentimentale extraconiugale con il ciclista Fausto Coppi, tale da destare scandalo e risvolti giudiziari."}
{"id": "31511", "revid": "2070654", "url": "https://it.wikipedia.org/wiki?curid=31511", "title": "Ricc\u00f2 del Golfo di Spezia", "text": "Ricc\u00f2 del Golfo di Spezia (\"Ric\u00f2\" in ligure, \"Ricotium\" in Latino), denominato anche soltanto Ricc\u00f2 del Golfo o Ricc\u00f2, \u00e8 un comune italiano di abitanti della provincia della Spezia in Liguria.\nGeografia fisica.\nIl territorio di Ricc\u00f2 del Golfo \u00e8 situato nella parte pi\u00f9 meridionale della media e bassa val di Vara, nella vallata minore del torrente Ricc\u00f2, quest'ultimo affluente del fiume Vara, e alle spalle del Golfo della Spezia.\nIl territorio fa parte del Parco naturale regionale di Montemarcello-Magra-Vara. Un sentiero boschivo, passante dalla frazione di Casella e dalla Sella della Cigoletta, segnato con il numero 7 dal CAI, permette il collegamento con Vernazza e quindi la costa delle Cinque Terre.\nStoria.\nSecondo alcune ipotesi, non suffragate da fonti certe e documentabili, il toponimo \"Ricc\u00f2\" deriverebbe dalla parola \"ricovero\": in epoca antica qui era una dimora della pieve di Pignone con annesso luogo di sosta e, per l'appunto, ricovero per viandanti.\nIn antico Ricc\u00f2 era una piccola dipendenza del castello di Ponz\u00f2, luogo di sosta di soldati e pellegrini posto lungo la strada che collega l'entroterra ligure all'alta Toscana.\nLa storia di Ricc\u00f2 \u00e8 legata al castello di Carpena e al suo consorzio - fondato da alcune signorie feudali nel XII secolo - che assieme al maniero di Ponz\u00f2 era molto importante grazie alla sua favorevole geografica, posta tra le Cinque Terre ed il Golfo della Spezia.\nIl borgo di Ponz\u00f2 - e i suoi signori locali - da un antico documento databile al 1209 risultano annoverati tra le famiglie feudatarie genovesi. Tuttavia, per resistere all'espansione della Repubblica di Genova nel Levante ligure, i suoi signori feudali decisero di consegnare nel 1245 il castello a Oberto II Pallavicino, vicario di Federico II di Svevia. Genova, in lotta contro lo stesso Federico II, riusc\u00ec pi\u00f9 tardi a riconquistare il castello; quest'ultimo venne poi acquistato dai Fieschi, nobile famiglia di Lavagna. Oberto Doria riprese nuovamente possesso del castello quando, alla fine della sua effimera signoria guelfa sulla Spezia ed il suo territorio, nel 1272 il conte Nicol\u00f2 Fieschi fu costretto a venderlo alla Repubblica di Genova.\nIl borgo di Carpena giur\u00f2, invece, fedelt\u00e0 alla repubblica genovese, assieme ai Signori di Vezzano, che nel 1224 la elev\u00f2 al titolo di podesteria con ampia giurisdizione sulla media e bassa val di Vara, sul golfo spezzino e una parte delle Cinque Terre.\nTuttavia i due principali borghi, e le attigue frazioni, furono nei secoli successivi in perenne lotta, come altri paesi della val di Vara, contro la stessa repubblica genovese accusata di concedere concessioni in \"maniera diseguale\" tra i diversi feudi del levante ligure.\nNel 1251 Carpena si ribell\u00f2 a Genova, con la conseguente occupazione del locale castello, che torn\u00f2 ai Genovesi solamente nel 1254. Ponz\u00f2 fu in seguito aggregato alla podesteria di Corvara (frazione odierna di Beverino), a quella di Carpena e infine a quella della Spezia dopo l'istituzione di quest'ultima nel 1343 che subentr\u00f2 alla stessa Carpena nel predominio del territorio.\nIl declino definitivo di Carpena avvenne nel 1412 quando il borgo appoggi\u00f2 la Repubblica di Firenze contro Genova: al termine del conflitto, il suo castello venne distrutto per ritorsione da Antonio Doria.\nCon la nuova dominazione francese di Napoleone Bonaparte rientr\u00f2 dal 2 dicembre 1797 nel Dipartimento del Golfo di Venere, con capoluogo La Spezia, nell'ambito della Repubblica Ligure. Dal 28 aprile 1798 con i nuovi ordinamenti francesi, Ricc\u00f2 e Carpena rientrarono nel VI cantone, capoluogo Ricc\u00f2, della Giurisdizione di Golfo di Venere. Dal 1803 furono centri principali del III cantone del Golfo di Venere nella Giurisdizione del Golfo di Venere.\nNel 1804 le due municipalit\u00e0 di Ponz\u00f2 e Valdipino furono annesse a Ricc\u00f2, mentre il comune di Carpena aggreg\u00f2 la municipalit\u00e0 di San Benedetto di Ricc\u00f2; nel 1806 lo stesso territorio comunale di Carpena venne unito al nuovo comune di Ricc\u00f2. Annessi al Primo Impero francese dal 13 giugno 1805 al 1814 venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel I mandamento di Spezia del circondario di Levante facente parte della provincia di Genova prima e, con l'istituzione nel 1923, della provincia della Spezia poi. Nel 1863 assunse l'odierna denominazione di Ricc\u00f2 del Golfo di Spezia per regio decreto.\nSubisce infine gli ultimi aggiustamenti e assestamenti del territorio comunale nel 1929 con l'aggregazione della frazione di Polverara dal comune di Follo.\nDal 1973 al 31 dicembre 2008 ha fatto parte della Comunit\u00e0 montana della Media e Bassa Val di Vara e, fino al 2011, della Comunit\u00e0 montana Val di Vara. Dal 2015 al 2017 ha fatto parte dell'Unione dei comuni delle Terre Verticali.\nSimboli.\nLo stemma \u00e8 stato concesso con il Reale decreto datato all'8 giugno del 1902. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Ricc\u00f2 del Golfo di Spezia sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nNel 2007 il Comune di Ricc\u00f2 del Golfo di Spezia ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nL'ente comunale \u00e8 costituito dalle frazioni di Bovecchio, Bardona, Camedone, Caresana Vecchia, Caresana Nuova, Carpena, Case Molinari, Casella, Cast\u00e8, Codeglia, Debbio, Falabiana, Val Graveglia, Monte Tenero, Montecapri, Pian di Barca, Polverara, Ponz\u00f2, Porcale Superiore, Porcale Inferiore, Quaratica, San Benedetto e Valdipino per un totale di 37,76 km\u00b2. \nConfina a nord con il comune di Beverino, a sud con Riomaggiore e La Spezia, ad ovest con Beverino e Vernazza e ad est con Follo e La Spezia.\nFrazioni.\nCarpena.\nCarpena \u00e8 oggi una piccola frazione che dista quattro chilometri dal comune di Ricc\u00f2, sulle colline retrostanti il golfo della Spezia. In epoca medioevale la sua posizione tra le Cinque Terre e il golfo della Spezia la rese il centro pi\u00f9 importante della bassa val di Vara. Il borgo di Carpena viene citato a partire dal XII secolo quando svolse la funzione di capitale di un consorzio che univa le diverse famiglie di spicco del territorio.&lt;br&gt;Alcuni signori di Carpena decisero di vendere i diritti del borgo e del castello a Ottobono Fieschi (che poco tempo dopo salir\u00e0 al soglio papale con il nome di Adriano V).\nQuando Oberto Doria espugn\u00f2 La Spezia ed i possedimenti di Nicol\u00f2 Fieschi, Carpena, insieme a Vezzano, giur\u00f2 fedelt\u00e0 alla Repubblica di Genova che nel 1273 la elev\u00f2 a Podesteria con giurisdizione sui borghi vicini, i relativi castelli e anche sulla vicina Spezia.\nMa con il tempo La Spezia andava crescendo d'importanza cos\u00ec che, nel 1343, vi fu costituita una podesteria distinta da quella di Carpena. Si venne cos\u00ec a creare una rivalit\u00e0 tra le due podesterie fino a quando esse, nel 1371, furono accorpate dal governo genovese in un'unica amministrazione, scegliendo Spezia come sede.\nTuttavia la rivalit\u00e0 tra i due centri rimase latente. Carpena colse l'occasione delle lotte sopravvenute tra Genova e Firenze per cercare di ribellarsi al dominio genovese. La reazione di Genova fu estremamente dura: Antonio Doria, con l'aiuto degli Spezzini, nel 1411 assedi\u00f2 il borgo e distrusse completamente l'antico castello di cui oggi non rimangono che pochi ruderi, tracce delle mura di cinta e la base della torre.\nPolverara.\nIl borgo di Polverara \u00e8 situato ad oriente della via Aurelia, tra La Spezia e Borghetto di Vara.\nGi\u00e0 possesso degli Estensi, nel XII secolo divenne dominio della famiglia Malaspina. Nel 1223, insieme al borgo di Beverino, entr\u00f2 a far parte della \"Campagna\".\nDal 1253 si conferm\u00f2 possesso feudale di Nicol\u00f2 Fieschi, signore della famiglia dei conti di Lavagna, che cercava di stabilire un proprio principato nel Levante ligure. Durante la guerra tra Carlo I d'Angi\u00f2 e la Repubblica di Genova, il feudo di Polverara fu occupata dalle truppe dell'Angi\u00f2 ricevendo tra l'altro l'appoggio del conte Fieschi e della popolazione locale. Genova reag\u00ec al \"tradimento\" del Fieschi e occup\u00f2 il borgo con le truppe di Oberto Doria, emanando l'ordine di distruggerne il castello. Il castello non fu poi raso al suolo poich\u00e9 lo stesso Nicol\u00f2 Fieschi dovette cederlo poco dopo alla Repubblica di Genova.\nVerso la fine del XIII secolo, nel 1299, il feudo divenne possedimento del duca di Modena Azzo VIII d'Este.\nGraveglia.\nSituata ai piedi del monte San Bernardo e attraversata dal torrente che le d\u00e0 il nome, la frazione di Graveglia non vanta una storia precisa e remota. Prima dell'ingresso della frazione di Polverara nel comune di Ricc\u00f2 del Golfo nel 1929, Graveglia dipendeva da quest'ultima: era un piccolo nucleo di case sparse (se ne contavano 10 nel 1919 ). Divenne frazione autonoma, tanto da vedere edificata una chiesa nel suo territorio negli anni Cinquanta del secolo scorso.\nValdipino.\nValdipino \u00e8 situato a nord del capoluogo comunale, in una stretta valle. Originariamente era dipendente assieme al borgo di Casella dalla parrocchia di Ponz\u00f2, da cui si staccarono nel 1554. Il borgo fu dominio dei Malaspina, degli Este, dei Fieschi, dei vescovi di Luni e della Repubblica di Genova. Nel territorio di Valdipino si trovano la chiesa di San Giovanni Battista alla quale era affiancato un ospizio per i viandanti e i malati nel 1600 e il santuario di Nostra Signora dell'Agostina. Famoso era un tempo il mestiere dello scalpellino, largamente praticato a Valdipino, dove abbondava l'arenaria.\nEconomia.\nLa principale risorsa economica del comune \u00e8 legata all'attivit\u00e0 agricola, in particolar modo la coltivazione dei cereali e, nella prima collina, della vite e dell'ulivo.\nInfrastrutture e trasporti.\nStrade.\nIl territorio comunale di Ricc\u00f2 del Golfo di Spezia \u00e8 attraversato principalmente dalla strada statale 1 Via Aurelia che gli permette il collegamento stradale con Beverino, a nord, e il capoluogo spezzino a sud. Ulteriori collegamenti viari del territorio sono la provinciale 38 per Trezzo (Beverino) - innestandosi con l'Aurelia presso il centro di Pian di Barca - e la provinciale 17, al bivio di San Benedetto sulla statale 1, sconfinante a nord nel territorio comunale beverinese.\nMobilit\u00e0 urbana.\nDai comuni di Beverino, Brugnato, La Spezia, Sesta Godano, Varese Ligure un servizio di trasporto pubblico locale gestito dall'ATC garantisce quotidiani collegamenti bus con Ricc\u00f2 del Golfo di Spezia e per le altre localit\u00e0 del territorio comunale."}
{"id": "31513", "revid": "1543377", "url": "https://it.wikipedia.org/wiki?curid=31513", "title": "Riomaggiore", "text": "Riomaggiore (IPA: ; \"Rimazz\u00f4\" in ligure, \"Rimaz\u00f9u\" nella variante locale) \u00e8 un comune italiano di abitanti della provincia della Spezia in Liguria. Antico borgo della Riviera di levante, costituisce la pi\u00f9 orientale e la pi\u00f9 meridionale delle Cinque Terre.\nGeografia fisica.\nTerritorio.\nRiomaggiore, cos\u00ec come le altre Cinque Terre, \u00e8 stretta tra il mar Ligure e la ripida catena montuosa che si distacca dall'Appennino presso il monte Zatta e scende in direzione sud-est facendo da spartiacque tra la val di Vara e la zona costiera. Il centro storico, il cui nucleo originario risale al XIII secolo, \u00e8 situato nella valle del torrente Rio Maggiore, l'antico \"Rivus Major\" dal quale il borgo prende il nome.\nL'abitato \u00e8 composto da diversi ordini paralleli di case torri genovesi che seguono il ripido corso del torrente. Il nuovo quartiere della Stazione, cos\u00ec chiamato in quanto sviluppatosi a partire dalla seconda met\u00e0 del XIX secolo in seguito all'arrivo della ferrovia Genova-Pisa, \u00e8 situato invece nell'adiacente valle del torrente Rio Finale (\"Rufin\u00e0u\"), cos\u00ec denominato in quanto segnava un tempo il confine tra le terre di Riomaggiore e quelle di Manarola (\"Mana\u00e8a\").\nLe due vallate su cui si estende l'abitato sono separate dalla ripida costa di Campi\u00f2ne (\"Canpi\u00f2n\"), sulla cui parte inferiore si erge il castello del borgo. La valle del Rio Maggiore \u00e8 sormontata dal monte Verugola (\"Ver\u00fcgua\"), le cui tre cime, raffigurate nello stemma comunale, rappresentano da sempre il simbolo del borgo.\nIl territorio fa parte del Parco nazionale delle Cinque Terre e del sito UNESCO \"Porto Venere, Cinque Terre e Isole (Palmaria, Tino e Tinetto)\".\nClima.\nRiomaggiore, protetta dall'appennino ligure, \u00e8 al contempo bagnata dal mar Ligure. Perci\u00f2 gode di un clima particolarmente mite. Le temperature estive non sono eccessivamente alte e quelle invernali non sono affatto rigide. Il comune appartiene alla zona climatica D.\nStoria.\nL'origine del borgo di Riomaggiore, secondo un'antica leggenda tramandata oralmente ma non convalidata da fonti storiche, viene fatta risalire all'VIII secolo. Si narra infatti che un gruppo di profughi greci, per sfuggire alle persecuzioni dell'imperatore iconoclasta Leone III Isaurico, dopo varie peripezie approdarono presso la punta di Montenero e costituirono degli insediamenti nella zona di crinale. Questi abitati, tra i quali figuravano Cacinagora, Seric\u00f2, Montenero, Limen e Casale, furono poi annessi alla marca obertenga.\nFu soltanto dopo l'anno Mille che, grazie alla maggiore sicurezza del mar Ligure portata dalla crescente espansione della Repubblica di Genova, gli abitanti dei primitivi insediamenti collinari poterono progressivamente scendere verso il mare, dando cos\u00ec origine al primo nucleo del borgo di Riomaggiore, situato nell'attuale quartiere della Marina.\nLe prime notizie storiche sul territorio di Riomaggiore risalgono al 1251 quando gli abitanti del distretto di Carpena si riunirono per giurare fedelt\u00e0 alla Repubblica genovese nella sua guerra contro Pisa. I borghi erano tuttavia allora ancora feudo del marchese Turcotti, signore di Ripalta, nei pressi di Borghetto di Vara, che intorno al 1260 fece costruire il locale castello ed altre fortificazioni.\nIl territorio di Riomaggiore pass\u00f2 pi\u00f9 tardi tra i domini di Nicol\u00f2 Fieschi, dal quale fu venduto a Genova nel 1276 assieme agli altri borghi delle Cinque Terre e a gran parte del levante ligure.\nIl dominio genovese garant\u00ec alle Cinque Terre un periodo di tranquillit\u00e0 politica e di espansione economica e commerciale: in questo periodo fu potenziata la viticoltura attraverso l'opera di terrazzamento delle colline e il vino che vi era prodotto divenne famoso in tutta Europa. In tutte le Cinque Terre questa fioritura si espresse nella costruzione di nuove chiese, pi\u00f9 grandi e pi\u00f9 belle di quelle originarie. A Riomaggiore la costruzione della parrocchiale di san Giovanni Battista ebbe inizio nel 1340 per volere del vescovo di Luni Antonio Fieschi.\nLa storia di Riomaggiore segu\u00ec poi le alterne vicende della repubblica genovese, che inser\u00ec il territorio nella podesteria di Vernazza, fino al suo declino.\nCon la nuova dominazione francese di Napoleone Bonaparte rientr\u00f2 dal 2 dicembre 1797 nel Dipartimento del Golfo di Venere, con capoluogo La Spezia, all'interno della Repubblica Ligure. Dal 28 aprile del 1798 con i nuovi ordinamenti francesi, Riomaggiore rientr\u00f2 nell'VIII cantone, capoluogo Vernazza, della Giurisdizione di Golfo di Venere. Dal 1803 fu centro principale del III cantone del Golfo di Venere nella Giurisdizione del Golfo di Venere. Annesso al Primo Impero francese dal 13 giugno 1805 al 1814 venne inserito nel Dipartimento degli Appennini.\nDal 1815, come tutta la Liguria, entr\u00f2 a far parte, nella provincia di Levante, del Regno di Sardegna e, dopo l'unificazione nazionale, del Regno d'Italia dal 1861. Dal 1859 al 1927 il territorio fu compreso nel I mandamento di Spezia del circondario di Levante facente parte della provincia di Genova e, con la sua istituzione nel 1923, della provincia della Spezia.\nAlla fine del XIX secolo, grazie alla costruzione della linea ferroviaria Genova-La Spezia, Riomaggiore e le Cinque Terre uscirono dal loro storico isolamento. Una strada carrozzabile fu costruita soltanto negli anni sessanta del secolo successivo.\nAl 1871 risalgono gli ultimi aggiustamenti al territorio comunale con il distacco della frazione di Corniglia e il suo accorpamento nel territorio di Vernazza.\nDal 1973 al 31 dicembre 2008 ha fatto parte della Comunit\u00e0 montana della Riviera Spezzina. Dal 2015 al 2017 ha fatto parte dell'Unione dei comuni delle Terre Verticali.\nSimboli.\nLo stemma raffigura le tre vette del monte Verugola, simbolo del paese. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Riomaggiore sono .\nLingue e dialetti.\nIl dialetto di Riomaggiore, parlato da parte della popolazione, costituisce una variante della lingua ligure.\nIl dialetto riomaggiorese ha particolarit\u00e0 cos\u00ec proprie, da distinguersi nettamente anche dai dialetti parlati nei comuni limitrofi.\nCultura.\nCucina.\nEssendo Riomaggiore un borgo di cultura essenzialmente contadina e non marinara, il piatto tipico per eccellenza non \u00e8, come ci si potrebbe aspettare, un piatto di mare, ma di terra. Si tratta della torta di riso salata (\"aa turta de risu\"), preparata secondo tradizione in occasione della festa patronale di san Giovanni Battista (\"San Gian\").\nUn altro piatto fondamentale, preparato soprattutto d'inverno, \u00e8 la minestra di campo (\"aa menestra de cian\"), condita con olio di oliva e fatta, oltrech\u00e9 con patate, con le erbe selvatiche che nascono spontaneamente nei terrazzamenti coltivati a vigna, tra i quali \"scr\u00e9puu\" (radicchio di campo), \"sex\u00ecrbua\" (cicerbita), \"rav\u00e8ste\" (ravastrello), \"g\u00ecde\" (bietole), \"puras\u00e8u\" (aglio delle vigne), \"bava\u00e0ta\" (valeriana rossa) e \"cudeg\u00e0n\".\nAltri piatti tipici sono i ravioli (\"ravi\u00e8i\"), preparati in occasione delle feste ed in particolare consumati secondo la tradizione per tre giorni di seguito durante il carnevale, la cima alla genovese, il pesto alla genovese e la torta di farina di castagne, chiamata patona (\"pat\u00f9na\") o castagnaccio (\"castagn\u00e0su\"). Tra i piatti di mare i pi\u00f9 diffusi nella cucina tradizionale riomaggiorese sono lo stoccafisso (\"stuchefisu\"), le acciughe salate (\"anci\u00fce\") e i muscoli ripieni (\"musculi cin\").\nMedia e salvaguardia estetica.\nRiomaggiore \u00e8 stato il primo borgo italiano a essersi dotato di un impianto televisivo via cavo collegato a un'unica antenna parabolica ricevente di propriet\u00e0 del Comune, che ha anche vietato l'uso delle antenne sui tetti per salvaguardare l'estetica del paesaggio. L'impianto consente di ricevere, oltre alle principali emittenti italiane e straniere, una serie di reti locali, tra le quali il canale dell'amministrazione comunale (TeleRio) e quello del Parco nazionale delle Cinque Terre (TeleParco5Terre), nonch\u00e9 alcuni canali che trasmettono le immagini di telecamere fisse che riprendono il paesaggio e i fondali. Anche la rete satellitare di Sky, grazie a un'apposita convenzione, viene trasmessa agli utenti attraverso l'impianto comunale.\nGeografia antropica.\nOltre al capoluogo, fanno parte del comune le tre frazioni di Manarola, Volastra e Groppo, per un totale di 10,27\u00a0km\u00b2.\nConfina a nord con il comune di Ricc\u00f2 del Golfo di Spezia, a sud \u00e8 bagnato dal mar Ligure, ad ovest con Vernazza e ad est con La Spezia.\nEconomia.\nL'economia riomaggiorese, una volta fondata quasi esclusivamente sull'agricoltura ed in particolare sulla coltivazione della vite con la produzione dei famosi vini \"Cinque Terre\", \u00e8 basata oggi soprattutto sul turismo: le Cinque Terre, grazie alla bellezza del paesaggio terrazzato, accolgono infatti visitatori da tutto il mondo. Si pu\u00f2 dire dunque, da questo punto di vista, che la fortuna dei riomaggioresi di oggi \u00e8 fondata sul lavoro di quelli di ieri, i quali di generazione in generazione hanno trasformato e reso coltivabili i ripidi versanti delle colline.\nA partire dalla seconda met\u00e0 del XX secolo, si \u00e8 avuto tuttavia un lento declino del paesaggio terrazzato, dovuto al progressivo abbandono della coltivazione della vita da parte degli abitanti, attratti da occupazioni meno faticose e pi\u00f9 rimunerative.\nInfrastrutture e trasporti.\nStrade.\nPercorrendo l'autostrada, \u00e8 necessario uscire al casello di La Spezia-Santo Stefano Magra sull'A12 o sull'A15. Attraversato il capoluogo spezzino, bisogna immettersi sulla provinciale 32 (gi\u00e0 statale 370), meglio conosciuta come \"Litoranea delle Cinque Terre\", e dopo circa un quarto d'ora, passate due gallerie, prendere sulla destra lo svincolo che scende a Riomaggiore.\nSi noti tuttavia che gran parte dei parcheggi sono riservati ai residenti, ragion per cui, quando quelli a pagamento sono esauriti, la discesa al borgo pu\u00f2 essere temporaneamente vietata. Esiste tuttavia un servizio di bus elettrici gestito dal Parco nazionale delle Cinque Terre che nei periodi di maggior afflusso turistico garantisce un collegamento navetta tra il centro abitato e la \"Litoranea\".\nFerrovie.\nRiomaggiore \u00e8 dotata di una fermata ferroviaria sulla linea Genova-Pisa. Una seconda fermata \u00e8 presente nella frazione di Manarola.\nMobilit\u00e0 urbana.\nDal comune di La Spezia un servizio di trasporto pubblico locale gestito dall'ATC garantisce quotidiani collegamenti bus con Riomaggiore e per le altre localit\u00e0 del territorio comunale.\nLinee marittime.\nIl borgo \u00e8 altres\u00ec accessibile via mare, sia con mezzi privati, sia con la linea di traghettamento delle Cinque Terre. Nella stagione turistica un servizio di battelli di linea collega Riomaggiore a Monterosso al Mare e a Porto Venere, quest'ultima a sua volta collegata con La Spezia e Lerici.\nSentieri.\nRiomaggiore \u00e8 raggiungibile a piedi attraverso due sentieri principali, entrambi segnalati dalla sezione spezzina del Club Alpino Italiano. Il primo \u00e8 il sentiero di crinale numero 1, conosciuto come Alta via delle Cinque Terre. Questa antica mulattiera corre lungo lo spartiacque che separa la riviera dalla val di Vara e costituisce una diramazione secondaria dell'Alta Via dei Monti Liguri, alla quale si connette presso il monte Zatta.\nIl modo pi\u00f9 rapido per raggiungere il borgo dal sentiero di crinale \u00e8 percorrere il sentiero trasversale 01 che si diparte dal valico La Croce e scende lungo la costa di Campi\u00f2ne (\"Canpi\u00f2n\"), il crinale secondario che separa la valle del Rio Maggiore da quella del Rio Finale. In alternativa, si pu\u00f2 prendere il sentiero 3, che si stacca presso la localit\u00e0 Telegrafo e raggiunge prima il santuario di Montenero e poi il borgo marinaro attraverso la valle del Rio Maggiore e del suo affluente Ria.\nUna terza soluzione \u00e8 infine rappresentata dal sentiero 02 che si diparte nei pressi del monte Galera e scendere in direzione di Manarola, deviando poi sul sentiero non numerato che segue la costa di Corniolo (\"Curni\u00e8u\"), il crinale secondario che separa la valle del Rio Finale da quella del torrente Groppo dove sorge il borgo di Manarola.\nIl secondo percorso principale \u00e8 costituito dal sentiero costiero numero 2, parte di un pi\u00f9 ampio itinerario che attraversa l'intera Riviera ligure ed \u00e8 noto come sentiero azzurro, il quale attraversa tutte le Cinque Terre da Monterosso a Riomaggiore, assumendo nel tratto tra quest'ultima e Manarola le sembianze della celebre Via dell'Amore. A differenza di quello di crinale, il sentiero costiero \u00e8 tuttavia soggetto al pagamento di un pedaggio introdotto dal Parco nazionale delle Cinque Terre quale contributo alla salvaguardia del paesaggio terrazzato.\nSport.\nRiomaggiore \u00e8 stata in un'occasione sede di arrivo di tappa del Giro d'Italia:"}
{"id": "31514", "revid": "2226248", "url": "https://it.wikipedia.org/wiki?curid=31514", "title": "Vedano Olona", "text": "Vedano Olona (\"Ved\u00e0n\" in dialetto varesotto) \u00e8 un comune italiano di abitanti della provincia di Varese in Lombardia.\nStoria.\nEpoca romana.\nLa chiara origine latina del nome fa supporre una consolidata presenza romana sul territorio del Comune. Infatti Vedano sorge su una terrazza posta sulla sponda sinistra del fiume Olona, compresa tra due strade romane: la \"Via Mediolanum-Bilitio\", che partiva da porta Giovia e arrivava a Varese e che presentava due punti di contatto con il territorio vedanese (alla Cascina Ronco e al Ponte di Vedano), e la Como-Varese, che passava da Binago, Concagno e Malnate.\nProbabilmente qui sorgeva, staccato dal fondo valle e poco propizio allo sviluppo di centri abitati, ma vicino alle vie di comunicazione, uno di quei tanti agglomerati agricoli di cui pullulava la piana in et\u00e0 romana.\nEpoca medievale.\nProprio questo primo insediamento ha costituito il nucleo originario del futuro paese, la cui esistenza nel Medioevo \u00e8 attestata da parecchi documenti. In particolare Giorgio Giulini ricorda come nel 1121 gli abitanti di Vedano, accorsi in aiuto dei Binaghesi, aggrediti dai Comaschi, furono anch'essi \"battuti e posti in fuga\".\nAl X secolo risale forse l'origine della chiesetta romanica di S. Pancrazio e nello stesso secolo Vedano annoverava la presenza di due case di Umiliati, religiosi e lavoratori della lana, il cui nome nel XIII secolo e nel XIV secolo era diventato sinonimo di buon panno.\nDa XVII al XIX secolo.\nDurante l'occupazione spagnola, avvenne l'infeudazione di Vedano, le cui terre passarono definitivamente al senatore Giacinto Arrigoni il 3 aprile 1648. Poich\u00e9 la concessione feudale in epoca spagnola consentiva al signore la propriet\u00e0 fondiaria di tutto il feudo, la nobile famiglia degli Odescalchi cominci\u00f2 ad acquistare l'intera propriet\u00e0 di Vedano intorno al 1622 fino a diventarne i maggiori possidenti, come documenta il catasto del 1753. Il palazzo, residenza della potente famiglia, ristrutturato nel 1933, \u00e8 diventato la sede del Comune. La figura pi\u00f9 significativa della famiglia fu Benedetto Odescalchi, divenuto Papa col nome di Innocenzo XI e beatificato nel 1956.\nCon la fine del secolo XIX, anche Vedano fu interessata allo sviluppo industriale: nel 1873 erano presenti due filande e tre opifici, lungo l'Olona. I suoi abitanti lavoravano per\u00f2 soprattutto nelle fabbriche di Varese e della Valle Olona, quando non emigravano per sfuggire alla miseria (nel solo 1901 i vedanesi emigrati furono 400, in particolare verso Svizzera e Germania).\nXX secolo.\nAssociazionismo.\nLa prima forma di associazionismo operaio fu la \u201cSociet\u00e0 di Mutuo Soccorso fra operai e contadini\u201d sorta nel 1883. Ad essa si aggiunsero presto iniziative d'ispirazione socialista: la Cooperativa di Consumo, fondata nel 1898, la Lega dei Muratori, aperta nel 1903 e prima struttura sindacale a Vedano; la Cooperativa per Costruzioni Case Popolari costituita nel 1909. Nel primo dopoguerra anche i cattolici s'impegnarono in campo sociale, promuovendo con don Perego l'Ufficio del Lavoro.\nAttualmente risultano ancora attive le due cooperative di tradizione socialista, il Circolo Cooperativo Vela e la Cooperativa Costruzione Case Popolari.\n\u00c8 importante citare anche il gruppo Alpini \"Silverio Beretti\", che nel 2010 ha festeggiato il cinquantesimo anno dalla fondazione.\nIl Ventennio.\nSu tutte queste opere si abbatt\u00e9 la scure del fascismo: in particolare furono occupate le cooperative socialiste per costruzioni di case e furono arrestati i due sacerdoti, don Pietro De Maddalena e don Luigi Monza. Quest'ultimo ritorn\u00f2 a Vedano nel 1937 per fondare la prima di oltre 30 case della Nostra Famiglia, istituto di laiche consacrate dedite alla riabilitazione di ragazzi con disabilit\u00e0. Don Luigi Monza \u00e8 stato beatificato nel 2006.\nNumerosi furono anche a Vedano i combattenti per la libert\u00e0 durante il biennio di resistenza (1943-1944). Tra i caduti per cause di guerra ricordiamo Mario Chiesa, a cui \u00e8 dedicata la lapide posta in via 1\u00ba maggio. In Vedano Olona dal 2009, \u00e8 stata ripristinata la festa della Resistenza, con la nascita di una nuova sede A.N.P.I., \"Basso-Sankara\", nata con il proposito di ricordare il sacrificio di quanti hanno combattuto per la libert\u00e0 e la democrazia in Italia, contro il fascismo e l'occupazione nazista.\nSociet\u00e0.\nReligione.\nPer la Chiesa cattolica il territorio comunale coincide con la giurisdizione della parrocchia di San Maurizio martire, facente parte dell'arcidiocesi di Milano. Il rito liturgico in uso \u00e8 quello ambrosiano.\nSul territorio \u00e8 presente una minoranza musulmana.\nGeografia antropica.\nIl Comune di Vedano Olona presenta un unico centro abitato la cui ossatura \u00e8 costituita dalla connessione dei centri storici del centro e del quartiere V\u00e9la. Su di esso, posto sulla terrazza pianeggiante in posizione centrale nel territorio comunale, gravitano alcuni nuclei abitati e gruppi di case sparse. Nel centro storico si trovano il municipio e la chiesa parrocchiale.\nSuddivisioni storiche.\nIl centro abitato \u00e8 storicamente diviso nei seguenti rioni:\nAd essi va ad aggiungersi la moderna area residenziale posta a sud della Circonvallazione (attuale via I Maggio). Tale area \u00e8 convenzionalmente divisa in due quartieri, uno ad ovest ed uno ad est, rispettivamente denominati Fossa e Brera.\nLa V\u00e8la, nonostante venga spesso considerato un semplice rione di Vedano, rappresenta un caso particolare di sviluppo urbanistico. Il suo centro storico ha avuto origine molto vicino a quello di Vedano e ha raggiunto dimensioni maggiori rispetto a quelle di molti centri storici di tutta la zona circostante. Nonostante questo non ha mai avuto alcuna indipendenza, n\u00e9 civile n\u00e9 religiosa, seguendo sempre le sorti del vicino capoluogo e restando in una situazione di anonimato. Tale teoria \u00e8 dimostrabile confrontando le sue caratteristiche urbanistiche con quelle di altri paesi e con l'assenza di ogni particolare menzione della frazione V\u00e9la nelle fonti storiche.\nLocalit\u00e0 abitate.\nNuclei abitati: Cascina Ronco, Fondo Campagna, Molino Fontanelle, Tr\u00f2n\nCase sparse o isolate: Cascina Celidonia, Cascina Ronchi - Pella, Costacce, La Vigna, Lazzaretto\nInfrastrutture e trasporti.\nIl paese \u00e8 servito dalla ferrovia Saronno-Laveno tramite la Stazione di Vedano Olona.\nTra il 1915 e il 1939 \u00e8 stata inoltre operativa la fermata Lozza-Ponte di Vedano, servita dalla ferrovia di Valmorea, privata del traffico passeggeri nel 1938, fu soppressa definitivamente l'anno successivo. L'ex fabbricato viaggiatori venne demolito.\nIl comune \u00e8 attualmente attraversato dalla A60 tangenziale sud di Varese, su cui \u00e8 presente lo svincolo per Vedano Olona."}
{"id": "31515", "revid": "2011175", "url": "https://it.wikipedia.org/wiki?curid=31515", "title": "Veddasca", "text": "Veddasca (\"Ved\u00e0sca\" in dialetto varesotto) \u00e8 stato un comune italiano della provincia di Varese in Lombardia, esistito dal 7 agosto 1928 per fusione di quattro preesistenti comuni, al 4 febbraio 2014, quando \u00e8 stato a sua volta incorporato nel comune di Maccagno con Pino e Veddasca.\nStoria.\nIl comune di Veddasca venne creato nel 1928 dalla fusione dei comuni di Armio, Biegno, Cadero con Graglio e Lozzo. Il nuovo comune prese il nome dalla valle in cui era posto, la Val Veddasca.\nA seguito di un referendum, dal 2014 il comune di Veddasca si fuse con Pino sulla Sponda del Lago Maggiore e Maccagno per dare vita al nuovo comune di Maccagno con Pino e Veddasca. Si tratta della prima fusione di comuni nella storia della provincia di Varese.\nSociet\u00e0.\nEvoluzione demografica.\nI dati precedenti alla creazione del comune provengono dalla somma degli abitanti dei quattro comuni precedenti.\nGeografia antropica.\nSecondo l'ISTAT, il territorio comprende i centri abitati di Armio, Biegno, Cadero, Graglio e Lozzo, e i nuclei abitati di Cangili di Biegno, Fontane di Lozzo, Forcora e Monterecchio.\nNel Novecento Armio fu sede comunale di Veddasca, ad oggi popolata da 99 abitanti."}
{"id": "31516", "revid": "125976926", "url": "https://it.wikipedia.org/wiki?curid=31516", "title": "Venegono Inferiore", "text": "Venegono Inferiore (\"Veneg\u00f3n da S\u00f3t\" in dialetto varesotto) \u00e8 un comune italiano di abitanti della provincia di Varese in Lombardia.\nSul suo territorio si trova l'aeroporto Arturo Ferrarin contiguo alle fabbriche della Aermacchi (produttrice degli MB-339 usati dalle Frecce Tricolori) e sede dell'Aeroclub Varese.\nIl comune ospita inoltre la sede del Seminario arcivescovile di Milano, inaugurato il 12 maggio 1935 e dedicato a papa Pio XI.\nGeografia fisica.\nClima.\n Il clima \u00e8 tipicamente prealpino mitigato dai vicini laghi varesini e protetto dalla conca della Valle Olona.\nIl territorio di Venegono Inferiore si estende verso nord in un'area boschiva denominata Pianbosco all'interno del Parco della Pineta di Appiano Gentile e Tradate, parco regionale e naturale che si estende su una vasta area di oltre 48\u00a0km\u00b2 tra la provincia di Varese e la provincia di Como che favorisce la purezza dell'aria dei paesi limitrofi.\nStoria.\nDa \"Venegonum\", nome romano di Venegono, passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese). In epoca romana da Venegono passava anche la \"via Novaria-Comum\", strada romana che metteva in comunicazione i \"municipia\" di \"Novaria\" (Novara) e \"Comum\" (Como) passando per \"Sibrium\" (Castel Seprio).\nLa prima notizia storica dell'esistenza della moderna Venegono risale al 737, nella \"Harta Iudicati\", con la quale Manecunda fondava il monastero della vicina Cairate; si legge per le firme apposte a sottoscrizione del documento: \"\"Signum manibus Vuallerami de Abiate et Edlprandi de Venegono isti testes\".\nUn'ipotesi etimologica, oggi non pi\u00f9 considerata attendibile, vedeva il significato del nome dal latino \"Vinum colere\"\" per il fatto che il territorio di Venegono fosse abitato fin dall'et\u00e0 romana, in considerazione soprattutto della vicinanza di Castelseprio, notevole centro militare di difesa dalle invasioni dei barbari, e nel Medioevo capoluogo di un vasto contado che per un certo periodo ebbe autonomia da Milano.\nLe vicende sociali e politiche di Venegono Inferiore e Superiore gravitano attorno a quelle del vicino contado del Seprio, ma i signorotti di questo contado non raggiunsero mai alti ranghi sociali e certamente non potevano vantare diritti di propriet\u00e0 su nessuno dei castelli dei due villaggi di Venegono. Lo sviluppo del borgo inferiore deve comunque essere avvenuto in modo molto veloce in quanto gi\u00e0 nel 1286 Venegono Inferiore aveva consoli propri e la chiesetta campestre di S. Martino.\nVenegono Inferiore ebbe la propria chiesa parrocchiale, oltre a quella dei SS. Antonio e Leonardo e ben presto Venegono Superiore spost\u00f2 il proprio centro religioso nella chiesa di S. Giorgio. Dopo avvenimenti bellicosi si concluse l'epoca delle guerre e il castello di Venegono Inferiore divenne luogo di villeggiatura di signori.\nNel castello di Venegono Inferiore, soprattutto nel periodo di Milano del 1451, si rifugiarono personaggi famosi quali Giovanni, vescovo di Coutances, Giacomo e Francesco Castiglioni. Su invito di San Carlo Borromeo il 24 novembre 1609 l'assemblea del comune approva la costruzione della nuova chiesa dedicata ai Santi Giacomo e Filippo e il 15 aprile 1610 avviene la posa della prima pietra.\nTre secoli pi\u00f9 tardi, verso la fine degli anni venti, inizia la costruzione del Seminario Arcivescovile di Milano che venne visitato da Giovanni Paolo II nel 1983. Nel seminario \u00e8 conservato il \"Miracolo di Santa Marta\", del pittore lombardo Carlo Francesco Nuvolone (1608-1662).\nL'unit\u00e0 di Venegono.\nIn due occasioni in passato l'intera Venegono fu riunita in un unico comune. La prima fu a opera di Napoleone, il cui governo modernista prepar\u00f2 per anni il superamento di una divisione che era vista come un retaggio medievale: il decreto attuativo giunse nel 1809 e coinvolse anche l'ex comune di Vedano posto pi\u00f9 a nord, ma nel 1815 la restaurazione austriaca cancell\u00f2 tutto. La seconda fu durante il fascismo nel 1928, e fu caratterizzata da un'opera edilizia volta a creare anche fisicamente un unico abitato: quando quindi nel 1960 giunse la seconda divisione essenzialmente per motivi politici, dato che le forze democristiane di Venegono Inferiore mal digerivano l'inglobamento in un comune socialcomunista, questa separazione fu molto pi\u00f9 problematica dal punto di vista urbanistico, senza contare l'aspetto ideologico di una misura che nei fatti riproponeva quella ultraconservatrice di 145 anni prima.\nInfrastrutture e trasporti.\nIl comune di Venegono Inferiore \u00e8 servito dalla linea ferroviaria FN Saronno-Varese-Laveno Mombello tramite la stazione di Venegono Inferiore."}
{"id": "31517", "revid": "125977018", "url": "https://it.wikipedia.org/wiki?curid=31517", "title": "Venegono Superiore", "text": "Venegono Superiore (\"Veneg\u00f2n da Sura\" in dialetto varesotto) \u00e8 un comune italiano di abitanti della provincia di Varese in Lombardia.\nStoria.\nI primi documenti che riguardano Venegono Superiore sono datati all'XI secolo, sebbene nel suo territorio siano state segnalate vestigia romane: tracce della strada Comum-Novaria, segni di centuriazione e un cippo votivo.\nAppartenne al Seprio e al Ducato di Milano. Il nucleo storico \u00e8 dominato dal castello, oggi occupato dall'Istituto per le missioni africane. Durante il et\u00e0 medioevale vi si svolsero processi per stregoneria. Nel castello e nelle localit\u00e0 di Monteruzzo, Monterosso e Pianbosco, si documentano episodi relativi alla caccia alle streghe, in particolare quelli di Elisabetta Oleari e Margherita Fornasari.\nVenegono Superiore annesse Venegono Inferiore col nome di Venegono in due occasioni: in et\u00e0 napoleonica e in quella fascista (nel 1928, unione che dur\u00f2 fino al 1960).\nNel 1986 venne individuata una bisca clandestina presso la Villa Caproni. L'organizzazione era finalizzata alle truffe ai danni di ricchi giocatori attratti da personaggi famosi, come lo stesso Conte Achille Caproni ed Emilio Fede, entrambi condannati nel 1986. Nel 1987, in appello, Emilio Fede \u00e8 stato assolto con formula dubitativa dalle accuse pi\u00f9 pesanti (associazione per delinquere), mentre l'accusa per gioco d'azzardo \u00e8 caduta per amnistia.\nCultura.\nLa Biblioteca Comunale ha istituito un fondo, che porta il nome di Tiziano Sclavi, poich\u00e9 il creatore di Dylan Dog \u00e8 venegonese.\nMusica.\nLuogo di formazione del gruppo PornoRiviste, gruppo musicale punk rock.\nEconomia.\nIndustria.\nL'Aermacchi si estende da Venegono Superiore a Venegono Inferiore.\nInfrastrutture e trasporti.\nIl paese, insieme al comune di Castiglione Olona, \u00e8 servito dalla ferrovia Saronno-Laveno tramite la Stazione di Venegono Superiore-Castiglione Olona.\nSport.\nNel 1953 fu fondato il principale club calcistico locale, l'Associazione Calcio Venegonese, poi ridenominato Football Club Venegono. Milit\u00f2 per gran parte della sua esistenza nei campionati regionali lombardi: il massimo risultato fu la partecipazione al campionato di Serie D 2004-2005. Nel 2010 la societ\u00e0 fall\u00ec e alcuni esponenti della stessa si accordarono con l'Associazione Sportiva Dilettantistica Castiglione di Castiglione Olona per fondersi e costituire un nuovo sodalizio, che assunse la denominazione di e stabil\u00ec la propria sede a Venegono Superiore, eleggendo a terreno casalingo il locale campo sportivo comunale. Il nuovo club debutt\u00f2 vincendo il campionato varesotto di Terza Categoria 2010-2011, per poi ottenere cinque promozioni consecutive e infine conseguire il proprio miglior risultato accedendo alla Serie D al termine della stagione 2014-2015.\nLa squadra locale di pallacanestro \u00e8 l'A.S.D. Basket Venegono, la cui prima squadra nel 2014-2015 ha militato in serie D Lombardia."}
{"id": "31518", "revid": "1488558", "url": "https://it.wikipedia.org/wiki?curid=31518", "title": "Vergiate", "text": "Vergiate (\"Vergi\u00e0a\" in dialetto varesotto) \u00e8 un comune italiano di abitanti della provincia di Varese in Lombardia.\nIl suo territorio si trova nella zona occidentale della provincia di Varese, in corrispondenza delle colline moreniche dello Strona, a sud est del lago di Comabbio.\nMonumenti e luoghi d'interesse.\nTra i monumenti religiosi del territorio si annovera la chiesetta di San Gallo, anteriore al 1000, la chiesa di Santa Maria Assunta, la chiesa parrocchiale di San Martino (dotata di un altare seicentesco opera di Bernardino Castelli da Velate e di un organo del 1898 costruito dalla ditta Cesare Bernasconi e figlio Giovanni di Varese).\nEdifici civili di interesse storico sono le torri medievali di Corgeno (ridotta a rudere), Sesona e Vergiate centro, in via della Torre.\nGeografia antropica.\nFrazioni.\nIl comune \u00e8 formato dal capoluogo e da 4 ulteriori frazioni.\nEconomia.\nL'economia del comune \u00e8 basata sull'industria, e in particolare quella aeronautica: ha avuto un ruolo preponderante lo stabilimento della SIAI-Marchetti, ora del gruppo Leonardo (gi\u00e0 Finmeccanica). La produzione di aeroplani, risalente agli albori dell'aeronautica e comprendente macchine di notevole importanza, fra le quali gli idrovolanti transatlantici degli anni trenta (SIAI era l'acronimo di Societ\u00e0 Idrovolanti Alta Italia, con stabilimento principale nella confinante Sesto Calende), nell'ambito di una riorganizzazione del gruppo Finmeccanica \u00e8 stata ceduta ad Aermacchi ed \u00e8 stata interamente sostituita da quella di elicotteri sotto il marchio AgustaWestland. L'economia sta comunque attraversando un processo di terziarizzazione.\nInfrastrutture e trasporti.\nIl comune dispone di una propria stazione ferroviaria, servita dalla linea Milano-Domodossola, ed \u00e8 allacciato alla rete autostradale italiana mediante l'uscita Sesto Calende - Vergiate sul raccordo Gallarate-Gattico (che unisce l'A8 all'A26).\nA Vergiate sorge inoltre un piccolo aeroporto adibito all'aviazione generale, ove ha inoltre sede operativa l'industria aeronautica Leonardo Elicotteri (erede della SIAI-Marchetti).\nSport.\nTra le associazioni sportive locali si annoverano la Canottieri di Corgeno e il Golf su Pista, alcuni tesserati del quale hanno vinto titoli nazionali italiani.\nEsiste inoltre la Air Vergiate, fondata nel 1945 col nome di Aero Club Vergiate presso il locale aeroporto (di propriet\u00e0 della societ\u00e0 AgustaWestland), adibita allo svolgimento di attivit\u00e0 di volo sportivo e corsi di pilotaggio professionali su velivolo ed elicottero. Air Vergiate dal 2006 ha trasferito la propria base operativa all'aeroporto di Biella-Cerrione mentre il centro di addestramento teorico e la sede legale sono ubicate presso l'ex idroscalo di Sant'Anna, nel comune di Sesto Calende.\nAltre societ\u00e0 sportive presenti nel territorio di Vergiate sono la societ\u00e0 calcistica Vergiatese (attiva in ambito dilettantistico locale) e i centri ippici della Garzonera (situata in zona Sesona) e del Fiordaliso (in zona Corgeno)."}
{"id": "31519", "revid": "123198633", "url": "https://it.wikipedia.org/wiki?curid=31519", "title": "Vizzola Ticino", "text": "Vizzola Ticino (\"Vizzoeula\" in dialetto varesotto e semplicemente Vizzola fino al 1863) \u00e8 un comune italiano di 565 abitanti della provincia di Varese in Lombardia. \u00c8 noto in particolare per essere stato sede dell'industria aeronautica Caproni.\nGeografia fisica.\nTerritorio.\nPosto nel centro della pianura varesina, adagiato in una grande ansa naturale del fiume Ticino lungo il canale Villoresi, a 200 metri di altitudine, il comune di Vizzola Ticino si trova al confine con la provincia di Novara e nelle immediate vicinanze dell'aeroporto della Malpensa.\nFormato dai due centri di Vizzola e Castelnovate, \u00e8 il comune pi\u00f9 piccolo del Parco del Ticino.\nClima.\nA Vizzola Ticino, nella frazione di Castelnovate, \u00e8 attiva una stazione meteorologica gestita in collaborazione con il Centro Meteorologico Lombardo.\nOrigini del nome.\nSotto il profilo toponomastico si ritiene che il nome Vizzola derivi dalla parola dialettale \"Vegiola\" o \"Vezzola\", appunto, misura di vino usata nel bergamasco e nel piacentino. Diversi storici attribuiscono a questo paese una lontana specializzazione viticola, oggi completamente perduta.\nStoria.\nLe origini dell'abitato di Vizzola Ticino appaiono molto antiche, soprattutto nella frazione di Castelnovate dove, in campagne di scavo nel corso dei secoli, sono emersi numerosi resti archeologici risalenti a svariate epoche. Alcuni reperti risalenti al X secolo a.C. fanno ipotizzare la presenza di un insediamento proto-golasecchiano, golasecchiano o addirittura etrusco sul territorio, mentre altri ancora attestano con sicurezza la presenza romana. Gran parte delle sepolture rinvenute sono databili al periodo tardo della Cultura di La T\u00e8ne (II e I secolo a.C.). La maggior parte di questi scavi venne condotta da Federico Caproni, fratello del pi\u00f9 celebre Giovanni Battista attorno agli anni '30 del Novecento, partendo da una serie di scoperte casuali rinvenute dai contadini durante la lavorazione dei terreni per le sue bonifiche agricole nell'area. In localit\u00e0 \"Foresta Fugazza\" venne rinvenuta una cisterna in conglomerato, rivestita al proprio interno di cocciopesto, di notevoli dimensioni come non se ne erano mai viste in Lombardia e probabilmente risalente all'epoca tardoromana come del resto una cisterna analoga rinvenuta a Castelseprio.\nNei pressi del cimitero locale, Giovanni Battista Caproni comp\u00ec degli scavi e trov\u00f2 una necropoli di epoca altomedioevale. Nel periodo medievale, infatti, i due centri di Vizzola e Castelnovate fecero parte del feudo di Quinzano e furono governati da diverse famiglie, tra le quali quelle dei Visconti di Cislago, che ebbero nel loro rappresentante locale di maggior rilievo Cesare, marchese di Cislago. Vizzola rimase ai Visconti sino al 1716 quando pass\u00f2 per eredit\u00e0 al conte Carlo Francesco Ercole Castelbarco, erede universale del ramo dei Visconti di Cislago, il quale successivamente vendette gran parte dei propri possedimenti alla famiglia Della Croce.\nIl paese di Vizzola ritrov\u00f2 un nuovo slancio grazie all'insediamento in loco della famiglia Caproni nel 1909 che avvier\u00e0 qui un'importante industria aeronautica e a una radicale bonifica agricola delle terre locali. Il primo volo a bordo del primo aeroplano qui prodotto nel 1910 ebbe luogo proprio a Vizzola Ticino. Giovanni Battista Caproni, in seguito, fond\u00f2 qui una scuola per piloti e un grande stabilimento di produzione del biplano trimotore CA-3, il primo di una lunga serie di bombardieri a marca Caproni.\nLa frazione di Castelnovate fu a lungo comune autonomo e venne poi annessa a Vizzola una prima volta durante l'epoca napoleonica (1809), per poi essere brevemente unita a Somma Lombardo (1811) e tornare nuovamente autonoma durante il Regno Lombardo-Veneto (1816). Con l'Unit\u00e0 d'Italia, Castelnovate fu nuovamente aggregata al comune di Vizzola, che assunse da allora la denominazione attuale (R.D. 28 febbraio 1869, n. 4947).\nMonumenti e luoghi d'interesse.\nArchitetture religiose.\nChiesa parrocchiale di San Giulio.\nRicostruita nel 1579 su un preesistente edificio di origini pi\u00f9 antiche (venne citato anche nel \"Liber Sanctorum Mediolanensis\" di Goffredo da Bussero nel XIII secolo), la chiesa parrocchiale di San Giulio venne poi ampliata una prima volta nel 1674 e nuovamente alla fine del XVIII secolo.\nEsternamente la chiesa presenta una facciata semplice, con finestre e nicchie cieche un tempo decorate ad affresco e sovrastata da un timpano classicheggiante dipinto. L'entrata, evidenziata da un'architravatura in granito, \u00e8 sormontata da una finestra a lunetta ed \u00e8 affiancata dal campanile, eretto nel corso dell'ultima ristrutturazione subita dalla chiesa nel Settecento.\nSull'altare maggiore di stile barocco si trova una Deposizione settecentesca che alcuni attribuiscono al pittore Carlo Marino di Oleggio.\nChiesa di Santo Stefano.\nSita nella frazione di Castelnovate, fu edificata nel 1961.\nArchitetture civili.\nCastello.\nSito a Castelnovate (oggi visibile solo in ruderi), \u00e8 di probabile origine alto medievale, forse innalzato sui resti di un tardo-antico \"castrum\" romano. I pochi resti, tra il paese e il Ticino, sono suggestivamente invasi dalla vegetazione. La struttura, a spina di pesce, \u00e8 in ciottoli di fiume; la pianta \u00e8 quadrangolare, con due robusti torrioni. Castelnovate, insieme con Pombia, fu uno dei pi\u00f9 importanti punti di guado esistenti sulla strada Como-Novara, in posizione dominante sopra una stretta ansa del fiume Ticino.\nVilla Della Croce Caproni.\nEdificio in stile neoclassico, venne fatto erigere dalla famiglia Della Croce e successivamente acquistato dalla famiglia dei conti Caproni negli anni '20 del Novecento. Si segnalano le tre arcate della facciata centrale coronata da timpano triangolare oltre al cancello in ferro battuto scolpito nel Settecento come un intreccio di rami e foglie.\nVilla Caproni (oggi Villa Malpensa).\nLa villa, posta in posizione dominante attorno a una vasta area coltivata che era un tempo alle dipendenze della stessa, venne fatta realizzare nel 1920 dal conte Giovanni Battista Caproni come propria residenza nei pressi dei campi di volo dove era solito svolgere le proprie esercitazioni. La struttura, caratterizzata da un'imponente facciata con struttura a \"E\", si staglia su tre piani ed \u00e8 decorata con stucchi e pitture a fascione nella parte superiore, mentre il primo piano \u00e8 abbellito da decorazioni in bronzo e da uno splendido patio d'ingresso in stile Liberty recuperato dalla vecchia Stazione Centrale di Milano, su cui venne montato lo stemma dei conti Caproni con inciso il motto \"Senza cozzar dirocco\", inventato per loro da Gabriele D'Annunzio. Rilevante all'interno \u00e8 il \"Salone degli Affreschi\", la sala principale della villa che riproduce fedelmente la \u201cSala Reale\u201d, l'ex sala d'aspetto dei Reali d'Italia della vecchia Stazione Centrale di Milano: essa si presenta impreziosita da stucchi, lesene e altorilievi con doratura in oro zecchino e con la volta mirabilmente affrescata nel 1933 dal pittore Giovanni Battista Jemoli che ripropose momenti di vita agreste e politica della comunit\u00e0 di Vizzola Ticino.\nPosta lungo la strada principale che introduce in paese, la villa nella sua realizzazione inglob\u00f2 nella sua propriet\u00e0 anche un oratorio del Settecento che \u00e8 visibile ancora oggi sul muro di cinta destro, immerso nello splendido parco che circonda l'abitazione. Di fronte alla villa si trova una cascina che venne voluta da Federico Caproni, fratello di Giovanni Battista, il quale si distinse nell'area come imprenditore agricolo e, facendosi forza della base d'appoggio costituita dalla villa del fratello, decise di bonificare interamente l'area (il cui terreno era caratterizzato da un acciottolato infruttifero) rendendola coltivabile e ideale per l'allevamento della bufala lombarda, una specie oggi come allora poco utilizzata eppure autoctona dei luoghi.\nLa posizione strategica della villa, posta a poche centinaia di metri dall'aeroporto di Malpensa, l'hanno attualmente fatta divenire un hotel.\nLa centrale idroelettrica di Vizzola.\nSuggestiva per l'architettura e per gli scivoli d'acqua, la centrale idroelettrica di Vizzola venne inaugurata il 9 ottobre 1901 dopo quattro anni di lavori, alla presenza di re Vittorio Emanuele III e della regina Elena. La capacit\u00e0 della centrale era all'epoca di 19.000 cavalli ed era una delle pi\u00f9 potenti in Italia: la centrale rappresentava inoltre un importante esempio di ingegneria idraulica, la prima del suo genere costruita in Italia. La struttura venne completamente ristrutturata e ammodernata nel 1937, lavori che le fecero assumere l'aspetto attuale.\nLa gestione della centrale, inizialmente affidata alla Societ\u00e0 Lombarda sorta nel 1897, nel 1942 venne affidata alla Vizzola S.p.A. che nel 1962 venne assorbita definitivamente dall'ENEL.\nOggi, attorno alla centrale idroelettrica di Vizzola, si snodano numerosi percorsi ciclo-pedonali.\nEx Officine Aeronautiche Caproni.\nOra sede del Parco e Museo del Volo di Volandia, le ex officine aeronautiche Caproni sono un complesso di edifici industriali risalenti al 1915 e fatte realizzare da Giovanni Battista Caproni, fondatore della famosa casa aeromobilistica e inventore del triplano. Il maestoso ingresso, caratterizzato da un portale con due alte colonne sovrastate dalle insegne dell'aeronautica militare italiana, porta nell'architrave il motto dannunziano \"Senza cozzar dirocco\", motto della famiglia Caproni. Il museo, organizzato in hangar come era in origine quando la sua funzione era quella di produrre velivoli, ospita ancora oggi una serie di esposizioni dedicate al volo e all'intuito geniale dei fratelli Caproni agli albori dell'esperienza di volo dell'aeronautica italiana ai primi del Novecento. Sono inoltre esposti alcuni velivoli e prototipi realizzati dalla ditta Caproni. Attualmente le ex officine sono di propriet\u00e0 della societ\u00e0 Agusta.\nPista prove Pirelli.\nNel comune di Vizzola Ticino si trova inoltre una pista prove su strada di propriet\u00e0 della Pirelli, azienda italiana per la produzione di pneumatici che qui vengono testati su diverse tipologie di veicoli. La pista, inaugurata del 1969, dispone di un percorso di 2.460 metri, si estende su una superficie totale di 260.000 m\u00b2 e ha la caratteristica di poter essere bagnata artificialmente cos\u00ec da testare il comportamento degli pneumatici anche in condizioni di manto stradale bagnato."}
{"id": "31520", "revid": "88740", "url": "https://it.wikipedia.org/wiki?curid=31520", "title": "Mosca", "text": ""}
{"id": "31522", "revid": "322321", "url": "https://it.wikipedia.org/wiki?curid=31522", "title": "Rocchetta di Vara", "text": "Rocch\u00e9tta di Vara (\"A Rocheta\" in ligure) \u00e8 un comune italiano di 671 abitanti della provincia della Spezia in Liguria.\nGeografia fisica.\nIl territorio comunale di Rocchetta di Vara \u00e8 situato nell'alta val di Vara, alla confluenza del torrente Cassarola nel Gravegnola, quest'ultimo affluente di sinistra del Vara.\nIl territorio fa parte del Parco naturale regionale di Montemarcello-Magra-Vara, nonch\u00e9 della Lunigiana.\nStoria.\nL'origine di Rocchetta di Vara sembrerebbe risalire gi\u00e0 all'epoca preromana, grazie ai numerosi ritrovamenti di questo periodo, risalenti soprattutto al II secolo a.C., nel borgo di Suvero; oggi i vari reperti sono custoditi al museo civico archeologico \"Ubaldo Formentini\" della Spezia.\nGi\u00e0 insediamento di origine monastica, dal 1113 con l'istituzione della diocesi di Brugnato (oggi diocesi della Spezia-Sarzana-Brugnato) fu originariamente compresa nei territori del potere vescovile brugnatese che, assieme al borgo di Suvero, fece di Rocchetta un'efficace postazione difensiva contro il dominio dei vescovi di Luni.\nIn epoca medievale i borghi principali di Rocchetta e Suvero divennero propriet\u00e0 degli Obertenghi, quindi degli Estensi e infine dominio della famiglia Malaspina del ramo di Villafranca e gi\u00e0 signori della Lunigiana. Nel periodo che va dal 1407 al 1416 il feudo di Rocchetta-Suvero fu amministrato da Gabriele Malaspina, marchese che fu in tale anno ucciso per vendetta da Battista Fregoso, fratello di Tomaso Fregoso (doge della Repubblica di Genova per ben tre dogati). E proprio la Repubblica govern\u00f2, per oltre trent'anni, il feudo rocchettese che dal 1447, dopo nuovi patti e convenzioni tra Genova e i Malaspina, ritorn\u00f2 alle dipendenze di questi ultimi.\nIn un successivo atto notarile del 22 giugno 1500 fu sancita la spartizione del territorio tra i fratelli Tommaso e Giovanni Malaspina: Rocchetta fu ceduta al primo e Suvero alle dipendenze del secondo. La propriet\u00e0 feudale rimase quindi ai Malaspina di Villafranca fino al 1797 quando, con l'avvento di Napoleone Bonaparte, si attu\u00f2 la soppressione dei Feudi imperiali.\nInserita nei territori della Repubblica Cispadana ne segu\u00ec gli avvenimenti e quindi rientr\u00f2 nella successiva Repubblica Cisalpina, dal 1797 al 1802, sotto la giurisdizione del Ducato di Massa e Carrara. Con la caduta di Napoleone Bonaparte nel 1814 il Congresso di Vienna assegn\u00f2 il territorio di Rocchetta-Suvero al Ducato di Modena e Reggio e quindi al Regno di Sardegna. Rientrato nei confini del Regno d'Italia dal 1861. Dal 1859 al 1927 il territorio fu compreso nel mandamento di Calice al Cornoviglio del circondario di Massa facente parte della provincia di Massa e Carrara prima e, con l'istituzione nel 1923, della provincia della Spezia poi. Nel 1863 assunse l'odierna denominazione di Rocchetta di Vara.\nSubisce infine gli ultimi aggiustamenti e assestamenti del territorio comunale nel 1923 con l'aggregazione della frazione di Veppo dal comune di Calice al Cornoviglio e ancora nel 1929 con la cessione a Beverino della frazione di Cavanella.\nDal 1973 al 31 dicembre 2008 ha fatto parte della Comunit\u00e0 montana dell'Alta Val di Vara e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Val di Vara.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana (provincia di Massa-Carrara) con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Rocchetta di Vara e frazioni dove le precipitazioni intense hanno provocato molteplici danni alle abitazioni, alle attivit\u00e0 commerciali, ai collegamenti stradali e agli impianti elettrici, idrici e gas.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Rocchetta di Vara sono .\nGeografia antropica.\nIl comune \u00e8 costituito, oltre il capoluogo, dalle frazioni di Beverone, Garbugliaga, Stadomelli, Suvero e Veppo per un totale di 32,66\u00a0km\u00b2.\nConfina a nord con i comuni di Zignago e Zeri (provincia di Massa-Carrara), a sud con Beverino, ad ovest con Zignago, Brugnato e Borghetto di Vara e ad est con Zeri, Mulazzo (MS) e Calice al Cornoviglio.\nEconomia.\nLa principale risorsa economica del comune \u00e8 l'attivit\u00e0 legata all'agricoltura con produzioni e coltivazioni di uva, oliveti, frumento e foraggi; \u00e8 altres\u00ec praticato l'allevamento e la lavorazione del legno.\nInfrastrutture e trasporti.\nStrade.\nIl centro di Rocchetta di Vara \u00e8 attraversato principalmente dalla strada provinciale 7 che gli permette il collegamento stradale con Brugnato e dalla provinciale 5 collegandosi con Zignago. Un ulteriore collegamento viario del territorio comunale \u00e8 la provinciale 37 per Montale-Serra-Piazza e, proseguendo, verso Calice al Cornoviglio.\nIl centro abitato pi\u00f9 importante ed abitato del comune, Suvero, dista circa 4\u00a0km da Rocchetta di Vara.\nMobilit\u00e0 urbana.\nDal comune di La Spezia un servizio di trasporto pubblico locale gestito dall'ATC garantisce quotidiani collegamenti bus con Rocchetta di Vara e per le altre localit\u00e0 del territorio comunale.\nAmministrazione.\nAltre informazioni amministrative.\nRocchetta di Vara fa parte dell'Unione dei comuni della Val di Vara."}
{"id": "31524", "revid": "1516566", "url": "https://it.wikipedia.org/wiki?curid=31524", "title": "Santo Stefano di Magra", "text": "Santo Stefano di Magra (\"San Steva\" in ligure, \"Sa' Steu\" in dialetto della Lunigiana) \u00e8 un comune italiano di abitanti della provincia della Spezia in Liguria.\nGeografia fisica.\nSanto Stefano di Magra \u00e8 situato nella porzione di territorio spezzino in cui il fiume Vara confluisce nel fiume Magra. Il territorio tuttavia si espande anche sulle colline circostanti, fino alla frazione di Ponzano Superiore.\nLa particolare posizione lo rende centro nevralgico di comunicazione con la Lunigiana toscana e punto di contatto tra la provincia della Spezia e la provincia di Massa-Carrara, nonch\u00e9 naturale diramazione delle vie di comunicazione che si dirigono verso la provincia di Parma.\nIl comune fa parte del Parco naturale regionale di Montemarcello-Magra-Vara.\nStoria.\nLe prime testimonianze storiche sono databili al X secolo, in particolar modo al 981 dove il borgo di Santo Stefano venne ricordato quale importante sede di mercato (\"mercatum in plebe Sancti Stephani\"), nel diploma imperiale di Ottone II di Sassonia, lungo la via Francigena cio\u00e8 la \"strada dei pellegrini\" diretti a Roma.\nAssoggettato ai vescovi-conti di Luni, il borgo fu luogo di sosta sulla via Francigena di importanti autorit\u00e0 religiose, dirette o provenienti dalla citt\u00e0 capitolina, tra i quali l'arcivescovo Sigerico di Canterbury che intorno al 990 redasse un diario del suo viaggio, l'abate islandese Nikulas di Munka\u00fever\u00e1 nel 1151 circa che descrisse il suo viaggio dall'Islanda a Roma, o l'abate di Guny tra il 1145 e il 1153. La stessa pieve, intitolata al santo Stefano protomartire, \u00e8 citata in uno scritto del 1154 di papa Anastasio IV.\nL'importanza del suo mercato e delle attivit\u00e0 connesse sono altres\u00ec ricordate in un diploma del 1185 da Federico Barbarossa (\"burgum Sancti Stefani cum mercato banno iustitia et piscatione\"). Tuttavia, l'esistenza effettiva e documentata di una comunit\u00e0 santostefanese \u00e8 datata solamente al 1202 quando, il 12 maggio, rappresentanti del popolo, assieme al Vescovo e ai Malaspina, si riunirono per un comune giuramento di pace tra le parti. \nAl 1203 sono documentate le designazioni di aree concesse agli abitanti e la costruzione di nuovi castelli, sempre per amministrazione vescovile, mentre dal 1204, con il trasferimento della sede vescovile da Luni a Sarzana, con bolla di papa Innocenzo III, Santo Stefano assistette alla sempre maggiore crescita espansiva ed economica della vicina citt\u00e0 sarzanese.\nAssoggettata politicamente (pur conservandone autonomi privilegi) ed economicamente a Sarzana, il borgo di Santo Stefano ne segu\u00ec le sorti e le vicende politiche soprattutto dopo la pace di Castelnuovo del 1306 tra i Malaspina e i vescovi-conti di Luni. Come Sarzana giur\u00f2 fedelt\u00e0 a Castruccio Castracani, signore di Lucca, nel 1314.\nPer la sua favorevole posizione geografica e commerciale fu tra il XIV e XV secolo terra di conquista, tra cui quella portata a termine dai Visconti nel periodo che va dal 1344 al 1402.\nDominato dal 1421 dalla genovese famiglia dei Fregoso , pass\u00f2 al Banco di San Giorgio dal 1484 e quindi pi\u00f9 propriamente alla Repubblica di Genova dal 1562. I Genovesi ne colsero notevoli vantaggi commerciali ed economici, talvolta a discapito degli stessi abitanti santostefanesi, salvo poi stabilizzarsi ed equilibrarsi nei benefici concessi da Genova dalla seconda met\u00e0 del XVII secolo.\nCon la nuova dominazione francese di Napoleone Bonaparte rientr\u00f2 dal 2 dicembre 1797 nel Dipartimento del Golfo di Venere, con capoluogo La Spezia, all'interno della Repubblica Ligure. Dal 28 aprile del 1798 con i nuovi ordinamenti francesi, Santo Stefano rientr\u00f2 nel I cantone, capoluogo Sarzana, della Giurisdizione di Lunigiana. Dal 1803 fu centro principale del I cantone della Lunigiana nella Giurisdizione del Golfo di Venere. Annesso al Primo Impero francese, dal 13 giugno 1805 al 1814 venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel V mandamento di Sarzana del circondario di Levante, facente parte della provincia di Genova prima e, con l'istituzione nel 1923, della provincia della Spezia poi. Nel 1863 assunse l'odierna denominazione di Santo Stefano di Magra.\nNel decennio 1880-1890 si assistette ad un aumento significativo della popolazione locale, ma anche nell'immediato circondario spezzino, legato soprattutto ai benefici lavorativi creati dalla costruzione della ferrovia La Spezia-Parma (la \"Pontremolese\", che proprio nel territorio santostefanese si univa alla linea costiera Sarzana-Pisa) o dal costruendo arsenale militare alla Spezia o ancora dal canale Lunense. Un ulteriore sviluppo, soprattutto urbanistico e industriale, accrebbe ancora negli anni trenta del Novecento con la bonifica e recupero di quelle zone acquitrinose ancora esistenti.\nDurante la seconda guerra mondiale sub\u00ec pesanti bombardamenti dell'aviazione inglese (1\u00ba novembre 1943, 30 aprile 1944 e 6 agosto 1944) e la deportazione nei lager nazisti di ben 38 persone, di cui 7 vi trovarono la morte.\nSimboli.\nLo stemma \u00e8 stato concesso con il Reale decreto datato al 2 ottobre del 1930.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Santo Stefano di Magra sono , cos\u00ec suddivisi per nazionalit\u00e0, elencando per le presenze pi\u00f9 significative:\nLingue e dialetti.\nContrariamente a quanto si pensa e pur trovandosi in provincia della Spezia, il dialetto di Santo Stefano di Magra non va annoverato tra le sottovariet\u00e0 liguri dello spezzino, ma \u00e8 considerato a tutti gli effetti un dialetto lunigianese, o per meglio dire \"basso lunigianese\", che fa apice al dialetto di Sarzana; da qui mano a mano che ci si sposta verso Carrara (Castelnuovo Magra, Ortonovo, Casano, Nicola, etc.) e la costa (Marinella, Luni Mare, Fiumaretta, etc.), le parlate tendono a mescolarsi con il dialetto Carrarino, perdendo cos\u00ec la tipicit\u00e0 dell'accento lunigianese per assumere quella Cacuminale, tipica del dialetto di Carrara e in minor parte a quello di Massa. Il fiume Magra dalla confluenza con il fiume Vara alla foce, lo si pu\u00f2 considerare come uno spartiacque dialettale, difatti nei comuni di Follo, Vezzano Ligure, Arcola, ecc. che pure si affacciano sulla bassa val di Magra e che sono in territorio lunigianese a tutti gli effetti, risentono molto nei loro dialetti dell'apporto del ligure spezzino.\nSanto Stefano si trova sulla riva a levante del fiume Magra; il suo dialetto tipico lunigianese ha i caratteri di quello di quasi tutta la vallata, (eccezion fatta per l'alta Lunigiana, dove l'emiliano prende nettamente il sopravvento) che ha fuso elementi emiliani con elementi liguri e toscani, quest'ultimo, come spiega il prof. Masetti ha inciso in minima parte e solamente nel lessico, dando origine cos\u00ec ad una parlata che da Sarzana ad Aulla, Fivizzano, Villafranca in Lunigiana etc, pur con parole differenti e con sfumature differenti \u00e8 abbastanza omogenea.\nLe caratteristiche principali del dialetto sanotostefanese sono principalmente: la contrazione delle vocali protoniche \u201ce\u201d ed \u201ci\u201d nella mutola (v'dere=vedere), l'aggiunta di una \u201ca\u201d in luogo dei prefissi \u201cra\u201d e \u201cri\u201d (arcuntare=raccontare), la trasformazione in molte parole della \"o\" in \"u\" (arcuntare=raccontare, cursaletu=corsetto, turdei=ravioli, murelu=moretto,d'ventu=diventano, Sa steu=Santo Stefano), la trasformazione del prefisso \"ch\" in \"c\" (cesa=chiesa, gera me pa=era mio padre), la totale scomparsa delle doppie e l'enfatizzazione della consonante \"S\".\nConclude il Prof. Masetti che, se si considerano soprattutto gli aspetti fonetici, il dialetto santostefanese si collega all'area dialettale emiliana. Tale conclusione non esclude tuttavia l'importanza delle influenze sia ligure che toscana.\nOggi, specie nelle giovani generazioni il dialetto non \u00e8 quasi pi\u00f9 parlato, tuttavia si pu\u00f2 assistere ad una, \"Spezzinazione\" di molte parole dialettali che spesso vengono inserite in un discorso prevalentemente italiano, questo perch\u00e9 naturalmente negli ultimi 20-30 anni i contatti con la vicina citt\u00e0 della Spezia si sono fatti molto pi\u00f9 importanti che un tempo, si pensi alle scuole al lavoro, ecc. Cos\u00ec il \"Cost'vo\" si trasforma in \"Coste v\u00e8\", \"Andan\" in \"\"Andemo\",\" \"A se v'dan\" in \"se vedemo\" etc..!\nEsempi locali:\nItaliano: Cosa vuoi? / Andiamo a mangiare fuori questa sera? / Tu sei uno scemo\nS.Stefanese: \"Cost'vo? / Andan a magnar fora st'sera? / Te t'sen no semo\"\nSarzanino: \"Cost'v\u00f2? / Andan \u00e0 magnar f\u00f2ra st'sera? / Te t'sen n\u00f2 semo\"\nSpezzino: \"Coste v\u00e8? / Andemo a mangiae f\u00e8a stesea? / Te tei no semo\"\nCaprigliolese: \"Cost'vo? / Andan a manghjar for\u00e9 stser\u00e9? / Te t'sen n\u00f2 semo\"\nAullese: \"Coscht'vo? / Ndan \u00e0 magnar fora schtzera? / Te tzen no scemo(i)\"\nEsempi con dialetti galloromazi nord-occidentali confinanti:\nItaliano\nIl corvo aveva rubato da una finestra un pezzo di formaggio; appollaiato sulla cima di un albero, era pronto a mangiarselo, quando la volpe lo vide; era davvero affamata\nParmigiano\nAl c\u00f2rv l'\u00e4va rob\u00e8 da 'na fn\u00e9stra 'n t\u00f2ch \u00e4d form\u00e0j; poz\u00e8 ins\u00ecma a 'na pi\u00e0nta, l'\u00e9ra l\u00ec l\u00ec par magn\u00e4rs\u00e8l, quanda la v\u00f3lpa l'al v\u00e8da; la gh'\u00e4va f\u00e0ma dab\u00f3n\nModenese\nAl c\u00f2rv l'av\u00ecva rub\u00ea da 'na fn\u00e9stra un t\u00f2ch ed furm\u00e0j; apolai\u00ea in d'la \u017c\u00e9ma d'un \u00e8lber, l'\u00e9ra l\u00e8 l\u00e8 da magn\u00e8rel, qu\u00e0nd la v\u00f4ipa al v\u00e1dd; l'\u00e9ra di m\u00f2ndi fam\u00e8da\nGenovese\nU Crovu l'avea arrobou da na fenestra un tocu de formaggiu; Asitou nta simma du n'aebro. l'ea p\u00e8 magnaselu, quandu a vorpe \u00e0 la mirou; gavea unna famme da luvi.\nSantostefanese\nEr crovu giaveva rob\u00e0 da na fnestra n'tocu d'formasu. Asit\u00e0 nzimu an arberu gera li' l\u00ec per magnarslu, quand'ei ca la gurpa i la vistu; l'era daveo afam\u00e0.\nGeografia antropica.\nFanno parte del territorio le tre frazioni di Ponzano Belaso (o Ponzano Ceramica), Ponzano Magra (o Ponzano Madonnetta) e Ponzano Superiore (o Ponzano al Monte) per un totale di 13,85\u00a0km2.\nConfina a nord con i comuni di Bolano e Aulla (MS), a sud con Vezzano Ligure e Sarzana, ad ovest con Vezzano Ligure e ad est con Sarzana.\nIl Canale Irriguo Lunense.\nOpera infrastrutturale legata all'irrigazione degli ambiti agricola della vallata del Magra, realizzata tra gli ultimi decenni del XIX secolo e i primi due decenni del successivo. Posizionato nella fascia pedecollinare della sponda sinistra del fiume Magra (da cui deriva le acque per la funzione irrigua) \u00e8 elemento paesaggistico significativo e fortemente connesso con le urbanizzazioni della vallata.\nLungo i suoi argini si sono sviluppati - spontaneamente - diversi percorsi pedonali che legano le diverse parti del costruito. Pregevoli risultano essere le numerose opere architettoniche presenti lungo il tracciato (ponti, vasche di presa, sifoni). Nel territorio di Santo Stefano Magra, il canale Lunense, subito a valle dell'opera di presa (in territorio toscano) conduce l'acqua sino al comune di Sarzana.\nLa Ceramica Vaccari.\nLa frazione di Ponzano Belaso, comunemente chiamata \"Ceramica\", \u00e8 sostanzialmente legata - a partire dal nome - all'insediamento, avvenuto sul finire del XIX secolo, dello stabilimento per la lavorazione dei laterizi, dapprima denominato \"Ceramica Ellena\" e successivamente \"Ceramica Vaccari\" dal nome della famiglia genovese che rilev\u00f2 l'attivit\u00e0.\nFurono prodotte dalla Ceramica Vaccari le tessere del celebre mosaico futurista del palazzo delle Poste alla Spezia (1933).\nLo stabilimento, che al suo interno conserva capannoni di inizio Novecento di oggettivo pregio di archeologia industriale, ebbe nel periodo post-bellico uno sviluppo particolarmente intenso, tanto da rendere necessaria la realizzazione di interi quartieri e strutture funzionali a dare risposte alle esigenze derivate dal potente fenomeno immigratorio che lo sviluppo della Fornace aveva determinato.\nDi quell'edilizia si mantiene chiara memoria, potendo ancora oggi osservare le case degli operai in localit\u00e0 Corea, le case degli impiegati, quelle dei dirigenti, la chiesa, l'edificio della mensa aziendale, la sede delle poste, le stesse strutture realizzate presso la locale stazione ferroviaria. Oggi quell'edilizia, di eccellente qualit\u00e0, si \u00e8 in grande misura mantenuta, pur inserita in un tessuto residenziale che nei decenni successivi \u00e8 sensibilmente cresciuto.\nDopo un decennio di fermo produzione, la fabbrica \u00e8 stata ufficialmente dismessa nel 2006. Cinque complessi nell'area di circa 13.000 metri quadri sono stati rilevati dal Comune di Santo Stefano di Magra, dopo la parziale bonifica e decontaminazione dei terreni, nel 2016 fu per quattro volte oggetto di bando pubblico per una concessione a titolo gratuito, rimasto senza partecipanti.La ex Vaccari ospita concerti nei mesi estivi, ed \u00e8 inserita in un circuito nazionale che organizza iniziative artistiche e culturali.\nEconomia.\nL'economia santostefanese si basa sia sull'agricoltura, la piana del Magra \u00e8 sede di coltivazioni come la viticoltura, l'olivicoltura e la produzione di ortaggi, sia di alcune aziende che operano nel settore dell'edilizia prefabbricata, delle metalmeccanica e della logistica.\nIn quest'ultimo settore, Santo Stefano di Magra \u00e8 sede dell'area retro portuale di scambio container.\nInfrastrutture e trasporti.\nStrade.\nIl centro di Santo Stefano di Magra \u00e8 attraversato principalmente dalla strada statale 62 della Cisa che gli permette il collegamento stradale con Aulla, a nord, e Sarzana a sud.\n\u00c8 raggiungibile direttamente tramite autostrada grazie al casello autostradale di La Spezia-Santo Stefano Magra sulle autostrade A12 e A15; un raccordo autostradale gratuito collega il paese con il capoluogo provinciale.\nFerrovie.\nMezzo di trasporto alternativo pu\u00f2 essere il treno, grazie alla presenza della stazione ferroviaria sulla linea regionale Parma-La Spezia detta \"Pontremolese\".\nMobilit\u00e0 urbana.\nDai comuni di Sarzana e Bolano un servizio di trasporto pubblico locale gestito dall'ATC garantisce quotidiani collegamenti bus con Santo Stefano di Magra e per le altre localit\u00e0 del territorio comunale.\nSport.\nIl calcio a Santo Stefano di Magra \u00e8 rappresentato dall'A.S.D. Magra Azzurri, che milita nel campionato di Promozione Ligure, girone \"B\".\nVi \u00e8 inoltre per la pallavolo, il Valdimagra Volley Project, societ\u00e0 che milita in B1 nel settore femminile, e in serie B2 nel settore maschile; ne fanno parte molte societ\u00e0: GS Lunigiana Aulla, Volley Santo Stefano, Volley Arcola, ABC Volley SP."}
{"id": "31525", "revid": "1748167", "url": "https://it.wikipedia.org/wiki?curid=31525", "title": "Sarzana", "text": "Sarzana (: ; \"Sarz\u00e0nn-a\" in ligure, \"Sarz\u00e0na\", in dialetto della Lunigiana) \u00e8 un comune italiano di abitanti della provincia della Spezia in Liguria.\nConsiderata l'erede storica dell'antica citt\u00e0 romana di Luni, Sarzana \u00e8 un importante centro della val di Magra. Grazie alla sua posizione, \u00e8 dalla sua fondazione crocevia di importanti vie di comunicazione tra la Liguria, la Toscana e l'Emilia-Romagna. Sin dall'antichit\u00e0 fu centro agricolo e commerciale di grande rilievo e, gi\u00e0 in et\u00e0 medievale, importante centro religioso e giuridico, con sede vescovile e Tribunale.\nGeografia fisica.\nTerritorio.\nSarzana sorge nella parte terminale della vallata della Magra, a pochi chilometri dall'estuario del fiume, in una zona relativamente pianeggiante a est di esso, detta appunto piana di Sarzana. La citt\u00e0 sorge anche ai piedi della collina di Sarzanello, un rilievo di circa 150 m s.l.m. Il sistema orografico circostante \u00e8 rappresentato dalle asperit\u00e0 che diradano dalle vicine Alpi Apuane. Il comune, inoltre, \u00e8 inserito nel Parco naturale regionale di Montemarcello-Magra-Vara.\nNei pressi di Sarzana scorre, come gi\u00e0 detto, il fiume Magra, il cui bacino \u00e8 alimentato anche dal torrente Calcandola, principale affluente sarzanese, nonch\u00e9 da altri torrenti come il San Michele, l'Albachiara e l'Isolone. Oltre al fiume sono presenti anche due specchi d'acqua, di dimensioni modeste, detti \"bozi\", termine dialettale che indica la \"pozzanghera\", in questo caso l'acquitrino, e che quindi rimanda alle piccole dimensioni dei due laghetti.\nIl centro abitato si trova a pochissimi chilometri dal mare e dal confine con la regione Toscana, in particolare da quello del comune di Fosdinovo. La sua posizione geografica ha fatto di Sarzana una vera e propria terra di confine, un punto di contatto tra usanze, tradizioni e storie differenti.\nClima.\nNel territorio comunale sono ubicate due stazioni meteorologiche: la stazione meteorologica di Sarzana Centro e la stazione meteorologica di Sarzana Luni, quest'ultima presso la base militare in localit\u00e0 San Lazzaro. Esse sono ufficialmente riconosciute dall'Organizzazione meteorologica mondiale e sono il punto di riferimento per lo studio del clima che caratterizza la citt\u00e0 e la sua piana.\nIn base alle medie climatiche del periodo 1971-2000, la temperatura media del mese pi\u00f9 freddo, gennaio, \u00e8 di +7,3\u00a0\u00b0C, mentre quella del mese pi\u00f9 caldo, agosto, \u00e8 di +23,4\u00a0\u00b0C; mediamente si contano 17 giorni di gelo all'anno e 25 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -9,0\u00a0\u00b0C del gennaio 1985 e i +38,2\u00a0\u00b0C dell'agosto 1985.\nLe precipitazioni medie annue si attestano a 894\u00a0mm, mediamente distribuite in 89 giorni di pioggia, con minimo relativo in estate, picco massimo in autunno e massimo secondario in primavera per gli accumuli.\nL'umidit\u00e0 relativa media annua fa registrare il valore di 73,4% con minimo di 70% a luglio e massimi di 77% a ottobre e a novembre; mediamente si contano 6 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio meteorologico dell'Aeronautica Militare relativo al medesimo trentennio.\nStoria.\nPeriodo romano.\nI pi\u00f9 antichi rilevamenti archeologici mostrano che la zona era gi\u00e0 stata abitata dal periodo neolitico. Nei tempi antichissimi, pur sotto il controllo dei Liguri Apuani, in generale questa zona era frequentata sia dai vicini Etruschi sia dai mercanti greci.\nL'originaria popolazione dei Liguri resistette a lungo alla penetrazione romana. Alcune trib\u00f9 si allearono con il condottiero cartaginese Annibale o praticarono tattiche di guerriglia; altre invece contribuirono con contingenti militari alle legioni romane. \nUna volta sottomessi, i Liguri dovranno attendere le leggi Julia e Papiria nell\u201989 a.C. per entrare nel diritto romano; non a caso la stessa Luni, fondata nel 177 a.C. come base militare nella lotta contro i Liguri, a lungo rimase giuridicamente una colonia.\nIn et\u00e0 imperiale romana la zona lunense, diffusa di piccoli villaggi e fattorie, apparteneva alla Regio VII Etruria, nella ripartizione territoriale decisa nel 7 d.C. da Augusto.\nL'eredit\u00e0 dell'antica citt\u00e0 di Luni.\nAlla caduta dell'impero la zona sub\u00ec le vicende connesse all'arrivo di nuovi dominatori ostrogoti e alla riconquista bizantina. Poi il dominio longobardo, quello franco e la conseguente ripartizione feudale.\nAl finire dell\u2019Alto Medioevo ebbe inizio l'abbandono della citt\u00e0 romana di Luni, provocato dall'insicurezza per le continue e devastanti incursioni dei predoni saraceni. \nL'abbandono e la conseguente incuria comport\u00f2 anche l'interramento del suo porto. \nNel 1016 la citt\u00e0, conquistata e pressoch\u00e9 distrutta dall'arabo Mujahd, fu quasi abbandonata dai sopravvissuti nonostante l'arrivo del soccorso pisano , genovese e di papa Benedetto VIII che pose in fuga i saraceni.\nLa migrazione si diresse in prevalenza a popolare il villaggio di Sarzana, posto in un luogo pi\u00f9 sicuro a monte, in corrispondenza dell'incrocio tra la Via Aurelia e la strada che conduceva verso la Pianura Padana, in una posizione che si riveler\u00e0 nel futuro strategica per il commercio e gli interessi politici sull'area. \nIl nuovo borgo trasse beneficio dalla Via Francigena percorsa nei due sensi da merci, mercanti e pellegrini e, grazie al vicino porto fluviale di San Maurizio sulla Magra, svolse anche la funzione di snodo per i viaggi marittimi verso la Spagna.\nLa sede vescovile rimase peraltro a Luni finch\u00e9 nel 1187 papa Gregorio VIII, transitando in val di Magra, constat\u00f2 lo stato di spopolamento della citt\u00e0 lunense e del suo abbandono per la malaria e consent\u00ec al suo vescovo Pietro di trasferirsi in una sede pi\u00f9 idonea. Nel 1201 il vescovo Gualtiero e i suoi canonici \"communi concordia\", decisero infine il trasferimento nel cresciuto borgo di Sarzana \"\"cum auctoritate domini Innocentii Pape tercii pro communi utilitate totius cleri et populi episcopatus, quia nec ulla spes de eius reedificatione remansit\". Papa Innocenzo III, con le bolle del 7 marzo e del 25 marzo 1203, ratific\u00f2 la traslazione nella nuova sede di Sarzana (\"locum populosum\"\").\nIl borgo sarzanese appare peraltro gi\u00e0 citato per la prima volta in un diploma dell'imperatore Ottone I datato al 963, nel quale il possesso del \"Castrum Sarzanae\" viene riconosciuto ad Adalberto, vescovo di Luni. Le sue istituzioni comunali, documentate nel 1140, verranno confermate e sottratte al dominio dei vescovi di Luni da Federico Barbarossa nel 1163. Nel 1196 Sarzana acquista il Monte Caprione da Andrea Bianco, quest'ultimo marchese di Corsica e di Massa, per la somma di 325 lire ambrosiane.\nDal XIII al XV secolo.\nSarzana era citt\u00e0 fedele a Federico II che vi tenne la corte imperiale nel 1226. Intorno al 1240, a seguito delle vicende che portarono al consolidamento del potere imperiale di Federico in Toscana, il vescovo lunense Guglielmo fu costretto all'esilio nella guelfa Lucca e al suo posto prese il potere il marchese Oberto II Pallavicino, nel ruolo di vicario imperiale. Quest'ultimo, con l'aiuto delle forze ghibelline, dei Malaspina e di Pisa, conquist\u00f2 il borgo di Lerici nel 1241. \nNel 1245 Sarzana acquist\u00f2 il castello di Arcola, le terre fino alla costa del golfo, San Bartolomeo, Pitelli e Muggiano.\nDopo la morte di Federico II il vescovo Guglielmo fece ritorno alla sua sede, trovandovi per\u00f2 un altro temibile avversario: Nicol\u00f2 Fieschi. Il potente nobile genovese, nipote di papa Innocenzo IV, aveva cominciato ad annettersi le contee dei vassalli vescovili e la sua Signoria, con capitale a La Spezia, si estese ben presto da Lavagna alla val di Magra.\nSolo nel 1270 la fazione ghibellina ebbe il sopravvento nella Repubblica di Genova e nel 1273, da Porto Venere, con forze mosse guerra al Fieschi, distruggendo il suo castello San Giorgio La Spezia e costringendolo a cederle le terre in suo possesso. Sono gli anni in cui la repubblica marinara estese il suo interesse all'intero circondario lunigianese.\nNel 1273 venne nominato successore del vescovo Guglielmo, Enrico da Fucecchio. Questi, nel 1276, a seguito di episodi di insubordinazione al potere vescovile da parte dei \"burgensi sarzanesi\" li scomunic\u00f2, ma venne cacciato dalla citt\u00e0 e costretto a rifugiarsi in Lunigiana. Solo con l'intervento del pontefice Bonifacio VIII, i cittadini furono costretti ad accettare il successore di Enrico, Antonio Nuvolone da Camilla. \nNel 1300 il poeta Guido Cavalcanti venne esiliato proprio a Sarzana, dove si ammal\u00f2 di malaria, malattia di cui morr\u00e0 di l\u00ec a poco.\nIl 6 ottobre del 1306, nell'antica \"piazza della Calcandola\" (l'odierna piazza Giacomo Matteotti), Dante Alighieri ricevette dal marchese Franceschino Malaspina di Mulazzo la procura per recarsi, quella stessa mattina, a Castelnuovo Magra per siglarvi la pace con il vescovo-conte di Luni Antonio Nuvolone da Camilla.\nGli atti originali della cosiddetta pace di Castelnuovo, stesi a rogito del notaro sarzanese Giovanni di Parente di Stupio (i cui documenti originali sono custoditi presso l'Archivio di Stato della Spezia), faranno di Sarzana, di Castelnuovo Magra e di Ravenna gli unici luoghi in cui sia certo il soggiorno del poeta nell'intera vicenda del suo esilio.\nLa pace siglata da Dante segn\u00f2 di fatto la fine del potere temporale dei vescovi in Lunigiana. Il 12 giugno 1316 il vescovo Gherardino Malaspina nomin\u00f2 Castruccio Castracani Visconte della Diocesi lunense, il quale domin\u00f2 la citt\u00e0 fino alla sua morte, il 3 settembre 1328.\nSuccessivamente, una rappresentanza della citt\u00e0 si rec\u00f2 presso l'imperatore Federico III di Aragona, per chiedere il riconoscimento dei diritti (soprattutto diritti tributari) acquisiti dal vescovo Gherardino in esilio, che li concesse.\nA partire dal 1320 Spinetta Malaspina il Grande, con l'aiuto dell'amico veronese Cangrande I della Scala, riconquist\u00f2 tutti i territori perduti nella lotta contro Castruccio Castracani, estendendo il suo dominio anche sulla Lunigiana orientale, la Garfagnana e impadronendosi, nel 1334, persino di Sarzana, sulla quale domin\u00f2 fino al 1343, anno in cui la citt\u00e0 pass\u00f2 sotto il dominio di Pisa.\nNel 1407 Sarzana \u00e8 formalmente sotto la signoria di Gabriele Maria Visconti, ma il 2 agosto entra spontaneamente nel dominio genovese ottenendo ampi riconoscimenti. Genova invia un podest\u00e0 ad amministrarvi la giustizia.\nNel 1421 Tomaso Fregoso, doge genovese deposto da Filippo Maria Visconti, assunse la signoria di Sarzana con giurisdizione su tutta la Lunigiana e scelse di risiedere nella Fortezza di Sarzanello, che fece abbellire e rinforzare. Il Fregoso cerc\u00f2 di restituire l'indipendenza a Genova e di recuperarvi il potere dogale. A questo scopo si alle\u00f2 con Firenze per condurre azioni militari nel Levante ligure contro il Visconti, ma senza successo. Dovette attendere il 1435 e la rivolta antiviscontea per fare ritorno a Genova. Recuperata la carica di doge, Sarzana ritorn\u00f2 possedimento genovese pur rimanendo feudo della famiglia Fregoso, governato da Marzia, moglie del doge, e da Spinetta, suo nipote.\nGrazie all'abile politica esercitata nel tempo dai vari esponenti della famiglia, basata sull'autonomia nei confronti di Genova e destreggiandosi nelle guerre tra Firenze, Lucca e Milano, i Fregoso giunsero a estendere il loro dominio su buona parte della Lunigiana. Nel 1468, indebolito nel suo potere feudale, Lodovico Fregoso fu costretto a vendere Sarzana a Firenze, ma riesc\u00ec a farvi ritorno nel 1479 acclamato dalla popolazione memore del suo buongoverno.\nNel frattempo, nel 1469, l'imperatore Federico III d'Asburgo aveva insignito Sarzana del titolo \"Sigillum civitatis Sarzane\", concludendo l'iter di elevazione del borgo di Sarzana a rango di citt\u00e0 avviato gi\u00e0 con la bolla di papa Paolo II del 21 giugno 1465.\nI Fiorentini estromessi da Sarzana erano riusciti a mantenervi un presidio nella fortezza di Sarzanello, difesa da un centinaio di uomini. Firenze, in quel momento impegnata in altre guerre chiese la restituzione del territorio sarzanese in virt\u00f9 del trattato del 1468, ma al momento pot\u00e8 reagire solo debolmente. Quando poi pot\u00e8 esercitare una forte pressione militare, Agostino Fregoso e Lodovico Fregoso, disperando di poter resistere, per l'utilit\u00e0 e il bene della stessa comunit\u00e0 sarzanese, stabilirono di cedere la loro signoria al genovese Banco di San Giorgio e comunicarono la loro decisione, il 29 marzo 1484, al parlamento di Sarzana.\nI codici medievali.\nIl Codice Pelavicino e il \"Registrum vetus\" sono le pi\u00f9 importanti raccolte documentarie di fatti storici, di cronaca e atti giuridici di Sarzana e di tutta la Lunigiana riferibile al periodo medievale.\nIl vescovo Guglielmo di Oberto Pelavicino fece redigere durante il suo episcopato un \"Liber Magister\" sul quale venivano trascritti tutti i diritti, i privilegi e le propriet\u00e0 che il vescovo vantava all'interno della diocesi. Nel XIII secolo venne commissionato il riordino dei documenti e la raccolta venne chiamata Codice Pelavicino in onore proprio del vescovo Guglielmo. Il lavoro, iniziato nel 1287 e completato nel 1289, mirava alla conservazione e al recupero di tutti i privilegi comitali.\nNel 1330 il Comune di Sarzana riusc\u00ec a svincolarsi con l'aiuto imperiale dal vescovo e i consoli provvidero a far raccogliere i decreti e i documenti che comprovavano l'autonomia comunale. La raccolta ordinata dalle autorit\u00e0 laiche fu trascritta nel \"Registrum civitatis Sarzane\", il quale nel XVII secolo venne rinominato \"Registrum vetus\", cos\u00ec da distinguerlo dal \"Registrum novum\", una nuova raccolta documentaria. Il \"Registrum vetus\" ha inizio con il diploma di Federico I (scritto a Lodi il 4 novembre 1163) e si conclude con la bolla di Clemente VIII (5 giugno 1592).\nLa guerra di \"Serrezzana\".\nUn breve poemetto scritto da un ignoto autore nella seconda met\u00e0 del XV secolo, dal titolo \"La Guerra di Serrezzana\", descrisse la guerra iniziata tra la Repubblica di Genova, che aveva riconquistato Sarzana, e la Signoria dei Medici che ne rivendicava il possesso per averla acquistata nel 1468 da Lodovico Fregoso per la somma di 35\u00a0000 fiorini. Per via dell'evidente esaltazione di Lorenzo de' Medici, si ipotizza che l'opera sia da attribuirsi a un rappresentante della Signoria medicea, dello stesso Lorenzo de' Medici o del vicino araldo Lorenzo Filareti, ma il nome dell'autore rimane comunque ignoto.\nIl genovese Agostino Fregoso, a quel tempo signore di Sarzana, non potendo contrastare le armate fiorentine, aveva ceduto la citt\u00e0 al Banco di San Giorgio. Tra il genovese Banco di San Giorgio e la Signoria di Firenze ebbe inizio una contesa definita cos\u00ec nella prefazione del poemetto stesso: \"Piccole guerre che riescono molto pi\u00f9 dannevoli di regolari combattimenti perch\u00e9 continue e di poco o verun risultamento\".\nI Medici, nella loro operazione di riconquista, poterono fare affidamento sul loro alleato Gabriele II Malaspina, marchese di Fosdinovo, ma i Genovesi, guidati da Gianluigi Fieschi, nel marzo 1487 mossero alla conquista dell'antico borgo di Sarzanello, saccheggiandolo e distruggendone le abitazioni. I genovesi risalirono quindi la collina per stringere d'assedio la fortezza, usando, sembrerebbe per la prima volta, mine o polvere esplosiva per espugnarla.\nIl conte di Pitigliano, Niccol\u00f2 Orsini venne inviato a dare man forte agli assediati: i Genovesi furono sconfitti il 15 aprile e furono fatti prigionieri, tra i quali lo stesso condottiero Gianluigi Fieschi e suo nipote Orlandino.\nDopo la sconfitta i Genovesi organizzarono la loro difesa nel borgo di Sarzana, mentre i Fiorentini si diressero verso il fiume Magra giungendo sino al borgo di Trebiano con l'intenzione di conquistarlo senza colpo ferire. La manovra non ebbe esito per la fedelt\u00e0 degli abitanti verso la repubblica genovese. Allo stesso modo rimase senza successo anche il tentativo dei toscani di conquistare l'abitato di Lerici e di assicurarsi cos\u00ec l'accesso al golfo della Spezia.\nI Fiorentini decisero allora di ripiegare su Sarzana, di porre assedio alla citt\u00e0 e di indurre le difese genovesi alla resa per scarsit\u00e0 di viveri e di munizioni. Il 15 maggio i soldati toscani si portarono sotto le mura puntando le bombarde contro la citt\u00e0 e l'8 giugno presero la chiesa e il convento di San Francesco. Il 22 giugno, forse avendo avuto notizia dell'imminente arrivo di Lorenzo de' Medici, i Genovesi si arresero alle truppe fiorentine.\nLa fortezza Firmafede, costruita a sud est della citt\u00e0 con la collaborazione dei Pisani, and\u00f2 distrutta nel corso dell'assedio, ma venne poi fatta ricostruire da Lorenzo de' Medici e denominata \"Cittadella\". Il luogo porta ancora quel nome e mostra lo stemma mediceo.\nDalla Repubblica di Genova al Regno d'Italia.\nNel 1494 Carlo VIII, re di Francia, scese in Italia con un esercito, forte di 30\u00a0000 uomini e artiglierie, alla conquista del Regno di Napoli devastando e saccheggiando i centri di Fivizzano e assediando Sarzanello. Impose a Piero de' Medici, succeduto al padre, la cessione di Sarzana e di altre citt\u00e0; per questo cedimento alle pretese del re francese Firenze si sollever\u00e0 cacciando i Medici.\nSarzana venne cos\u00ec in possesso del re francese che poi, nel 1496, la rivendette al Banco di San Giorgio che poi la cedette definitivamente alla Repubblica di Genova nel 1572. Da allora Sarzana leg\u00f2 il suo destino a quello di Genova che la elev\u00f2 a sede dell'omonimo Capitaneato, provvedendo a cingerla da una massiccia cinta muraria (che in gran parte venne abbattuta nella prima met\u00e0 del XIX secolo) e tenendo una guarnigione.\nIl XVI secolo vide l'inizio del declino economico della citt\u00e0 di Sarzana, sfavorita dalla mancanza di un porto.\nNel 1605 la Repubblica di Genova si oppose alle mire del re di Spagna Filippo III su Sarzana e sulla Lunigiana, intese a garantirsi un sicuro accesso ai suoi possedimenti lombardi, e rafforzando le difese nel Levante ligure. Il futuro doge Giannettino Odone ricopr\u00ec l'incarico di governatore di Sarzana.\nNel 1747, nel corso della guerra di successione austriaca, la citt\u00e0 assediata dalle forze austriache e la fortezza di Sarzanello, presidiata da forze genovesi e francesi, venne bombardata senza successo.\nAlla caduta della Repubblica di Genova (1796), sull'onda della rivoluzione francese e a seguito della prima campagna d'Italia di Napoleone Bonaparte, Sarzana rientr\u00f2 dal 2 dicembre 1797 nel Dipartimento del Golfo di Venere, con capoluogo La Spezia, nell'ambito della Repubblica Ligure. Dal 28 aprile del 1798, con i nuovi ordinamenti francesi, rientr\u00f2 nel I cantone, come capoluogo della Giurisdizione di Lunigiana e dal 1803 divenne centro principale del I cantone della Lunigiana nella Giurisdizione del Golfo di Venere. Dal 13 giugno 1805 al 1814, con tutta la Liguria annessa al Primo Impero francese, la citt\u00e0 viene inserita nel Dipartimento degli Appennini.\nPapa Pio VII, diretto a Genova, fece ingresso a Sarzana nell'aprile 1815 proveniente da Roma dove, dopo la fuga di Napoleone dall'Elba, le truppe di Murat avevano invaso lo Stato Pontificio.\nNel 1815 il territorio di Sarzana \u00e8 inglobato nella provincia di Levante del Regno di Sardegna e successivamente, dopo l'Unit\u00e0 d'Italia, nel Regno d'Italia dal 1861. A quella data la popolazione cittadina assommava a 9\u00a0100 abitanti.\nDal 1859 al 1927 il territorio era compreso nel V mandamento del circondario di Levante che era parte della provincia di Genova.\nDal XX secolo.\nNel 1923, quando venne invece istituita la Provincia della Spezia, il territorio sarzanese entr\u00f2 nella nuova provincia.\nLa creazione del nuovo capoluogo di provincia alla Spezia ha comportato lo spostamento degli uffici pubblici (tribunale, sottoprefettura, ecc.) da Sarzana alla Spezia. Nel 1929 anche la Cassa di Risparmio e la Banca del Monte di Sarzana confluirono nella Cassa di Risparmio della Spezia e, nello stesso anno, venne spostata anche la sede vescovile, mantenendo per\u00f2 il Seminario nel centro storico di Sarzana.\nSarzana fu teatro di uno scontro tra squadristi e carabinieri il 21 luglio 1921, durante i cosiddetti Fatti di Sarzana, quando i carabinieri al comando del capitano Guido Jurgens, a seguito di un colpo di arma da fuoco, spararono sugli squadristi. Successivamente parte dei fascisti fuggiti nelle campagne furono uccisi dagli Arditi del Popolo. I fatti di Sarzana ebbero un'ampia eco nazionale e su di essi intervennero i massimi esponenti politici dell'epoca (Gramsci, Turati, Mussolini, Giolitti, ecc.).\nNel periodo della dittatura fascista furono molti i sarzanesi che subirono condanne dal \"tribunale speciale\" per attivit\u00e0 antifasciste: alcuni inviati al confino, altri licenziati o perseguitati. Ingente \u00e8 stata l'emigrazione politica degli antifascisti sarzanesi, soprattutto diretta verso la Francia.\nDurante l'occupazione nazista la popolazione di Sarzana diede un decisivo contributo alla lotta partigiana. Sulle colline sovrastanti la citt\u00e0 si formarono gruppi spontanei dei cosiddetti \"sbandati\" poi riuniti in vere brigate partigiane di cui la pi\u00f9 famosa fu la Brigata Garibaldi \"Ugo Muccini\". La lotta che intrapresero queste formazioni fu determinante per contenere la violenza e la forza degli occupanti tedeschi e fascisti, responsabili di eccidi efferati nelle vicine localit\u00e0 lunigianesi e garfagnine.\nUn altro fattore determinante fu la vicinanza alla Linea Gotica, fattore che caratterizz\u00f2 l'asprezza della lotta partigiana nel sarzanese sottolineata da molteplici scontri tra partigiani e nazifascisti, scontri nei quali venne pagato un alto tributo di vite alla riconquista della libert\u00e0 e della democrazia.\nIl \"mostro di Sarzana\".\nIl 4 gennaio 1937 venne commesso presso il collegio della Missione di Sarzana un brutale omicidio: il direttore dell'istituto padre Umberto Bernardelli e il vecchio portinaio fratello Andrea Bruno furono uccisi a colpi d'arma da fuoco, mentre alcuni studenti vennero feriti. Dopo le prime indagini venne accusato un certo Vincenzo Montepagani, studente di ingegneria all'Universit\u00e0 di Pisa, nonch\u00e9 insegnante precario presso il collegio. L'uomo per\u00f2 venne assolto dopo un discusso processo.\nPochi mesi dopo furono commessi altri due omicidi che avevano un legame con i precedenti: una delle due vittime lavorava come barbiere proprio all'interno del collegio.\nSoltanto dopo il massacro del guardiano dell'Ufficio del Registro, avvenuto nel dicembre 1939, venne arrestato per tutti i delitti il diciassettenne Giorgio Vizzardelli, studente del collegio e figlio del direttore dell'Ufficio del Registro. Il giovane confess\u00f2 i delitti e venne cos\u00ec condannato all'ergastolo.\nDopo ventotto anni passati tra il carcere e il manicomio criminale, Giorgio Vizzardelli fu messo in libert\u00e0 vigilata per buona condotta. Dopo cinque anni riacquist\u00f2 la totale libert\u00e0, ma pose fine alla sua vita tagliandosi la gola con un coltello da cucina.\nSimboli.\nSimbolo ufficiale di Sarzana \u00e8 lo stemma comunale, concesso con l'apposito Regio Decreto datato al 9 marzo del 1893. Esso \u00e8 composto da uno scudo a forma gotica ed \u00e8 ornato a sinistra da un ramo di olivo e a destra da un ramo di quercia uniti da un nastro. La simbologia interna allo scudo rappresenta la mezzaluna e la stella a otto punte, presenti anche in molti altri stemmi di citt\u00e0 appartenenti alla Lunigiana.\nSopra di esse \u00e8 presente l'acronimo \"O.P.Q.L.\" che ricorda l'origine di Sarzana dall'antica colonia romana Luni. L'acronimo O.P.Q.L. infatti corrisponde a \"Ordo PopulusQue Lunensium\", che significa: \"Governo e popolo di Luni\".\nOnorificenze.\nIl Comune, per le sue tradizioni storiche e per i meriti acquisiti dalla sua comunit\u00e0, \u00e8 stato insignito del titolo di citt\u00e0 nel 1465 dal papa Paolo II.\nPer il sacrificio delle proprie popolazioni e il ruolo nella lotta contro il nazifascismo il Comune venne decorato con medaglia d\u2019argento al valore militare con atto di riconoscimento del Ministero della Difesa pubblicato sulla G.U. del 16 novembre 1989.\nMonumenti e luoghi d'interesse.\nArchitetture religiose.\nLa presenza secolare della sede vescovile a Sarzana fu senz'altro uno dei motivi principali che hanno indotto la costruzione delle numerose chiese sarzanesi. Questo fenomeno consent\u00ec la venuta a Sarzana di numerosi maestri scultori, pittori e architetti, dal Medioevo all'et\u00e0 moderna.\nAltri luoghi di culto.\nQueste Assemblee testimoniano la forte presenza evangelica nella citt\u00e0 di Sarzana, gi\u00e0 a partire dal met\u00e0 del 1800, dove erano sorte in quegli anni altre comunit\u00e0 ad Arcola e La Spezia.\nIntorno al 1860 si era gi\u00e0 cominciata a strutturare una piccola comunit\u00e0 di Evangelici Battisti che si riunivano in case, non avendo ancora un luogo comune dove riunirsi. Negli anni successivi, nonostante i ripetuti contrasti con i cattolici locali, si apre il primo locale di culto evangelico della citt\u00e0. Dopo la seconda guerra mondiale viene aperto un nuovo locale di culto acquisito in affitto. Nel 1964, per la generosit\u00e0 di tanti fratelli e sorelle viene acquistato il terreno dove poi si edificher\u00e0 l'attuale luogo di culto.\nNel 1946 esisteva un gruppo di credenti della chiesa Evangelica dei Fratelli che si riuniva in localit\u00e0 Molino del Piano nel comune di Castelnuovo Magra. Le persone iniziarono poi a radunarsi la domenica mattina inizialmente in una sede nell'estrema periferia di Sarzana e precisamente sulla collina dove sorge l'antico castello (fortezza di Sarzanello). In seguito la sede si spost\u00f2 in un piccolo locale nel centro di Sarzana e precisamene in piazza Cesare Battisti. Negli anni a seguire crebbe il desiderio di avere un locale di riunioni di propriet\u00e0, pi\u00f9 grande, pi\u00f9 accogliente e pi\u00f9 rispondente alle necessit\u00e0 della Chiesa cos\u00ec nel 1992 venne inaugurato l'attuale locale di riunioni.\nArchitetture civili.\nPalazzi storici e nobiliari del centro storico.\nLa presenza di un mercato e la posizione strategica della citt\u00e0 hanno consentito lo sviluppo economico di molte famiglie sarzanesi, le quali hanno costruito nel corso del tempo numerose dimore urbane.\nVille urbane ed extraurbane.\nIl territorio intorno al borgo di Sarzana, data la sua morfologia e il suo clima, ha favorito la costruzione di numerose ville nobiliari, le quali si trovano numerose anche nei territori di Fosdinovo, Castelnuovo Magra e Santo Stefano di Magra.\nAltri edifici storici.\nTra gli edifici pubblici e privati che possiedono una rilevanza storico-artistica ci sono:\nArchitetture militari.\nFortezza di Sarzanello.\nUno dei simboli di Sarzana \u00e8 la fortificazione militare che sorge sulla vicina collina di Sarzanello, da cui appunto prende la denominazione, e domina la vallata del Magra. \u00c8 un mirabile esempio della nuova architettura militare rinascimentale con le mura molto spesse e oblique per resistere alle artiglierie, difesa da un rivellino a forma di prua di nave. Fu prototipo per le successive costruzioni di fortezze in epoca rinascimentale.\nAntica sede vescovile, la fortezza fu per secoli presidio militare della vallata, centro nevralgico e strategico, e fu spesso al centro delle contese militari della zona; la fortezza \u00e8 visitabile solo negli orari di apertura, mentre l'intera collinetta \u00e8 liberamente accessibile ed \u00e8 un punto panoramico suggestivo su tutta la vallata sino al mare. Sovente la fortezza ospita eventi culturali come mostre o eventi musicali.\nLa Cittadella.\nLa Cittadella, chiamata anche fortezza di Sarzana o fortezza Firmafede, fu la prima fortificazione cittadina sarzanese, edificata nel XIII secolo. Fu possedimento del signore Castruccio Castracani, che apport\u00f2 numerose e rilevanti modifiche ai suoi sistemi difensivi, e, dopo una sua distruzione nel 1487 ad opera di Firenze, venne ricostruita su ordine dello stesso Lorenzo de' Medici.\nNel 1494 anche la Repubblica di Genova, rientrata in possesso di Sarzana, complet\u00f2 i lavori della Cittadella.\nLa fortezza \u00e8 utilizzata come sede di manifestazioni culturali e mostre e ospita anche il museo delle Fortezze, un percorso interattivo che ripercorre la storia di Sarzana e della Lunigiana.\nCastello della Brina.\nTra le postazioni difensive del territorio sarzanese, il castello della Brina, dell'XI secolo, fu edificato nei pressi di Falcinello dai conti-vescovi di Luni per il controllo delle vie di comunicazioni e commerciali che dal borgo storico dipartivano per le localit\u00e0 della valle e dell'Appennino. Il castello, distrutto in un periodo indefinito, \u00e8 costituito da qualche rudere delle mura e dall'abbattuta torre circolare.\nI torrioni e le porte del borgo antico.\nSarzana era difesa da una cinta muraria segnata da una serie di torrioni che costituivano l'accesso e la difesa del borgo: il torrione Testaforte a sud ovest, il torrione Genovese e il torrione Stella a nord e il torrione San Francesco a nord est.\nIl torrione Testaforte fu costruito nel 1513 dal podest\u00e0 sarzanese Luchino Stella. Sul torrione la famiglia Carpena costru\u00ec successivamente la propria residenza, villa Carpena appunto. Il torrione si congiunge con la Cittadella attraverso un camminamento che passa sopra Porta Romana, l'accesso meridionale della citt\u00e0, sormontata da una grande statua della Madonna e dallo stemma di Genova. Dalla parte opposta, percorrendo l'attuale via Mazzini, si arriva all'altra porta della citt\u00e0 ancora esistente: Porta Parma. Tale accesso \u00e8 l'anello di congiunzione tra altri due torrioni: il torrione genovese o di San Giorgio e il torrione Stella. Sul bastione del primo \u00e8 ancora visibile il bassorilievo raffigurante \"San Giorgio che uccide il drago\", simbolo e testimonianza della presenza genovese in citt\u00e0. A pochi metri dalla porta parte poi una strada lastricata in ciottolato, detta via Torrione Genovese, che ripercorre le antiche mura fino a raggiungere piazza San Giorgio, antica sede della dogana. Dalla parte opposta a via Torrione Genovese, si dipana via Torrione San Francesco che conduce al torrione omonimo, anch'esso edificato nel 1513 e ulteriore bastione a difesa della zona settentrionale della citt\u00e0.\nAnticamente il borgo di Sarzana aveva altre due porte, non pi\u00f9 esistenti: quella di San Giorgio, detta anche porta del Mare, che sorgeva nell'attuale piazza San Giorgio, e la porta detta dei morti, che sorgeva in direzione della chiesa di San Francesco, fuori le mura cittadine.\nDi recente scoperta \u00e8 invece l'antica Porta Pisana, ben visibile nelle mura vicino alla fortezza Firmafede, che fu il primo accesso alla citt\u00e0 dal lato sud, prima cio\u00e8 di Porta Romana.\nVie e Piazze del centro storico.\nNel centro storico si trovano diverse vie e piazze importanti:\nSociet\u00e0.\nEvoluzione demografica.\nCon 22\u00a0086 abitanti (dati 2018) Sarzana \u00e8 il secondo comune della provincia della Spezia dopo il capoluogo spezzino, mentre \u00e8 decimo se si considera tutta la Liguria, preceduto da Albenga e seguito da Sestri Levante.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Sarzana sono , cos\u00ec suddivisi per nazionalit\u00e0, elencate secondo le presenze pi\u00f9 significative:\nLingue e dialetti.\nSarzana, collocandosi su una linea di confine tra Liguria e Toscana, subisce sia l'influsso della lingua ligure sia dei dialetti pi\u00f9 propriamente apuo-lunigianesi e si collega, per quanto riguarda la fonetica, anche all'area dialettale emiliana.\nLe caratteristiche del dialetto sarzanese sono principalmente due: la contrazione delle vocali protoniche \"e\" e \"i\" nella mutola (v'dere=vedere) e l\u2019aggiunta di una \"a\" in luogo dei prefissi \"ra\" e \"ri\" (arcuntare=raccontare).\nChi vive in citt\u00e0, nel centro storico, \u00e8 chiamato nel dialetto locale \"piastron\", mentre chi vive fuori citt\u00e0, come a San Lazzaro o a Marinella, \u00e8 chiamato \"pagiaro\".\nTradizioni e folclore.\nTra le festivit\u00e0 religiose, Sarzana festeggia sant'Andrea, il patrono della citt\u00e0, il 30 novembre. Inoltre, molto importante \u00e8 anche la Solennit\u00e0 del Preziosissimo Sangue, che si festeggia la domenica successiva alla Pentecoste.\nTra le ricorrenze civili, oltre il 25 aprile, viene celebrato il 29 novembre in ricordo del rastrellamento del 1944.\nLa reliquia del Preziosissimo Sangue.\nUna delle leggende pi\u00f9 famose legate a Sarzana narra che, la mattina del venerd\u00ec santo dell\u2019anno 782, giunse al porto dell\u2019antica citt\u00e0 di Luni una minuscola imbarcazione priva di vele, di remi e di equipaggio. La navicella, sfuggita a tutti i tentativi di depredarla, si lasci\u00f2 abbordare solo dal vescovo di Lucca, avvertito dell\u2019avvenimento in sogno da un angelo. Sull'imbarcazione era un crocifisso di legno scolpito da Niccodemo d'Arimatea e, nascosta in una cavit\u00e0 della scultura, era un\u2019ampolla contenente il sangue di Ges\u00f9, che Niccodemo stesso aveva raccolto dalle sue ferite.\nSorse cos\u00ec una contesa tra Luni e Lucca, in quanto entrambi i vescovi volevano il Santo simulacro. Questo fu posto allora su un carro trainato da buoi che, abbandonati a s\u00e9 stessi, lo portarono a Lucca: si tratta infatti del celebre \"Volto Santo\", venerato nel duomo lucchese. Del crocefisso lucchese esiste una copia nell\u2019oratorio di Santa Croce a Sarzana.\nLuni ottenne invece l\u2019ampolla col sangue di Cristo, che pass\u00f2 successivamente a Sarzana quando, nel XIII secolo, vi fu trasferita la sede vescovile; la reliquia del sangue \u00e8 conservata nella cattedrale, in un reliquiario realizzato nel XVII secolo.\nLa spada nel marmo.\nLa presenza di un\u2019asta nera sulla facciata marmorea della cattedrale sarzanese \u00e8 da sempre un mistero: si tratta dell\u2019elsa di una spada, e non di una meridiana come pensano alcuni; essa \u00e8 un segno, una convenzione medievale per sancire un avvenimento storico importante.\nLa tradizione, infatti, racconta che l'arma fu conficcata in quel luogo a simbolo di una storica pace avvenuta tra la guelfa Repubblica di Firenze e la ghibellina Signoria viscontea di Milano. I rappresentanti delle due fazioni avevano scelto Sarzana come luogo franco e il 31 marzo 1353 si riunirono nella sua cattedrale. Il trattato di pace prevedeva la fine della guerra in corso nell'Italia centro-settentrionale e vietava a Milano l'ingerenza negli affari politici della Toscana.\nSarzana venne scelta altre volte dai governi dell\u2019et\u00e0 medievale come sede di importanti incontri, come nel 1378 quando il papato e le maggiori potenze d\u2019Italia discussero su come riportare la pace nei territori dello Stato Pontificio.\nFamiglia Buonaparte.\nLa famiglia Buonaparte, proveniente da San Miniato in Toscana, risiedette in Sarzana dal XIII secolo rivestendovi anche incarichi pubblici. A Sarzana i Buonaparte possedevano diversi appezzamenti terrieri e una casatorre nei pressi della pieve di Sant'Andrea. Un esponente della famiglia, intorno alla met\u00e0 del XVI secolo, emigr\u00f2 in Corsica dove poi nacque Napoleone.\nIl mercato cittadino.\nIl mercato settimanale a Sarzana \u00e8 una tradizione antichissima che risale al 1163, quando l'imperatore Federico I concesse alla citt\u00e0 il beneficio di istituire un mercato che potesse servire non solo Sarzana ma anche gli abitanti dei comuni vicini. Questo mercato si teneva originariamente nella giornata di sabato, mentre odiernamente si svolge il gioved\u00ec. Sarzana ha poi col tempo potenziato la propria attivit\u00e0 commerciale con l'istituzione di un mercato ortofrutticolo giornaliero, il quale ha sede nella zona di Pallodola.\nAntico costume di Sarzana.\nIl vestito femminile corrispondeva all'antico costume estivo dei giorni di festa del contado sarzanese. L'acconciatura dei capelli delle donne era semplice, i capelli erano pettinati lisci e la massa posteriore si raccoglieva in una treccia avvoltolata che poi si introduceva in una rete. Sulla rete veniva indossato anche il cappellino. La camicia aveva le maniche lunghe, ornate ai polsi di mussola bianca pieghettata simile a quella che ne adornava anche il collo. Le calze erano di cotone bianco e portavano sulla banda esterna un ricamo di cotone rosso. La gonna era fatta con tela di canapa, mentre la giacchetta era di panno rosso con maniche lunghe e strette.\nIl costume maschile era invece costituito da un paio di pantaloni di mezzalana stretti al ginocchio su calze bianche e ricamate, le quali in alcune occasioni erano coperte da ghette. Sulla camicia bianca veniva indossato il gilet di velluto. La giacca era di stoffa analoga al gilet ed era a doppio petto. Il copricapo, tipico della Lunigiana, era di velluto e si portava ripiegato su un lato. La borsa era ricamata e le scarpe erano alte e stringate.\nIstituzioni, enti e associazioni.\nNell'ospedale San Bartolomeo del quartiere di Santa Caterina, \u00e8 presente il Polo Riabilitativo del Levante Ligure \"Don Carlo Gnocchi\".\nQualit\u00e0 della vita.\nLo scandalo di Marinella.\nIl \"caso\" di Marinella di Sarzana \u00e8 emblematico: dopo un tentativo di sviluppo avvenuto nel corso degli anni cinquanta e sessanta del XX secolo, il cui obiettivo era quello di creare una localit\u00e0 di villeggiatura per il turismo balneare, la frazione ha conosciuto un repentino stato di degrado. Le sorti del centro balneare sarebbero state legate a un progetto di riqualificazione che prevedeva la costruzione di 800 posti barca con 40 000\u00a0m\u00b2 di nuove costruzioni. Il progetto di tale intervento fu affidato alla Marinella Spa, una societ\u00e0 partecipata dal Gruppo bancario Monte dei Paschi di Siena.\nNel 2006, Legambiente ha conferito la Bandiera nera anche alla Marinella Spa di Sarzana, per il progetto di \"valorizzazione\" della tenuta di Marinella che, secondo Legambiente, avrebbe alterato profondamente il territorio dell'area costiera, prevedendo anche un aumento delle volumetrie edificabili di 6 000 metri cubi a fronte dei 2 500 previsti dal Piano regolatore generale del comune di Sarzana. In seguito al fallimento della Marinella Spa e alla chiusura della storica fattoria di Marinella le sorti della frazione, della tenuta e di tutto il litorale sarzanese sono critiche.\nCultura.\nBiblioteche.\nBiblioteca civica \"Corrado Martinetti\" e archivio storico comunale.\nIn via Landinelli, adiacente a piazza De Andr\u00e9, \u00e8 la biblioteca civica che offre servizi di prestito, consultazione in sede di libri, quotidiani, periodici, informazione, consulenza bibliografica e aule per lo studio individuale. Presso la sede della biblioteca \u00e8 conservato anche l'archivio storico del comune di Sarzana, il quale conserva numerosi fondi importanti come quello degli ospedali di San Lazzaro e San Bartolomeo.\nBiblioteca \"Niccol\u00f2 V\" e archivio storico diocesano.\nAll'interno dell'edificio che ospita il Seminario vescovile della diocesi della Spezia-Sarzana-Brugnato, sito in via Mascardi, sono conservati la biblioteca \"Niccol\u00f2 V\" e l'archivio storico diocesano. Quest'ultimo conserva importantissimi documenti storici riguardanti la diocesi, tra i quali il \"Codice Pelavicino\", volume risalente al 1241. All'interno degli stessi locali \u00e8 conservato anche l'Archivio capitolare, contenente la documentazione relativa al Capitolo della Cattedrale sarzanese.\nScuole.\nL'Istituto Comprensivo di Sarzana \"ISA 13\" raggruppa un totale di tredici sedi scolastiche di competenza statale, sparse nei vari quartieri e nelle frazioni della citt\u00e0. Sono comprese infatti:\nDi competenza comunale esiste invece l'asilo nido \"Tendola\".\nA Sarzana esistono poi alcuni istituti scolastici privati, tra i quali la scuola dell'infanzia paritaria \"Maria Luisa\", situata nelle vicinanze della Cittadella, la scuola dell'infanzia \"Anita Stefano Saudino\", situata nel quartiere Crociata, la Fondazione asilo infantile \"Cardinale Spina\", situato lungo via Sobborgo Spina e la scuola primaria paritaria e parificata \"Istituto Immacolata\" del Pavone, situata nelle vicinanze della chiesa di San Francesco.\nSarzana \u00e8 anche sede dell'I.I.S.S. Parentucelli-Arzel\u00e0, nato con questo nome il primo settembre 2014. Esso unisce le scuole superiori sarzanesi (liceo classico, liceo scientifico e istituto tecnico-commerciale), le quali gi\u00e0 da molti anni sono riunite anche nello stesso edificio. Prima del 2014 erano formalmente tre istituti scolastici indipendenti.\nOrigini dell'istruzione secondaria a Sarzana.\nLe origini dell'istruzione secondaria nel paese risalgono al XIV secolo, quando nel 1368 il vescovo Bernab\u00f2 Griffi rifiut\u00f2 di ordinare alcun sacerdote che non fosse istruito, fatto di relativa importanza storica in quanto si trattava di un provvedimento limitato alle scuole religiose per l'istruzione dei futuri sacerdoti, necessarie in una sede vescovile. Il 3 ottobre 1396, poi, con una delibera del Comune venne nominato un maestro laico, Ugolino di Giovanni de' Canessi di Borgo San Donnino, il quale ebbe il compito di esercitare l'insegnamento della grammatica a Sarzana. Nacque cos\u00ec la prima scuola pubblica, articolata in due classi, alle quali accedevano rispettivamente gli studenti \"non latinantes\" e \"latinantes\", e che poteva essere frequentata anche da giovani che non avevano intenzione di intraprendere la carriera ecclesiastica.\nUn altro importante insegnante della scuola sarzanese di questo periodo fu Giovanni Meduseo, il quale acquist\u00f2 una casa in piazza Calcandola dove tenere le lezioni e inizi\u00f2 a costituire una biblioteca chiedendo in prestito copie di classici greci e latini dalle corti vicine per poterli copiare. I compensi per gli insegnanti variarono dapprima dai quaranta fiorini all'anno pi\u00f9 un fiorino al mese da parte di ciascun alunno, per poi passare nel 1431 a 50 lire genovesi all'anno pi\u00f9 due fiorini al mese da parte dei \"latinantes\" e uno da parte dei \"non latinantes\".\nNel 1481 fu costituita una commissione permanente per la nomina dei maestri della scuola, per la determinazione delle retribuzioni e per la scelta della casa in cui si dovevano svolgere le lezioni. Nel XVI secolo crebbe il numero degli insegnanti, come anche la cifra delle retribuzioni che raggiunse le 400 lire e la scuola cominci\u00f2 a chiamarsi \"Ginnasio\".\nMusei.\nMuseo Diocesano.\nAperto al pubblico nel 2003 e sito nell'oratorio della Misericordia, raccoglie gran parte del patrimonio storico-artistico dell'area della Val di Magra.\nIl museo, assieme alle sedi della Spezia e di Brugnato, fa parte dell'offerta museale della Diocesi spezzina.\nMUdeF - Museo delle Fortezze.\nIl museo, aperto nel 2016, si articola in 27 sale espositive site all'interno della fortezza Firmafede e ha lo scopo di far conoscere la storia delle fortezze sarzanesi, della citt\u00e0 di Sarzana e dell'intera regione storica della Lunigiana.\nCinema.\nA Sarzana venne girato nel 1980 il film di Luigi Faccini \"Nella citt\u00e0 perduta di Sarzana\", che tratta degli avvenimenti passati alla storia come i \"Fatti di Sarzana\" del 21 luglio 1921, prima dell'avvento del Fascismo.\nMusica.\nLa formazione di una prima e storica banda musicale a Sarzana avvenne nel 1848 quando nacque una banda militare al servizio della Guardia Nazionale Sarzanese. Ricostituita nel 1855 come banda civile per volere dell'amministrazione comunale, l'attuale denominazione \u00e8 risalente al 2009 con la rinascita della Banda Musicale \"Domenico Cortopassi\", quest'ultimo musicista di Sarzana.\nLa citt\u00e0 ha inoltre dedicato una piazza e un palco/monumento al poeta e cantante Fabrizio De Andr\u00e9, il quale fu molto legato alla citt\u00e0.\nCucina.\nLa gastronomia sarzanese ricalca, con alcune varianti minime, la cucina ligure e lunigianese, in particolar modo i prodotti da forno come la farinata, le focacce, i testaroli.\nSpecialit\u00e0 tradizionali sono i ravioli, il \"tocco\" (sugo di carne), i \"tagiarin\", lasagne e gnocchi di patate, minestrone, lo stoccafisso \"accomodato\", la farinata, il pesto, le verdure ripiene, i testaroli, la scarpazza (torta di verdura), gli sgabei (pasta lievitata fritta e salata), la torta di riso salata chiamata \"torta scema\", la panizza, la focaccia con la salsiccia, le frittelle di baccal\u00e0, il coniglio con le olive, il coniglio fritto, fritto misto di carni e verdure, la cima (una tasca di carne ripiena), il castagnaccio. Tra le colture va ricordata la variet\u00e0 di zucchino denominata \"zucchino alberello di Sarzana\". Tra i salumi tipici va ricordata la mortadella nostrale, che, a dispetto del nome, \u00e8 un particolare tipo di salame morbido.\nTuttavia Sarzana \u00e8 conosciuta per l'originalit\u00e0 di un suo dolce tipico, la spongata o \"spungata\", una torta costituita da pasta sfoglia e ripiena di frutta secca e composta di mele e pere. Altri dolci tradizionali sono la focaccia dolce, il buccellato, la torta di riso dolce, la pasta reale.\nNei dintorni sarzanesi, anche in virt\u00f9 della presenza di piccole aziende vinicole, si producono discrete quantit\u00e0 di vini bianchi, come il famoso Vermentino delle colline di Luni. La tradizione vinicola della zona \u00e8 sottolineata anche dalla variet\u00e0 di viti coltivate che vanno dal bosco, all'albarola, al trebbiano.\nEventi.\nCarnevale sarzanese.\nIl carnevale a Sarzana \u00e8 organizzato dal Comune con l'aiuto di molti volontari, nonch\u00e9 con il coinvolgimento delle consulte territoriali e delle diverse scuole primarie. Sino al 2010 circa, quando la manifestazione si ferm\u00f2 per una serie di problemi organizzativi, ogni quartiere e frazione della citt\u00e0 partecipava con la realizzazione di un carro allegorico personalizzato, il quale aveva un tema che cambiava di anno in anno e che prendeva spunto da fiabe, film o cartoni animati.\nA partire dal 2019 la manifestazione \u00e8 tornata in auge con la collaborazione del gruppo trebbiatori di San Lazzaro e la realizzazione di un unico carro allegorico simbolico che ha riunito tutta la citt\u00e0, con protagonista la tradizionale maschera ligure: Capitan Spaventa.\nSettembre sarzanese.\nDurante il mese di settembre venivano organizzate alcune manifestazioni tradizionali legate alla vocazione agricola della citt\u00e0, tra le quali la festa dell\u2019uva. Questa era una sagra folcloristica con sfilata di carri allegorici realizzati da ogni frazione e quartiere sarzanese; essi erano carichi di tralci d\u2019uva e recipienti pieni di dolci e prodotti autunnali. I figuranti dei carri vestivano col costume tradizionale di Sarzana e al termine della manifestazione veniva consegnato un premio al carro pi\u00f9 caratteristico e meglio addobbato. Dimenticata per lungo tempo, la festa dell\u2019uva \u00e8 stata riproposta nel 2019 nella frazione di San Lazzaro.\nGeografia antropica.\nSuddivisioni amministrative.\nIl territorio di Sarzana, come viene scritto nello statuto comunale, \u00e8 costituito dal capoluogo, sede comunale, e dalle tre frazioni di Falcinello, Marinella e San Lazzaro, ognuna con la propria storia e le proprie caratteristiche.\nA livello amministrativo e statistico la citt\u00e0 di Sarzana \u00e8 suddivisa in 12 circoscrizioni o quartieri, ognuno dei quali possiede una propria consulta territoriale. I quartieri sono i seguenti: Battifollo, Bradia, Centro Storico, Crociata, Falcinello, Grisei-Ghiaia, Marinella, Nave-Fortezza-San Michele, San Lazzaro, Santa Caterina-Olmo-Boettola, Sarzanello, Trinit\u00e0-Ponti di Ferro.\nFrazioni e quartieri.\nFalcinello.\nFalcinello \u00e8 un antico borgo risalente al X secolo, situato su un colle posto a nord del centro cittadino.\nNel 1185 Federico Barbarossa lo concesse in feudo al vescovo di Luni e nel 1202 la comunit\u00e0 venne governata con consoli e statuti propri. Dal 1540 pass\u00f2 sotto il dominio della famiglia Malaspina e in seguito rimase comune autonomo fino al 1806, quando venne definitivamente annesso al comune di Sarzana, a cui da sempre \u00e8 legato economicamente.\nMarinella.\nMarinella, costituita da un borgo agricolo (risalente al XVIII secolo) e da un'area pi\u00f9 moderna, si distingue dalle altre frazioni perch\u00e9 costituisce la \"d\u00e9pendance\" balneare della citt\u00e0. Geograficamente appartiene alla Riviera Apuana; infatti si contraddistingue per un litorale basso e sabbioso, ben diverso dalle coste rocciose e scoscese tipiche invece della riviera ligure.\nMarinella, che sorge pressoch\u00e9 contigua a Marina di Carrara e a Fiumaretta di Ameglia, \u00e8 al centro di un progetto di riqualificazione che, con l'intento di rilanciare il turismo nella localit\u00e0, si propone di eliminare il degrado che l'attanaglia, salvaguardando e riqualificando inoltre la maggior parte della zona di pianura destinata a produzione agricola per l'allevamento bovino.\nSan Lazzaro.\nSan Lazzaro \u00e8 la frazione sorta verso la piana alluvionale, al confine con i comuni di Castelnuovo Magra e Fosdinovo (MS).\nL'abitato si \u00e8 sviluppato in maniera sparsa lungo la via Aurelia e altre strade interne a partire dal XIX secolo, in conseguenza dello sfruttamento agricolo della piana sarzanese. L'area, che in epoca medievale era chiamata Servarecia (cio\u00e8 zona adibita al ripopolamento della fauna), deve il nome all'antico ospitale (o lazzaretto) risalente intorno al 1228, luogo di ricovero per viandanti e pellegrini che percorrevano la via Francigena.\nLa frazione di San Lazzaro forma un unico agglomerato urbano lungo l'Aurelia con le frazioni di Caniparola (Fosdinovo) e Colombiera-Molicciara (Castelnuovo Magra).\nSarzanello.\nSarzanello \u00e8 un quartiere residenziale posto tra il quartiere Nave e la frazione di San Lazzaro.\nL'area in origine si chiamava Pian di Paganello e venne insediata nel XVIII secolo in seguito alla distruzione per fini militari del precedente borgo di Sarzanello, il quale si trovava su un'altura posta tra il borgo di Sarzana e la fortezza di Sarzanello.\nUrbanistica del centro storico.\nIl centro storico di Sarzana \u00e8 costituito da un impianto urbanistico che ha vissuto alterne vicende, rispecchiando la storia travagliata del borgo.\nNel cuore del centro storico, nell'intorno della pieve di Sant'Andrea, sono ancora individuabili le tracce del castrum romano originario del borgo, con la tipica disposizione dettata dal cardo e dal decumano, soprattutto nella perpendicolarit\u00e0 degli assi viari interni. Tale regolarit\u00e0 si perse via via nel tempo con l'espansione del centro abitato.\nLa citt\u00e0 conserva l'immagine dell'originario abitato medievale, nonostante le pi\u00f9 tarde opere di fortificazione dovute agli interventi di fortificazioni come le mura, i torrioni e soprattutto la Cittadella, che modificarono pesantemente l'impianto urbanistico del primitivo borgo, conferendogli da quel momento l'aspetto di citt\u00e0 murata, dominata dalla massiccia fortezza Firmafede. Agli inizi del XIII secolo Sarzana accresce la sua importanza con il trasferimento della sede vescovile, espandendosi notevolmente a livello urbanistico, con la divisione in quartieri che in origine erano quattro: Santa Maria, Sant'Andrea, San Francesco e San Domenico. Nel secolo successivo vennero aperte sei porte nelle mura, in corrispondenza delle principali vie di comunicazione. L'intenso sviluppo edilizio continu\u00f2 fino al XIV secolo, documentato da numerosi edifici fuori delle mura e dalla fondazione di notevoli complessi religiosi, sorti con l'arrivo di nuove comunit\u00e0 religiose, come le clarisse e i domenicani.\nL'impianto urbanistico principale rimane comunque inalterato, salvo alcune significative eccezioni dovute ad ammodernamenti degli accessi al centro storico, come l'interramento di buona parte della cinta muraria nell'Ottocento e nel Novecento (via Landinelli, piazza San Giorgio e piazza Battisti).\nEconomia.\nL'economia sarzanese \u00e8 sempre stata prevalentemente legata all'agricoltura e alle produzioni legate al settore primario, ivi compreso l'allevamento, in quanto al centro della pi\u00f9 vasta pianura della Liguria.\nL'attivit\u00e0 industriale \u00e8 legata quasi esclusivamente al Cantiere Intermarine, posto lungo le sponde del fiume Magra, tra San Lazzaro e Marinella.\nIl settore produttivo sarzanese \u00e8 fortemente terziarizzato e caratterizzato dalla compresenza di varie attivit\u00e0, tutte volte a sfruttare le peculiarit\u00e0 del territorio e la sua posizione: da un'agricoltura evoluta al turismo, al commercio. Numerose e qualificate sono le imprese artigianali e le attivit\u00e0 di piccola industria, con alcune eccellenze di alta tecnologia. Notevole \u00e8 la presenza di attivit\u00e0 di antiquari e restauratori soprattutto nel centro storico.\nAgricoltura.\nStoricamente la piana sarzanese ha espresso una particolare vocazione agricola, soprattutto in virt\u00f9 dell'area alluvionale disponibile alla coltivazione, pressoch\u00e9 inesistente in altri zone della provincia.\nNel 1990, Sarzana disponeva di 5,6 ettari di superficie agricola utilizzata, passati a 6,8 ettari nel 1999 (+21,4%). Tra le coltivazioni pi\u00f9 importanti spiccano la viticoltura, con la conseguente produzione vinicola, in particolare con la produzione del Colli di Luni Vermentino, sia rosso sia bianco, e la coltivazione dell'olivicoltura e produzioni di olio d'oliva. Negli ultimi anni \u00e8 incrementata notevolmente la pratica dell'agricoltura biologica, soprattutto per quanto riguarda la produzione di ortaggi.\nAllevamento.\nL'allevamento riveste un settore fondamentale del territorio sarzanese. In particolare, nella zona retrostante il litorale balneare detta la \"Tenuta\", si pratica l'allevamento della razza frisona su una superficie di circa 450 ettari, divenendo una delle realt\u00e0 zootecniche maggiori della Liguria. La produzione di latte fresco pastorizzato e confezionato si attesta sui 3 500 000 di litri all'anno. Significativa inoltre anche la produzione casearia.\nAnche se in maniera marginale, si pratica l'allevamento di equini e ovini.\nTurismo.\nSarzana fa del turismo una delle risorse principali della sua economia. Grazie al suo impianto urbanistico, il borgo racchiude una miriade di gioielli d'arte, facilmente accessibili a tutti, dalle sue architetture alle sculture, ai dipinti presenti negli edifici e nelle chiese sarzanesi.\nOltre al turismo culturale, che coinvolge anche le frazioni periferiche, il territorio sarzanese riserva anche la possibilit\u00e0 di godere delle vicinanze del mare, con la frazione di Marinella di Sarzana, sede di numerosi stabilimenti balneari. Si tratta di un litorale sabbioso di circa 3 chilometri, lungo i quali si alternano spiagge libere e concessioni demaniali. Il litorale sarzanese \u00e8 conosciuto, e apprezzato, sia per la relativa facilit\u00e0 di accesso, sia per la vicinanza dai centri urbani maggiori della zona.\nAlcune fortunate iniziative: \"Festival della Mente\", \"La soffitta nella strada\" e \"Street Food\" hanno generato anche interessanti flussi di turismo legato agli eventi culturali e ricreativi. Si sta inoltre delineando un turismo \"food &amp; beverage\" legato alla qualit\u00e0 e tipicit\u00e0 dei prodotti enologici e gastronomici locali.\nInfrastrutture e trasporti.\nStrade.\nSarzana \u00e8 situata nei pressi dell'intersezione tra la strada statale 1 Via Aurelia e la strada statale 62 della Cisa.\nLe strade medievali che collegavano Sarzana con i centri limitrofi sono ancora servibili, mettendola in comunicazione con l'interno della Lunigiana. Le strade che portano al vicino comune massese di Fosdinovo, alla frazione di Falcinello e alla fortezza di Sarzanello, quali offrono una vista panoramica sulla vallata della Magra.\nAltre arterie stradali sono le varianti Aurelia e Cisa, le quali attraversano interamente l'area industriale e commerciale della periferia sarzanese, la strada provinciale 21 (viale XXV aprile), che collega il centro di Sarzana a Marinella e la strada provinciale 22, che in localit\u00e0 San Lazzaro collega l'Aurelia alla provinciale 21.\nSarzana \u00e8 servita anche da uno svincolo autostradale sull'autostrada A12.\nFerrovie.\nSarzana ha una propria stazione ferroviaria, denominata semplicemente Sarzana, sulla linea Pisa-La Spezia-Genova nel tratto locale compreso tra le stazioni di La Spezia Centrale e Pisa Centrale. Essa \u00e8 dotata di quattro binari all'attivo e pu\u00f2 essere usata come punto di partenza per raggiungere le Cinque Terre, La Spezia, l'alta Lunigiana, Pisa e Firenze. Vanta inoltre una posizione strategica nel tessuto urbano: \u00e8 infatti situata a pochi passi dal centro storico ed \u00e8 servita sia da bus (linea circolare) sia da taxi, mentre per raggiungere la periferia della citt\u00e0 (in pratica il quartiere Crociata) \u00e8 sufficiente transitare nel sottopassaggio della stazione.\nNel territorio comunale esisteva anche la fermata di San Lazzaro nell'omonima frazione, soppressa negli anni ottanta del Novecento.\nPorto.\nTransitando dal centro citt\u00e0 in direzione Marinella, lungo il viale XXV aprile che porta alle spiagge del litorale, si raggiunge l'approdo fluviale sul fiume Magra per barche da diporto denominato \"Marina 3B\", nei pressi dei cantieri navali dell'Intermarine al confine con il comune di Ameglia.\nAeroporto.\nNella frazione di San Lazzaro sorge l'aeroporto di Sarzana-Luni, usato per scopi militari ma aperto anche ai voli civili. L'aeroporto ospita l'Aeroclub Sarzana Lunense, la base MARISTAELI Luni della Marina Militare e la sezione elicotteri del Corpo delle capitanerie di porto - Guardia costiera.\nTrasporto pubblico.\nIl trasporto pubblico in citt\u00e0 e nei dintorni \u00e8 assicurato da ATC (La Spezia), azienda che gestisce il servizio interurbano su tutta la provincia della Spezia. Da Sarzana \u00e8 possibile raggiungere con facilit\u00e0 tramite autobus i comuni limitrofi, il capoluogo spezzino e le diverse localit\u00e0 e frazioni della val di Magra.\nSarzana \u00e8 inoltre attraversata da alcune linee della CTT (Compagnia Toscana Trasporti), soprattutto per raggiungere i centri di Fosdinovo e Aulla, in provincia di Massa-Carrara.\nAmministrazione.\nGemellaggi.\nSarzana \u00e8 gemellata con:\nSport.\nCalcio.\nLa pratica dello sport nel territorio sarzanese \u00e8 agevolata dalla presenza di numerosi centri sportivi, il pi\u00f9 importante dei quali \u00e8 il centro \"Pasquale Berghini\" nel quartiere della Ghiaia, un comprensorio che dispone di campi da calcio, pista d'atletica e lo stadio comunale \"Miro Luperi\". Quest'ultimo \u00e8 il campo principale della citt\u00e0 dove disputa le sue partite la SSD Tarros Sarzanese 1906 srl, militante nel campionato di Prima Categoria. Storicamente di rilievo fu l'Unione Sportiva Sarzanese 1906, fondata nel 1906. Altre compagini sportive il G.S.D. San Lazzaro Lunense e la S.S.D. Calcio Nave.\nAltri campi da calcio comunali si trovano nei quartieri di Nave, Bradia e nella frazione di San Lazzaro, quest'ultimo dedicato a Carlo Danilo Cristoni, giovane partigiano sarzanese morto durante la Resistenza.\nHockey.\nLa citt\u00e0 ha una forte tradizione hockeistica che si rispecchia nella societ\u00e0 dell'Hockey Sarzana. La prima squadra, con sede nel centro polivalente di via Terzi (ex mercato ortofrutticolo), milita in serie A1.\nBasket.\nIl Sarzana Basket, squadra maschile di pallacanestro, gioca in DNC a livello Nazionale, allenata da Michele Bertieri. Il settore giovanile, che conta centinaia di iscritti, \u00e8 molto promettente.\nCiclismo.\nIl ciclismo, sport diffusissimo, vanta una societ\u00e0 e moltissimi praticanti.\nAltri sport.\nIl Tennis Club Sarzana, con sede in via Posta Vecchia, vanta un'antica tradizione e offre campi coperti e scoperti.\nIn citt\u00e0 \u00e8 presente un campo di tiro con l'arco gestito dagli Arcieri Sarzana. Nel 2009, grazie all'impegno della societ\u00e0, venne organizzata e ospitata l'European Junior Cup di tiro con l'arco a Sarzana, presso lo stadio Miro Luperi.\nPer quanto riguarda il nuoto \u00e8 presente una piscina per attivit\u00e0 agonistiche presso il liceo Parentucelli e una in costruzione presso l'Hotel Santa Caterina.\nPer quanto riguarda la pallavolo \u00e8 presente anche la societ\u00e0 Pallavolo Sarzanese, squadra femminile di volley che ha militato in serie C.\nIn localit\u00e0 San Lazzaro sono presenti inoltre il Sarzana Golf Club e l'A.S.D. Paintball Sarzana.\nIn periferia sono presenti diversi maneggi attrezzati e non per l'equitazione offrono attrezzature per bambini, principianti e cavalieri esperti. Il settore agonistico vanta anche importanti risultati a livello nazionale.\nNel complesso sportivo di via Paradiso \u00e8 presente anche un bocciodromo con campi coperti e scoperti per gioco delle bocce e della petanca.\nNumerose sono infine le palestre operanti nei campi della ginnastica artistica e delle arti marziali."}
{"id": "31527", "revid": "57872", "url": "https://it.wikipedia.org/wiki?curid=31527", "title": "Varese Ligure", "text": "Varese Ligure (\"Vaise\" in ligure) \u00e8 un comune italiano di abitanti della provincia della Spezia in Liguria. Il territorio comunale \u00e8 il maggiore della provincia spezzina, rappresentandone oltre il 15% del territorio complessivo, e il secondo, dopo Genova, dell'intera regione.\nGeografia fisica.\nVarese Ligure \u00e8 il comune pi\u00f9 settentrionale della provincia della Spezia, confinante sia con la citt\u00e0 metropolitana di Genova che con la provincia di Parma, situato in alta val di Vara alla confluenza del torrente Crovana nel fiume Vara.\nStoria.\nLa nascita del borgo varesino trae la sua origine dalla posizione strategica posta all'incrocio delle strade transappenniniche dirette verso Parma e Tortona. Le vie che partono da Sestri Levante e Luni a Varese Ligure trovavano infatti facile accesso alla pianura Padana, con la conseguente creazione di un mercato di scambio.\nNella zona dell'attuale Varese Ligure doveva esistere un insediamento di epoca bizantina, i cui resti sono stati rilevati sotto il castello dei Fieschi. Ad avvalorare questa ipotesi sono alcuni toponimi di derivazione greca come il \"Monte dei Greci\", la localit\u00e0 Baselica (che potrebbe indicare una selva imperiale o una strada) ed il quartiere di Grecino.\nDella presenza longobarda e dei monaci di san Colombano di Bobbio rimane anche traccia nella dedicazione delle chiese di Porciorasco e Ossegna (quest'ultima compresa nel comune di Maissana) a san Michele Arcangelo, al quale erano dedicati anche l'ospedale e la cappella di Cento Croci.\nNell'alta val di Vara, pressoch\u00e9 disabitata, esisteva un'entit\u00e0 ecclesiastica importante, la pieve de Varia che aveva sotto la propria giurisdizione numerose terre: nel 1031 comprendeva, tra le altre, Cassego, Chinela, Trenzanasca, Scioverana, Zanega.\nLa presenza dei conti fliscani di Lavagna nel territorio \u00e8 datato all'inizio dell'XI secolo quando, nel 1161, ottennero l'investitura dall'imperatore Federico I. Alla fine del XII secolo i rami dei conti Fieschi e Pinelli si stabilirono nell'attuale Cassego e di l\u00ec iniziarono a disboscare, a costruire edifici in legno, a seminare, ad avviare l'agricoltura e l'allevamento.\nQuasi subito inizi\u00f2 la lunga stagione dei conflitti tra le due famiglie, fin quando i Fieschi scacciarono i Pinelli da Cassego e li costrinsero a rifugiarsi nella vicina localit\u00e0 Carbello dove costruirono una torre, detta appunto torre dei Pinelli. Con un successivo patto le due casate si spartirono il territorio: quello a ponente della torre spettava ai Fieschi, quello di levante ai Pinelli, mentre i terreni oltre il fiume Scagliana rimanevano di propriet\u00e0 comune.\nLa loro superiorit\u00e0 numerica port\u00f2 i Fieschi a conquistare la supremazia nell'alta val di Vara entro la fine del XIII secolo. Avuta dunque la meglio, essi decisero di consolidare la propria presenza sul territorio fondando un borgo che potesse diventare il fulcro della vita dell'intera zona; si stil\u00f2 quindi un progetto d'insediamento, che prevedeva case murate e tutte uguali tra loro. Determinante nella scelta del sito fu la variazione di percorso della strada diretta dal parmense al mare, che non seguiva pi\u00f9 come un tempo la mezza costa, ma il corso del fiume Vara.\nAttraverso varie vicende storiche, i Fieschi amministrarono il feudo fino al 1386, anno in cui il doge genovese Antoniotto Adorno lo acquist\u00f2 dal conte Carlo Fieschi. Presto la famiglia ne torn\u00f2 in possesso, ma nel XV secolo il suo dominio venne insidiato per ben due volte e nel 1435 Nicol\u00f2 Piccinino, alla guida di una spedizione ordinata da Filippo Maria Visconti contro i Fieschi, arriv\u00f2 da Borgotaro, si impossess\u00f2 di Varese e del castello di Monte Tanano e distrusse il castellazzo di Montevecchio.\nNel 1472 Varese pass\u00f2 sotto la dominazione dei Landi, feudatari dell'alta val di Taro, a seguito del matrimonio del signore di Compiano, Manfredo, con Antonia Maria Fieschi. Fu Gian Luigi Fieschi \"il Vecchio\", nel 1478, a riconquistare il feudo alla famiglia che lo resse fino al 1547 quando, in seguito al fallimento della congiura del nipote Gian Luigi contro Andrea Doria, il potere della casata croll\u00f2 e i suoi domini furono incamerati dalla Repubblica di Genova seguendone le sorti e divenendone un importante punto strategico genovese nelle terre spezzine con la creazione dell'omonima podesteria.\nNel 1479, risalenti con il loro esercito dalla Spezia, giunsero a Varese Ligure Ludovico il Moro e suo fratello Sforza Maria diretti a conquistare il potere nel Ducato di Milano. Sforza Maria mor\u00ec a Varese nel luglio dello stesso anno mentre Ludovico prosegu\u00ec per la val Sturla e la val Baviera e il 23 prese Tortona e tutto l'Oltrep\u00f2.\nNel 1797 con la dominazione francese di Napoleone Bonaparte rientr\u00f2 dal 2 dicembre nel Dipartimento del Vara, con capoluogo Levanto, all'interno della Repubblica Ligure. Dal 28 aprile del 1798 con i nuovi ordinamenti francesi, Varese rientr\u00f2 nel IV cantone, come capoluogo, della Giurisdizione del Gromolo e del Vara e dal 1803 centro principale del VI cantone dell'Alta Vara nella Giurisdizione dell'Entella. Annesso al Primo Impero francese dal 13 giugno 1805 al 1814 venne inserito nel Dipartimento degli Appennini.\nNel 1815 fu inglobato nel Regno di Sardegna, secondo le decisioni del Congresso di Vienna del 1814, che sottopose la municipalit\u00e0 di Varese nella provincia di Chiavari sotto la divisione di Genova. Dal 1859 al 1923 il territorio fu compreso nel VII mandamento omonimo del circondario di Chiavari dell'allora provincia di Genova, nel Regno d'Italia. Con l'istituzione nel 1923 della provincia della Spezia, fu inglobato in quest'ultima amministrazione provinciale.\nNel 1862 assunse l'odierna denominazione di Varese Ligure.\nDal 1973 al 31 dicembre 2008 ha fatto parte della Comunit\u00e0 montana dell'Alta Val di Vara e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Val di Vara.\nSimboli.\nLo stemma \u00e8 stato concesso con il decreto n\u00ba 4027 del Presidente della Repubblica datato al 20 giugno del 1984. \nMonumenti e luoghi d'interesse.\nAree naturali.\nNel territorio comunale di Varese Ligure sono presenti e preservati tre siti di interesse comunitario per il loro particolare interesse naturale e geologico. Il primo sito \u00e8 collocato tra le province di Genova e della Spezia - condiviso tra i comuni di Borzonasca, Mezzanego, Ne e Varese Ligure - e che comprende l'area del monte Zatta, passo del Bocco, passo Chiapparino e il monte Bossea per una superficie di oltre tremila ettari.\nIl sito tra il rio Borsa e il fiume Vara \u00e8 invece compreso tra i comuni di Maissana e Varese per un'area di circa 68 ettari.\nCondiviso con il comune di Sesta Godano \u00e8 invece il SIC del monte Gottero e del passo del Lupo per una superficie di 1.130 ettari.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Varese Ligure sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nVarese Ligure \u00e8 stato il primo comune in Europa che ha ottenuto la certificazione ambientale ISO 14001, rilasciata dal Registro navale italiano e la registrazione EMAS da parte del Comitato Ecolabel-Ecoaudit che hanno accertato significativi processi di efficienza ambientale, hanno verificato l'assenza di agenti inquinanti come l'ossido di carbonio, inquinamento acustico ed elettromagnetico. Hanno garantito la qualit\u00e0 dei servizi urbani come la gestione dei rifiuti, il trattamento delle acque, i servizi alle imprese, i trasporti, la tutela del paesaggio, ed hanno riconosciuto la valenza turistica del territorio. \u00c8 un caso di studio internazionale per la relazione fra l'occupazione e gli investimenti nell'ambiente. Legambiente assegna al comune la palma di comune pi\u00f9 ecologico d'Italia.\nIl comune fa parte del circuito dei borghi pi\u00f9 belli d'Italia e insignito, dal 2006, della Bandiera arancione dal Touring Club Italiano.\nCultura.\nIstruzione.\nScuole.\nVarese Ligure \u00e8 sede del seguente istituto scolastico statale, inerente al ciclo scolastico della scuola secondaria di secondo grado:\nMusei.\nPresso la frazione di Cassego \u00e8 visitabile il museo contadino con l'esposizione di documenti e oggetti legati alle attivit\u00e0 artigianali e degli antichi mestieri del territorio varesino e della val di Vara.\nGeografia antropica.\nIl comune \u00e8 costituito, oltre il capoluogo, dalle quindici frazioni di Buto, Caranza, Cassego, Cavizzano, Codivara, Comuneglia, Costola, Montale, Porciorasco, Salino, San Pietro Vara, Scurtab\u00f2, Teviggio, Taglieto e Valletti per un totale di 137,59\u00a0km\u00b2.\nConfina a nord con i comuni di Borzonasca (GE) (grazie alla posizione non continua al resto del comune della frazione di Giaiette, gi\u00e0 posta in val di Taro), Tornolo (PR) e Albareto (PR), a sud con Carro, ad ovest con Ne (GE) e Maissana, e ad est con Albareto e Sesta Godano.\nEconomia.\nDa circa mille anni esiste nella valle una tradizione di zootecnia. All'attivit\u00e0 di allevamento bovino, si \u00e8 aggiunta la coltura bio, largamente sovvenzionata con fondi dell'Unione europea, che ha portato alla Val di Vara (e Varese Ligure in particolare) il soprannome di \"Valle del biologico\".\nLa centrale eolica.\nSul territorio del Comune di Varese Ligure sorge la pi\u00f9 potente centrale elettrica eolica in Liguria. Si tratta di un impianto eolico che genera una potenza di 6,5 gigawattora l'anno.\nInfrastrutture e trasporti.\nStrade.\nIl territorio di Varese Ligure \u00e8 attraversato principalmente dalla strada statale 523 del Colle di Cento Croci che gli permette il collegamento stradale con le frazioni del comune di Maissana, a sud, e con Albareto nel parmense. Altre arterie provinciali sono la SP 49 che da Varese Ligure conduce a Mezzanego; la SP 57 per le frazioni comunali di Ne e la SP 566 per Sesta Godano.\nMobilit\u00e0 urbana.\nVarese Ligure \u00e8 servita da autobus dell'AMT per i collegamenti con Sestri Levante (GE) e da autobus della ATC per i collegamenti con La Spezia."}
{"id": "31528", "revid": "1656773", "url": "https://it.wikipedia.org/wiki?curid=31528", "title": "Vernazza", "text": "Vernazza (IPA: , \"Vernassa\" in ligure, \"Vernasa\" nella variante locale) \u00e8 un comune italiano di 761 abitanti della provincia della Spezia in Liguria.\nGeografia fisica.\nGiungendo da occidente, Vernazza \u00e8 il secondo dei paesi che costituiscono le Cinque Terre, in una baia tra i comuni di Monterosso al Mare e Riomaggiore. Comprende anche il successivo borgo di Corniglia, una sua frazione.\nAnche il suo territorio \u00e8 caratterizzato dai tipici terrazzamenti per la coltivazione della vite, uno stile morfologico che, secondo una stima, \u00e8 sviluppato per oltre 7.000\u00a0km di muretti a secco.\nIl territorio fa parte del parco nazionale delle Cinque Terre e del sito UNESCO \"Porto Venere, Cinque Terre e Isole (Palmaria, Tino e Tinetto)\".\nTra i vari sentieri escursionistici che fungono da collegamento tra le localit\u00e0 delle Cinque Terre, il sentiero boschivo (segnato con il numero 507 dal CAI) attraversa la frazione di Casella - nel comune di Ricc\u00f2 del Golfo di Spezia - e la Sella della Cigoletta e collega la costa con la media e bassa val di Vara.\nIl borgo, cresciuto lungo il torrente Vernazzola (oggi coperto) che ne costituisce l'arteria centrale, presenta un tessuto urbano eccezionalmente integro, articolato in una serie di vicoli e ripide scalinate. Sopra l'abitato di Vernazza, a una quota di 325 metri sul livello del mare, si trova il santuario di Nostra Signora di Reggio.\nOrigini del nome.\nL'origine del toponimo deriverebbe dall'aggettivo latino \"verna\", traducibile come \"indigeno\" o \"del luogo\".\nStoria.\nGrazie alla ridotta minaccia saracena dopo la battaglia dell'anno 1016, un primo insediamento presso lo scalo marino di Vernazza and\u00f2 popolandosi, nel corso dell'XI secolo, per l'arrivo di abitanti degli insediamenti sulle alture intorno al santuario di Nostra Signora di Reggio.\nLe prime notizie documentate di Vernazza, quale primo \"castrum\" delle Cinque Terre, risalgono ad un atto del 1080, nel quale viene citato il \"castrum Vernatio\" come base marittima degli Obertenghi. Potente dinastia di origine franca, gli Obertenghi furono anche signori di Vernazza nei secoli XI e XII e molto probabilmente si avvalsero del suo naturale approdo come base navale sia a protezione della costa di Levante dalle razzie dei saraceni che per supportare gli scambi commerciali del territorio.\nFurono gli stessi marchesi ad edificare nel 1056 una prima postazione d'avvistamento e di difesa.\nCon l'incremento dei traffici commerciali e lo sviluppo della marina, Vernazza fu nell'ambito degli interessi espansivi della Repubblica di Genova, che intendeva farne una delle sue basi costiere per la conquista commerciale, politica e soprattutto territoriale del Levante ligure. Ne segu\u00ec il naturale atto di giuramento e fedelt\u00e0 a Genova e alla sua Repubblica, accordo che fu stipulato nel 1209 tra gli ottantotto capifamiglia del territorio vernazzese. \nIl XIII secolo vede l'insediamento di nuovi feudatari del borgo: prima i Da Passano e poi, dal 1211, i Fieschi.\nNel 1254 Nicol\u00f2 Fieschi tent\u00f2 di crearsi una propria Signoria indipendente da Genova riunendo i suoi possedimenti nel golfo della Spezia, nella costa di Levante e in val di Vara, ma dopo un breve periodo di dominio sul paese fu sconfitto da Oberto Doria nel 1273 e tre anni dopo fu costretto a vendere a Genova tutti i diritti sulla zona.\nIl governo genovese era consapevole delle favorevoli opportunit\u00e0 connesse alla conformazione protetta dell'approdo di Vernazza e, a sostegno della sua lotta contro Pisa, vi dispose la costruzione di un porto fortificato per l'approdo delle galee ed un cantiere per la loro riparazione, unico caso nelle Cinque Terre.\nDelle costruzioni militari di difesa realizzate dai Genovesi, oggi restano alcune porzioni della cinta muraria, un bastione e le torri di vedetta sul mare. L'accresciuta sicurezza favor\u00ec anche i traffici commerciali e lo sviluppo economico in generale del borgo. Alte case-torre, con portali scolpiti e porticati, testimoniano del prestigio e del benessere di cui Vernazza godeva.\nAssieme al territorio di Riomaggiore, Vernazza faceva parte, fino alla caduta della Repubblica genovese, dell'omonima podesteria, nell'ambito del Vicariato della Riviera orientale istituito alla Spezia nel XVI secolo.\nCon la dominazione napoleonica, dal 2 dicembre 1797 Vernazza rientr\u00f2 nel Dipartimento del Golfo di Venere, con capoluogo La Spezia, nell'ambito della Repubblica Ligure. Dal 28 aprile del 1798, secondo altri nuovi ordinamenti francesi, Vernazza rientr\u00f2 nell'VIII cantone, come capoluogo, della Giurisdizione di Golfo di Venere. Dal 1803 fu centro principale del III cantone del Golfo di Venere nella Giurisdizione del Golfo di Venere. Infine, con l'annessione della Liguria all'Impero francese, dal 13 giugno 1805 al 1814, Vernazza venne inserito nel Dipartimento degli Appennini.\nCaduto Napoleone, la Liguria nel 1815 entr\u00f2 nel Regno di Sardegna, e quindi del Regno d'Italia dal 1861, e il borgo di Vernazza venne incluso nella provincia di Levante. Dal 1859 al 1927 il territorio viene compreso nel VI mandamento di Levanto del circondario di Levante come parte della provincia di Genova in un primo tempo e poi, nel 1923, della nuova provincia della Spezia. Al 1871 risalgono gli ultimi aggiustamenti al territorio comunale con l'aggregazione della frazione di Corniglia dopo il suo distacco dal territorio di Riomaggiore.\nLa costruzione della ferrovia Genova-La Spezia-Pisa, tra la seconda met\u00e0 e il finire dell'Ottocento, liber\u00f2 Vernazza e le Cinque Terre dal loro storico isolamento.\nIl XIX secolo fu il periodo che segn\u00f2 una nuova ripresa dell'attivit\u00e0 economica legata alla produzione e all'esportazione del vino locale, commercio che era andato decadendo nel XVII secolo (evento che si registr\u00f2 anche negli altri borghi levantini) e ristagnava ancora per tutto il XVIII secolo.\nNello stesso tempo si registr\u00f2 un sostanziale incremento di popolazione che non poteva trovare sbocco di lavoro nel gi\u00e0 sovraccarico settore agricolo nei terrazzamenti e nelle vigne, queste ultime per di pi\u00f9 colpite da malattie.\nAgli inizi del XX secolo si verific\u00f2 quindi un fenomeno migratorio verso i centri vicini e soprattutto verso il capoluogo spezzino per l'offerta di lavoro che si era creata grazie alla costruzione dell'arsenale militare marittimo del capoluogo.\nDal 1973 al 31 dicembre 2008 Vernazza ha fatto parte della comunit\u00e0 montana della Riviera Spezzina.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana (provincia di Massa-Carrara) con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti vi fu anche Vernazza, dove le precipitazioni intense provocarono molteplici danni alle abitazioni e alle attivit\u00e0 commerciali del centro storico e ai collegamenti ferroviari con le stazioni di Monterosso (nord) e Corniglia (sud); la stessa stazione ferroviaria fu invasa da fango e detriti.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Vernazza sono .\nQualit\u00e0 della vita.\nIl comune fa parte del circuito dei borghi pi\u00f9 belli d'Italia.\nCultura.\nMedia.\nVernazza \u00e8 stata presa a modello per l'ambientazione del film Pixar \"Luca\", diretto da Enrico Casarosa.\nGeografia antropica.\nVernazza confina a nord con i comuni di Pignone, Beverino e Ricc\u00f2 del Golfo di Spezia, a sud \u00e8 bagnato dal mar Ligure, ad ovest con Pignone e Monterosso al Mare e ad est con Ricc\u00f2 del Golfo di Spezia e Riomaggiore.\nL'ente comunale \u00e8 costituito dalle cinque frazioni di Corniglia, Drignana, Muro, Prevo e San Bernardino per un totale di 12,3\u00a0km\u00b2.\nEconomia.\nLe principali risorse economiche del territorio vernazzolese sono rivolte alle attivit\u00e0 agricole e del turismo. In ambito agricolo pregiata \u00e8 la coltivazione dell'ulivo, degli alberi da frutto (in particolare limoni) e soprattutto della vite con una discreta produzione di vini locali e del territorio delle Cinque Terre.\n\u00c8 accertato il legame che unisce il borgo di Vernazza al vino \"vernaccia\". Questo vino infatti era ben apprezzato gi\u00e0 in et\u00e0 medievale ed \u00e8 pi\u00f9 volte citato dal Boccaccio anche in relazione al borgo di Corniglia. La produzione del vino era solamente o specificamente ligure pertanto l'etimologia stessa della parola \u00e8 da Vernaccia, oggi Vernazza. Peraltro, poich\u00e9 il borgo \u00e8 menzionato nei documenti storici secoli prima del vino stesso, risulta meno credibile invece la contraria ipotesi che il borgo abbia preso il nome dal vino che esportava.\nInfrastrutture e trasporti.\nStrade.\nIl territorio di Vernazza \u00e8 attraversato dalla strada provinciale 61, che a nord s'innesta con la provinciale 51; quest'ultima mette in collegamento stradale il borgo vernazzese con i comuni di Monterosso al Mare, ad ovest, e Riomaggiore ad est.\nFerrovie.\nVernazza \u00e8 dotata di due stazioni ferroviarie: quella di Vernazza e quella di Corniglia sulla linea ferroviaria Genova-Pisa.\nMobilit\u00e0 urbana.\nAll'interno del territorio comunale \u00e8 attivo un servizio di trasporto pubblico locale gestito dall'ATC che garantisce quotidiani collegamenti bus.\nAmministrazione.\nAltre informazioni amministrative.\nVernazza fa parte dell'Unione dei comuni Cinque Terre-Riviera.\nCollegamenti esterni.\nSlideshow"}
{"id": "31530", "revid": "1516566", "url": "https://it.wikipedia.org/wiki?curid=31530", "title": "Vezzano Ligure", "text": "Vezzano Ligure (\"Vessan\" in ligure, \"V'zan\" nel dialetto della Lunigiana) \u00e8 un comune italiano di abitanti della provincia della Spezia in Liguria.\nGeografia fisica.\nVezzano Ligure assume una posizione centrale nella geografia spezzina. Il suo territorio mette in comunicazione tre dei quattro \"distretti\" spezzini come il Golfo, la val di Magra e la val di Vara.\nIl suo ampio territorio comprende:\nIl comune fa parte del Parco naturale regionale di Montemarcello-Magra-Vara.\nL'intero territorio del comune di Vezzano Ligure \u00e8 classificato come zona sismica di livello 3-basso, naturalmente cos\u00ec come tutti gli altri comuni confinanti (Bolano e Sarzana hanno categoria 2 su una nuova classificazione di 4).\nStoria.\nStoricamente importante per la sua collocazione geografica \u00e8 ipotizzabile a Vezzano la presenza, gi\u00e0 prima della dominazione romana, di un insediamento preistorico dei Liguri o comunque di un castellaro.\nL'origine stessa del nome Vezzano ne palesa le fasi abitative di et\u00e0 romana. Si pensa infatti che Vezzano derivi dal nome \"Vectius\", nome proprio di un nobile cittadino romano di famiglia Sabina che avrebbe avuto alcuni possedimenti e rendite proprio in questo territorio.\nA fare da contraltare a queste notizie esiste, per\u00f2, l'ipotesi che l'abitato abbia origini liguri, dal termine Vect-iani ossia vetta di Giano, e che la sua fondazione sia antecedente la conquista romana della Liguria e anche precedente la costituzione della colonia di Luni, notizia parzialmente confermata da Tito Livio che nel narrare la guerra contro gli Apuani descriveva il circondario del fiume Magra come un territorio disseminato di castra e fortificazioni.\nIn Alto medioevo il borgo nacque probabilmente da un presidio stradale fortificato sul passo che congiungeva il golfo della Spezia con la valle della Magra; il controllo del presidio, come tanti altri sparsi in questo territorio al momento dello sfaldamento dei poteri legittimi ed ecclesiastici, consentiva di esercitare di fatto e successivamente di diritto un potere territoriale e poi politico.\nI \"Vezzano\" appartenevano alla nuova classe dei castellani, disponendo di terre e di manieri, si trasformarono in \"domini\", con i quali dovevano fare i conti coloro che avevano interessi in Lunigiana e nella Liguria orientale.\nIl primo documento storico che menziona espressamente la citt\u00e0 di Vezzano \u00e8 l'atto datato 19 maggio 963 con il quale l'imperatore Ottone I di Sassonia assegna il castello, le fortificazioni e la corte al conte-vescovo di Luni.\nDal X al XIII secolo la signoria su Vezzano e sui parte dei territori del golfo \u00e8 tenuto dalla famiglia dei Signori di Vezzano (\"Domini de Vethano\"), feudatari del Vescovo di Luni.\nIl 13 maggio del 1202 viene steso il concordato di Terrarossa: con questo atto vengono composte le vertenze che erano insorte fra il vescovo di Luni e i marchesi Malaspina da una parte e i nobili di Vezzano dall'altra; in questa circostanza prestarono il proprio consenso anche i consoli, i nobili e il popolo di Fosdinovo.\nNella met\u00e0 del XIII secolo ebbe inizio il declino delle piccole Signorie della Lunigiana, ormai strette nella morsa tra il crescente potere territoriale della Repubblica di Genova, e le famiglie dei Malaspina, dei Fieschi e degli stessi vescovi di Luni che rivendicano antichi diritti feudali. Anche la Signoria vezzanese fu costretta alle prime cessioni territoriali e alla rinuncia a molti diritti feudali a favore di Genova che, con atto di fedelt\u00e0 stipulato dai Vezzanesi nel 1253, incluse nei suoi domini di Levante un'importante (e strategica per la sua vicinanza alla costa) parte del territorio feudale di Vezzano, fino alla sua completa annessione dal 1276 con la vendita alla repubblica del territorio posseduto dal conte Nicol\u00f2 Fieschi.\nCon Genova, durante il primo periodo rinascimentale, Vezzano ebbe un periodo di relativa tranquillit\u00e0 e di ricchezza che permisero alla citt\u00e0 di guadagnare prestigio e autonomia; oltre a ci\u00f2 il paese venne ampliato grazie alla costruzione di nuovi edifici. Questo momento di relativa pace venne meno intorno al XVI secolo quando il governo genovese prefer\u00ec per i propri traffici commerciali le ben pi\u00f9 comode vie di comunicazione a fondo valle.\nAlla caduta della Repubblica di Genova la dominazione napoleonica riorganizz\u00f2 il territorio e la costituita municipalit\u00e0 di Vezzano rientr\u00f2 dal 2 dicembre 1797 nel Dipartimento del Golfo di Venere, con capoluogo La Spezia, nell'ambito della Repubblica Ligure. Dal 28 aprile del 1798 con nuovi ordinamenti francesi, Vezzano rientr\u00f2 nel II cantone, come capoluogo (\"Vezzano Soprano\"), della Giurisdizione di Golfo di Venere. Dal 1803 \u00e8 il centro principale del III cantone del Golfo di Venere nella Giurisdizione del Golfo di Venere.\nAnnesso al Primo Impero francese, dal 13 giugno 1805 al 1814 Vezzano venne inserito nel Dipartimento degli Appennini. Sotto il dominio napoleonico la citt\u00e0 non riusc\u00ec, tuttavia, a recuperare l'antica ricchezza, nonostante il governo francese la consideri per la sua importante posizione strategica.\nAlla caduta di Napoleone, nel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861.\nDal 1859 al 1927 il territorio era compreso nel III mandamento omonimo del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nNel 1863 assume la denominazione di Vezzano Ligure.\nAgli inizi del Novecento il territorio fu colpita da numerosi focolai infettivi di malaria, osservandosi il fenomeno delle cosiddette \"case malariche\". Durante la seconda guerra mondiale ospit\u00f2 alcune fortificazioni di difesa del fronte terra come quella a difesa della strada di Buonviaggio.\nSimboli.\nLo stemma \u00e8 descritto nell'atto podestarile n\u00ba 129 del 1\u00ba dicembre 1931.\nMonumenti e luoghi d'interesse.\nIl primo e significativo nucleo abitativo \u00e8 sorto a Vezzano Superiore intorno al X secolo, costituito da muri a secco che circondavano la roccaforte difensiva costituita dal castello e la torre.\nVezzano Inferiore offre una interessante struttura urbana di tipo anulare e conserva pi\u00f9 di una testimonianza del periodo feudale. Nel XII secolo, a Vezzano Inferiore, venne eretta una torre a pianta pentagonale, oltre le mura e collegata con un ponte al castello. Attualmente sono rimasti solo alcuni resti del castello mentre la torre \u00e8 ancora in buono stato.\nA seguito del matrimonio celebrato nel 1832 fra il marchese Pietro Giustiniani e la contessa Teresa Picedi, poi la famiglia eredit\u00f2 il sontuoso castello-palazzo di Vezzano Ligure, da sempre centro del potere e del prestigio di quest'area, che ha visto succedersi dapprima i Signori di Vezzano e poi le famiglie Ottaviani, De Nobili, Malaspina, Picedi e, infine, Giustiniani; questi ultimi edificarono nella frazione bolanese di Ceparana il proprio palazzo, chiamato \"il castello\", sui resti dell'antica chiesa di San Venanzio di Luni.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Vezzano Ligure sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nMusica.\nNella zona di Vezzano Inferiore fu fondato nel 1889 il primo corpo musicale che assunse la prima denominazione di \"Filarmonica del Basso Vezzano\" e quindi Corpo musicale \"Giuseppe Verdi\". Nel 1891 fu invece costituito un gruppo musicale nell'altra zona di Vezzano Superiore, la \"Pietro Mascagni\". Le due orchestre proseguirono separate la loro storia fino al 29 luglio del 1945 quando, di comune accordo, fu costituito all'attuale Corpo Musicale \"Giacomo Puccini\".\nGeografia antropica.\nLa sede amministrativa del Comune si trova al centro di Vezzano Superiore e di Vezzano Inferiore, in piazza Giuseppe Mazzini.\nFanno parte anche del territorio le altre frazioni di Bottagna, Buonviaggio, Carozzo, Fornola, Lagoscuro, Piano di Valeriano, Piano di Vezzano, Prati, Valeriano Lunense e Sarciara per un totale di 18,37\u00a0km2.\nConfina a nord con i comuni di Follo e Bolano, a sud con La Spezia e Arcola, ad ovest con Follo e La Spezia e ad est con Bolano, Santo Stefano di Magra e Sarzana.\nEconomia.\nL'economia vezzanese \u00e8 costituita da un mosaico di settori produttivi che vanno dalla media impresa, ai servizi, dall'agricoltura al turismo. Nel territorio \u00e8 presente la zona retro portuale, scalo merci e movimento container provenienti dal porto della Spezia e quindi molte sono le imprese di logistica che operano nel settore dell'intermodalit\u00e0.\nL'agricoltura prevalentemente concentrata rispecchia la natura del territorio provinciale, e spiccano le coltivazioni di vite ed olivo, con conseguente produzione di vini ed olio d'oliva. Il turismo \u00e8 strettamente legato a questi aspetti produttivi ed all'enogastronomia. Sono presenti infatti numerosi agriturismi e locali tipici.\nEcologia.\nIn un'enclave territoriale del vicino comune di Santo Stefano di Magra \u00e8 presente l'unico impianto per trattamento meccanico-biologico presente nella provincia per la produzione di combustibile solido secondario; l'impianto \u00e8 gestito dalla Veolia Environnement.\nDal 2005, nelle frazioni di Vezzano Alto e Vezzano Basso, \u00e8 stato avviato un progetto di raccolta differenziata porta a porta.\nDal 2005, il Comune si \u00e8 dotato di uno dei primi regolamenti italiani in materia di bioedilizia. Il regolamento prevede incentivi per l'uso di tecniche costruttive e materiali biocompatibili, in termini di minori oneri di fabbricazione, e di semplificazione dell'iter per ottenere i permessi edilizi. Pone un limite alle emissioni elettromagnetiche circa 10 volte pi\u00f9 stringente di quello previsto dalla normativa nazionale.\nInfrastrutture e trasporti.\nStrade.\nIl territorio di Vezzano Ligure \u00e8 attraversato principalmente dalle strade provinciali 16 (collegamento fra i due centri) e 10 che a sudest, nella localit\u00e0 di Fornola, si innesta con la statale 1 Via Aurelia e con il raccordo-viadotto dell'autostrada A15; a nord la provinciale permette il collegamento con il territorio di Follo e poco prima con la strada statale 330 di Buonviaggio per la frazione di Ceparana nel comune di Bolano e con La Spezia.\nVezzano Ligure dispone di un proprio casello autostradale, situato sul raccordo che unisce il capoluogo spezzino all'autostrada A15.\nFerrovie.\nVezzano Ligure \u00e8 dotata di una propria stazione ferroviaria situata sulle linee Genova-Pisa (Tirrenica) e Parma-La Spezia (detta Pontremolese).\nSia l'uscita autostradale che la stazione ferroviaria si trovano in localit\u00e0 Prati.\nMobilit\u00e0 urbana.\nDal comune di La Spezia un servizio di trasporto pubblico locale gestito dall'ATC garantisce quotidiani collegamenti bus con Vezzano Ligure e per le altre localit\u00e0 del territorio comunale."}
{"id": "31533", "revid": "125468067", "url": "https://it.wikipedia.org/wiki?curid=31533", "title": "Anghiari", "text": "Anghiari (probabilmente dal latino \"angularium \"o dal germanico longobardo \"ango,\" in altotiberino e biturgense \"Angdi\u00e8ri\", in anghiarese) \u00e8 un comune italiano di abitanti della provincia di Arezzo in Toscana.\nLa fama di Anghiari nasce dal fatto di essere stata teatro della battaglia combattuta nell'anno 1440 tra i Fiorentini e i Milanesi, e in seguito dipinta da Leonardo da Vinci.\nGeografia fisica.\nTerritorio.\nAnghiari fa parte della Valtiberina toscana, ovvero della parte pi\u00f9 orientale della Toscana, che trae il suo nome dal fiume Tevere che la percorre in tutta la sua lunghezza.\nQuest'area fu un punto di incontro-scontro tra civilt\u00e0 diverse.\nClima.\nDati:https://www.sir.toscana.it/\nStoria.\nSull'origine del nome le tesi sono diverse: alcuni sostengono che derivi da \"castrum angolare\", riferendosi alla forma angolare del suo castello, altri affermano che deriverebbe il suo nome da \"in glarea\". Effettivamente il paese \u00e8 costruito su un ammasso di ghiaia accumulata dal Tevere nei millenni.\nSorse nel VII secolo un castello longobardo, su preesistenze di et\u00e0 romana (presumibilmente una fattoria come si evince dalla cella vinaria in Palazzo Pretorio), conteso con i Bizantini.\nIl castello di Anghiari, ricordato per la prima volta in un documento del 1048, fu dapprima sottoposto alla consorteria longobarda dei conti di Galbino e Montedoglio e nel 1104 il luogo venne donato da Bernardino di Sidonia, signore di Anghiari, ai Camaldolesi con l'obbligo di fondarvi un'abbazia: il monastero di San Bartolomeo apostolo. Intorno ad esso, in seguito, si svilupp\u00f2 il centro abitato.\nDal 1104 al 1143 Camaldoli divenne assoluto padrone di tutta la zona di Anghiari.\nAffrancatesi progressivamente dalla signoria dell'abate camaldolese attraverso la creazione di magistrature comunali, nel corso del XIII secolo la comunit\u00e0 anghiarese entr\u00f2 sempre di pi\u00f9 nell'area di influenza di Arezzo; nel corso di questa azione politica gli aretini distruggeranno il castello di Anghiari nel 1175, il borgo verr\u00e0 per\u00f2 subito ricostruito e dotato di una nuova cerchia muraria, risalente al 1181-1204.\nNel 1322 la famiglia dei Tarlati di Pietramala (ed in particolare Guido Tarlati) riuscir\u00e0 a conquistare Anghiari, facendo entrare definitivamente la citt\u00e0 sotto l'orbita di Arezzo. I Tarlati operarono efficacemente in Anghiari, basti ricordare opere come la piazza del Mercatale o lo stradone rettilineo che la collega con Sansepolcro, e ne tennero il dominio tra alterne vicende -come la cessione ai Perugini dal 1337 al 1347 circa- fino al 1385, anno in cui Anghiari pass\u00f2 sotto il dominio fiorentino.\nIl 29 giugno 1440 la pianura antistante Anghiari fu teatro di una famosa battaglia, passata alla storia appunto come battaglia di Anghiari tra l'esercito fiorentino, alleato della Santa Sede e comandato da Giovanni Paolo Orsini, e quello del duca di Milano, condotto da Niccol\u00f2 Piccinino. La battaglia dur\u00f2 un giorno e fu vinta dai Fiorentini, che consolidarono cos\u00ec i loro domini in Toscana.\nIn segno di esultanza per la vittoria, fu stabilito di perpetuare il ricordo con un Palio, corso da uomini a piedi dal luogo dove avvenne la battaglia. Nel 1503 la Signoria di Firenze, con a capo il gonfaloniere Pier Soderini, si rivolse a Leonardo da Vinci per raffigurare nella Sala del Consiglio di Palazzo Vecchio una pittura murale raffigurante la battaglia. Sfortunatamente il processo di essiccazione innovativo testato da Leonardo distrusse buona parte dell'opera. Di quest'ultima restano alcuni disegni del Maestro ed alcune copie (eseguite da pittori del tempo) della parte centrale, ovvero la lotta per lo stendardo, di cui una fra le pi\u00f9 note \u00e8 quella di Rubens oggi al Museo del Louvre.\nAnghiari si lega indissolubilmente alla storia fiorentina.\nDopo le esperienze napoleoniche e quelle della restaurazione, Anghiari vive attivamente le vicende risorgimentali. Alcuni suoi abitanti combatterono a fianco di Garibaldi ed al famoso generale eressero un monumento, che oggi si trova nella piazza principale (seppur non sia l'originale).\nDurante la seconda guerra mondiale nella localit\u00e0 di Renicci i fascisti eressero un campo di concentramento per civili provenienti dall'attuale ex Jugoslavia.\nCirca 160 delle oltre 500 persone internate nel campo morirono durante la prigionia.\nMonumenti e luoghi d'interesse.\nAltro.\nIl comune ospita alcuni tra i pochi esercizi commerciali che ancora utilizzano antichi telai a mano.\nTurismo.\n\u00c8 inserito tra i borghi pi\u00f9 belli d'Italia, paese Bandiera arancione e Citt\u00e0 Slow (citt\u00e0 del buon vivere).\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2015, la popolazione straniera residente era di 429 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nFerrovie.\nDal 1886 al 1945 era in funzione la Ferrovia Appennino Centrale a scartamento ridotto che collegava Arezzo con Fossato di Vico e Anghiari aveva la sua stazione ferroviaria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra calcistica della cittadina si chiama \"BALDACCIO BRUNI\" (intitolata al celebre condottiero locale Baldaccio d'Anghiari) e milita in Eccellenza Toscana.\nIl gruppo ciclistico Dynamis Bike organizza la rievocazione storica \"L'INTREPIDA\"."}
{"id": "31534", "revid": "2164271", "url": "https://it.wikipedia.org/wiki?curid=31534", "title": "Badia Tedalda", "text": "Badia Tedalda \u00e8 un comune italiano di 980 abitanti della provincia di Arezzo in Toscana, al confine con Marche ed Emilia-Romagna. Il comune possiede anche un'exclave, quella di Ca' Raffaello, dal 15 agosto 2009 nel territorio della provincia di Rimini (precedentemente a tale data era compresa nella provincia di Pesaro Urbino).\nGeografia fisica.\nComune principale dell'Alpe della Luna, che si estende sul versante adriatico, come soltanto cinque altri comuni della Toscana, quali Firenzuola, Marradi, Palazzuolo sul Senio, Sambuca Pistoiese e Sestino.\nNel suo territorio nascono alcuni dei pi\u00f9 importanti fiumi delle Marche e Romagna:\n- a nord-ovest della localit\u00e0 di Pratieghi vi sono le sorgenti del fiume Marecchia che sfocia presso Rimini;\n- a sud-ovest della localit\u00e0 di Sant'Andrea si trovano le sorgenti del fiume Foglia che sfocia presso Pesaro;\n- a sud della localit\u00e0 di Montelabreve sgorga il torrente Auro che, unendosi al torrente Meta presso Borgo Pace (PU), forma il fiume Metauro che sfocia presso Fano.\nStoria.\nIl toponimo si riferisce a un'abbazia benedettina fondata dalla famiglia \"Tedaldi\", nome che deriva a sua volta dal germanico longobardo \"Teudald\". L'abbazia pass\u00f2 poi sotto la diocesi di Citt\u00e0 di Castello, che comprendeva parte delle valli del Metauro, del Foglia e del Marecchia.\nFeudo concesso da Ottone I al suo vassallo Goffredo di Ildebrando (967). Fu poi dominio dei conti di Montedoglio, tra la fine del sec. XIII e gli inizi del XIV pass\u00f2 a Uguccione e poi al figlio Neri della Faggiuola, vicini ai Visconti e rivali dei fiorentini. Con la battaglia di Anghiari (1440) pass\u00f2 definitivamente a Firenze. \nAl plebiscito del 1860 per l'annessione del Granducato di Toscana al Regno di Sardegna i \"s\u00ec\" non ottennero la maggioranza degli aventi diritto (149 su totale di 628), sintomo dell'opposizione all'annessione.\nGeografia antropica.\nFrazioni.\nIl comune, oltre al capoluogo, comprende undici frazioni:\nAltre localit\u00e0 del territorio.\nTra le altre localit\u00e0 minori, le pi\u00f9 rilevanti sono quelle di Arsicci, Ca' Giovanicola, Ca' Raffaello, Il Poggio, Monterano, Monterotondo, Ortale, Ponte Presale, Ranco, San Patrignano, Svolta del Podere.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio U.S. Badia Tedalda, disputante la seconda categoria 2021-2022 della regione Marche."}
{"id": "31535", "revid": "508036", "url": "https://it.wikipedia.org/wiki?curid=31535", "title": "Bibbiena", "text": "Bibbiena \u00e8 un comune italiano di abitanti della provincia di Arezzo in Toscana.\nGeografia fisica.\nIl comune di Bibbiena \u00e8 situato nel cuore del Casentino, la vallata nella quale scorre il primo tratto del fiume Arno che, dopo aver percorso il Valdarno (Superiore, Medio e Inferiore), sfocia nel mar Tirreno nei pressi di Pisa.\nBibbiena occupa la parte settentrionale della provincia di Arezzo, si trova a un'altitudine di 425 m s.l.m. e dista circa dal capoluogo provinciale. Firenze, capoluogo regionale, si trova pi\u00f9 a ovest.\nConfina a nord con l'Emilia-Romagna (provincia di Forl\u00ec-Cesena, comune di Bagno di Romagna), a ovest con Poppi, a est con Chiusi della Verna, a sud con Castel Focognano, a sud-ovest con Ortignano Raggiolo.\nTerritorio.\nIl territorio che circonda Bibbiena \u00e8 prevalentemente collinare.\nClima.\nDal 2013, vicino al centro storico, \u00e8 presente una stazione meteo professionale, con lo scopo di rilevare i dati ambientali in tempo reale e di gestire lo storico delle rilevazioni.\nStoria.\nI primi insediamenti nel territorio bibbienese risalgono probabilmente all'epoca degli Etruschi, sebbene la data di fondazione del paese sia collocata nel 979 d.C.\nDurante la lotta tra Guelfi (fiorentini) e Ghibellini (aretini), Bibbiena si schier\u00f2 con questi ultimi. In seguito alla sconfitta ghibellina nella battaglia di Campaldino, Bibbiena sub\u00ec un rovinoso assedio di otto giorni da parte dei Fiorentini, che conquistarono la citt\u00e0 e la saccheggiarono.\nAl plebiscito del 1860 per l'annessione della Toscana alla Sardegna i \"s\u00ec\" non ottennero la maggioranza degli aventi diritto (761 su totale di 1570), sintomo dell'opposizione all'annessione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nOgni anno a Bibbiena \u00e8 festeggiato il carnevale storico, noto anche come \"Carnevale della Mea\", fa risalire le sue radici al 1337 e si ricollega alla leggenda popolare medievale della Mea. L'ultimo giorno di Carnevale, il marted\u00ec grasso, viene effettuato il rito tradizionale propiziatorio del \"bello pomo\", durante il quale un ginepro viene bruciato dal pi\u00f9 anziano del paese al centro della \"piazzolina\" (Piazza Roma) per cogliere i buoni auspici per l'anno a venire.\nCultura.\nTeatro.\nA Bibbiena \u00e8 situato il Teatro dei Dovizi, istituito alla met\u00e0 del XIX secolo.\nEventi.\nA Bibbiena si svolge ogni anno la \"Sagra delle Sagre\". Nel centro storico del paese si riuniscono per un giorno a giugno molte delle sagre della valle del Casentino (Cetica, Chiusi della Verna, Corezzo, Faltona, Partina, Pratovecchio, Premilcuore, Rimbocchi, San Piero in Frassino, Subbiano).\nGeografia antropica.\nFrazioni.\nNel territorio di Bibbiena, fatta eccezione per il capoluogo comunale, si contano ventuno frazioni:\nAltre localit\u00e0 del territorio.\nAltre localit\u00e0 rilevanti all'interno del territorio comunale sono quelle di Casanova, Caselle, Contra, Molino di Gressa, Moscaio, Pianacci, Pollino, Santa Maria del Sasso, Tramoggiano.\nEconomia.\nNel passato ha svolto un ruolo importante nell'economia locale la produzione del panno casentino.\nInfrastrutture e trasporti.\nIl comune \u00e8 interessato dall'attraversamento della Ferrovia Casentinese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nBibbiena \u00e8 gemellata con:\nSport.\nCiclismo.\nBibbiena \u00e8 stata sede di arrivo di tappa del Giro d'Italia nel 1983.\nA Bibbiena, ogni terza di domenica di giugno, si tiene il \"Casentino Bike\", corsa ciclistica per mountain bike, valida come prova del campionato del mondo per amatori, come prova di Coppa Toscana e come prova del Trofeo Tour Regioni.\nMotori.\nRally internazionale del Casentino: \u00e8 tenuto ogni anno la prima met\u00e0 di luglio."}
{"id": "31536", "revid": "125799829", "url": "https://it.wikipedia.org/wiki?curid=31536", "title": "Bucine", "text": "Bucine (pronuncia \"B\u00f9cine\") \u00e8 un comune italiano di abitanti della provincia di Arezzo in Toscana.\nStoria.\nPosto nella fascia dove gli estremi monti del Chianti vanno a toccare la valle superiore dell'Arno, lungo il percorso del torrente Ambra nell'omonima valle, il territorio del Comune di Bucine ha avuto insediamenti ed \u00e8 stato zona di transito fin dal periodo romano (come testimonia l'antico ponte di Pogi).\nCollocate a poche decine di chilometri da centri importanti come Firenze, Arezzo e Siena, Bucine e la Valdambra hanno ricoperto dall'Et\u00e0 Romanica in poi un importante ruolo di territorio di confine. Nel Medioevo le sorti dell'attuale Comune furono infatti determinate dalle potenti famiglie che avevano i loro possedimenti lungo le meravigliose colline che accompagnano l'Ambra verso l'Arno.\nA partire dal XIII secolo i Conti Guidi di Modigliana possedevano la parte riguardante Bucine, Pogi, Torre S. Reparata, Galatrona, oltre che Caposelvi e Rendola, tutti castelli che dal 1208 vennero organizzati sotto lo Statuto della Val d'Ambra e che nel 1225 gli stessi Guidi misero sotto la protezione del Comune di Arezzo e del suo Visconte, Orlando degli Albergotti. Nello stesso periodo gli Ubertini di Chitignano possedevano invece l'Alta Valle che comprendeva Ambra, Rapale, Sogna, Badia a Ruoti e Pietraviva. L'Abbazia di S. Maria d'Agnano aveva giurisdizione oltre che sul Comune omonimo anche su Capannole, Castiglion Alberti e S. Pancrazio. Anche i Tarlati di Arezzo avevano possessi in queste terre, e intorno al 1325 si impadronirono con le armi del castello di Bucine, strappandolo ai Guidi.\nGli interessi di tanti feudatari per\u00f2 si scontrarono inevitabilmente con la politica espansionistica della Repubblica Fiorentina e a partire dal 1335 i territori di Bucine, Cennina, Galatrona, Torri, Rendola, S. Reparata e quelli della Valdambra Fiorentina entrarono a far parte del dominio di Firenze e vennero organizzati in Podesteria (l'annessione fu sancita dal trattato di Sarzana nel 1353).\nLa Repubblica Fiorentina continu\u00f2 nei decenni successivi il suo progressivo inserimento nella zona, formando nel 1360 una \"Lega\" che prese appunto il nome di \"Valdambra\" e conquistando negli anni a cavallo fra il XIV e XV secolo anche l'alta Valdambra che era rimasta dominio degli Ubertini.\nNel 1645 Ferdinando II dei Medici eresse in feudo il Comune di Bucine e ne invest\u00ec con titolo di Marchesato Giulio Vitelli (9 settembre 1646), investitura che fu poi rinnovata nel 1738 a vantaggio di Niccol\u00f2 Vitelli i cui discendenti lo ebbero fino al 1778.\nIl resto della Valdambra rimase invece una Podesteria formata solo dal territorio dei Cinque Comuni Distrettuali.\nNel periodo della dominazione francese, la Comunit\u00e0 di Bucine assunse l'organizzazione amministrativa delle \"mairies\" e fu compresa fino al 1811 nel Dipartimento della Prefettura dell'Arno e nel Circondario di Arezzo. Successivamente venne ricostruita la Podesteria del Bucine Valdambra nella sua circoscrizione originaria comprendendo un territorio di ben ventiquattro comuni, motivo per cui anche l'attuale Comune \u00e8 rimasto molto esteso.\nNacquero e vissero in questa terra Gregorio Stendardi, detto Goro da Montebenichi, capitano di ventura che milit\u00f2 per la Repubblica Fiorentina all'ordine di Francesco Ferrucci nel 1529; Niccol\u00f2 Angeli, detto Angelo Buccinese, insigne latinista (XVI secolo); Sanleolini da San Leolino, letterato e poeta vissuto nel XVIII secolo.\nAl plebiscito del 1860 per l'annessione della Toscana alla Sardegna i \"si\" non ottennero la maggioranza degli aventi diritto (720 su totale di 1949), con un astensionismo da record.\nOnorificenze.\nIl Comune \u00e8 stato insignito della Medaglia d'oro al valor civile per atti di abnegazione durante il secondo conflitto mondiale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 892 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nSecondo lo statuto comunale, il comune di Bucine \u00e8 composto da altri tredici centri abitati con il titolo di frazione.\nCennina.\nCennina \u00e8 un borgo situato sulle pendici sudorientali dei monti del Chianti, in Toscana. \u00c8 situato in posizione quasi baricentrica rispetto a Firenze, Arezzo e Siena. La sua storia risale forse a origini etrusche, ma molte epoche storiche vi hanno lasciato tracce pi\u00f9 o meno importanti. Tra queste la pi\u00f9 imponente \u00e8 ci\u00f2 che resta di un castello (o meglio un cassero= postazione fortificata a scopi militari) che ebbe grandissima importanza strategica fino al 1335 circa, nelle lotte che con vicende alterne hanno visto fronteggiarsi le truppe di Firenze, Siena e Arezzo o dei loro alleati che vi combatterono anche aspre battaglie.\nAltre localit\u00e0 del territorio.\nSempre nello statuto comunale, vengono riportate altre localit\u00e0 che non possiedono lo status di frazione e che sono bens\u00ec indicate come nuclei o agglomerati. \u00c8 il caso delle localit\u00e0 di Case Mearino, Castiglione Alberti, Duddova, Gavignano, Il Fornello, Il Prato di Badia Agnano, Il Vasarri, La Querce, La Villa, Lupinari, Migliarina, Molin di Dino, Molino di Bucine, Perelli, San Martino, Sogna, Solata, Tontenano, Vepri. L'altitudine massima che si registra nel comune di Bucine la troviamo a Poggio Ascensione nei pressi di Solata, la cui altezza \u00e8 655 metri sul livello del mare.\nEconomia.\nTempo fa l'economia di Bucine era concentrata soprattutto sull'agricoltura, con all'interno del territorio comunale comunque alcune fabbriche e piccole industrie di tessile e artigianato. Bucine fino agli anni '90 del secolo scorso era uno dei maggiori centri mondiali d'esportazione di scope di erica, poi mercato andato a calare con l'avvento di materiali moderni sintetici, ma alcune realt\u00e0 ancora nel territorio comunale lavorano ed esportano l'erica, in una piccola curiosit\u00e0 possiamo leggere che nella lavorazione dell'erica bucinese queste si distinguono in piatte, tonde ed a zampa di lepre (queste ultime utilizzate nella pulizia delle strade). Ora ci sono in tutto il territorio diverse fabbriche, piccole e medie industrie ma soprattutto sta prendendo ampio raggio il settore del turismo grazie ai tanti turisti che arrivano nelle campagne bucinesi per cercare relax.\nIl comune ospita la fabbrica Valentino Fashion Lab della casa di moda Valentino. La Valentino Fashion Lab, specializzata nella realizzazione di calzature della linea Rockstud, ha subito un incendio ad inizio aprile 2021. \nTurismo.\nBucine \u00e8 considerato una porta di accesso al Chianti nonch\u00e9 l'ingresso nel Valdarno provenendo da Siena e dalla Valdichiana e centro pi\u00f9 grande ed importante della Valdambra. Bucine con il suo territorio risiede al centro del famoso triangolo delle tre citt\u00e0 d'arte toscane Firenze-Arezzo-Siena. Dista da Firenze circa 55\u00a0km, da Siena circa 35\u00a0km e da Arezzo circa 27\u00a0km.\nIl suo territorio \u00e8 ricco di grandi vigneti ed oliveti, tanto da far parte dell'\"Associazione Nazionale Citt\u00e0 del Vino\" ed \u00e8 anche presente nel movimento delle citt\u00e0 del buon vivere Cittaslow grazie ai numerosi prodotti del territorio come ad esempio il miele, la frutta e la verdura, i salumi, i formaggi e la carne bovina e suina in genere, l'olio extravergine di oliva della Valdambra ed il vino di ottima qualit\u00e0. Il territorio offre bellezze naturali e architettoniche, essendo presenti castelli, torri, ponti, palazzi, antiche abbazie, chiese, e piccoli borghi antichi con le loro vecchie mura sparsi dappertutto. La natura del comune di Bucine \u00e8 rigogliosa e varia, in quanto ricca di boschi, prati, colline, laghi e torrenti, con la possibilit\u00e0 di imbattersi in alberi secolari e monumentali come ad esempio il grande leccio chiamato \"la fraschetta\" poco fuori dall'abitato a Bucine, o anche l'enorme cipresso lungo la strada che porta alla pieve di Galatrona o ancora il maestoso \"olivone\" a Montebenichi e la gigantesca Farnia di Badia a Ruoti. In pi\u00f9 sono presenti molti sentieri su strade bianche da poter percorrere a piedi, in mountain bike o per chi lo desidera a cavallo.\nMolto sviluppato di conseguenza \u00e8 il settore del turismo - anche a livello internazionale - negli ultimi anni, essendo presenti nel territorio numerose strutture ricettive di ogni genere, dagli agriturismi (in maggior parte) agli alberghi ai bed and breakfast e anche dei campeggi.\nInfrastrutture e trasporti.\nBucine dispone di una propria stazione ferroviaria al centro della tratta Firenze-Arezzo-Chiusi, che garantisce collegamenti con Firenze ed Arezzo per tutto l'arco della giornata, mentre le corse autobus sono gestite dalla societ\u00e0 consortile Etruria Mobilit\u00e0 la quale effettua oltre che collegamenti con i principali centri del Valdarno anche collegamenti con Siena. Nel periodo estivo grazie ad una compagnia di autobus privata \u00e8 possibile raggiungere le localit\u00e0 di mare della provincia di Grosseto grazie ad un servizio di andata e ritorno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCi sono varie societ\u00e0 sportive nel territorio comunale di Bucine di diverse discipline, quali il calcio ed il ciclismo in primis (U.S. Fracor) ma anche e con ottimi risultati il volley (Green Volley Bucine), la pesca sportiva (Lenza Bucinese) ed altro. Sicuramente la societ\u00e0 pi\u00f9 anziana e importante del territorio \u00e8 la Polisportiva Bucinese 1930, squadra di calcio che attualmente nella stagione 2018/19 (e per il sesto anno consecutivo) milita nel campionato di \"Eccellenza\" toscana girone \"b\" e porta i colori sociali arancio-verde. Alla fine della stagione 2015/16 raggiunge per la prima volta lo storico traguardo degli spareggi play-off per accedere in serie \"D\", finendo appunto il campionato al terzo posto, bissando poi il raggiungimento degli spareggi per la promozione in serie \"D\" anche l'anno successivo. Nel comune di Bucine sono presenti campi da calcio, campi da calcetto, campi da tennis, un palazzetto dello sport, laghi di pesca sportiva e nello stadio di Bucine c'\u00e8 anche una pista da atletica. Il 4 Settembre 2021 l'amministrazione comunale ha intitolato lo stadio cittadino al campione del mondo '82 Paolo Rossi che per tanti anni ha abitato nel territorio di Bucine."}
{"id": "31537", "revid": "322321", "url": "https://it.wikipedia.org/wiki?curid=31537", "title": "Capolona", "text": "Capolona \u00e8 un comune italiano di abitanti della provincia di Arezzo in Toscana.\nStoria.\nIl nome si pensa derivi da \"Caput Leonis\" (o \"Campus Leonis\"). Le origini del paese sono remote e poco conosciute: c'\u00e8 chi ritiene che l\u00ec fosse situato un antico convento di cui oggi si sarebbero perse le tracce. Oggi Capolona \u00e8 un tranquillo paesino immerso nella campagna toscana con caratterizzazione manifatturiera e agrituristica a soli 12\u00a0km dalla Citt\u00e0 di Arezzo ed alle porte del Casentino.\nCapolona, capoluogo del comune omonimo, ha una storia singolare. Il comune si estende sulle pendici del Pratomagno verso sud e sulla riva destra dell'Arno e coincide storicamente con i possedimenti dell'antichissima Abbazia di San Gennaro a Campoleone. In realt\u00e0 Capolona \u00e8 un nome che individua non tanto un centro in particolare, quanto tutta una zona, avendo cambiato durante i secoli la localizzazione del capoluogo; dopo l'abbandono dell'Abbazia, situata nei pressi dell'attuale abitato di Castelluccio, il territorio fu unito ad altre comunit\u00e0 (in particolare con Subbiano, sull'altra sponda dell'Arno) fino alla dominazione napoleonica. Nel 1808 fu istituito il distretto di Capolona, Bibbiano e Belfiore e la sede comunale fu a Castelluccio, il centro pi\u00f9 vicino all'antica Abbazia e ne acquis\u00ec il nome di Capolona. Precedentemente il nome era passato ad una localit\u00e0 vicina, sede della pieve di San Giovanni, luogo fino ad allora chiamato Sulpiciano. In tempi pi\u00f9 recenti, il capoluogo, e di conseguenza il nome, \u00e8 passato all'attuale Capolona, un gruppo di edifici sorti ai piedi di Caliano, in corrispondenza del ponte che attraversa l'Arno ed attorno al Calzaturificio Fratelli Soldini sorto a fine degli anni cinquanta del XX secolo. Capolona ha quindi in gran parte un aspetto moderno, lungo il fiume Arno e attraversata dalla strada regionale n.71 e dalla ferrovia Arezzo-Pratovecchio-Stia. Il comune si inserisce nel paesaggio in un punto in cui il Casentino e la valle dell'Arno si aprono in un ampio ventaglio che prelude alla grande distesa formata dalla confluenza della Val di Chiana nel Valdarno e dove il fiume Arno \u201ctorce il muso\u201d ad Arezzo. Il territorio \u00e8 solcato da brevi torrenti che scendono dal displuvio pi\u00f9 meridionale del Pratomagno, che sopra il capoluogo \u00e8 abbastanza ripido, ma si addolcisce verso Pieve San Giovanni. Capolona si trova al centro di un territorio notevolmente interessante per le sue vicende storiche: importanti ritrovamenti archeologici anche di origine neolitica sono stati scoperti intorno alle localit\u00e0 di Cafaggio, Cafaggiolo, Cicaleto e Vico. L'Abbazia di San Gennaro a Campus Leonis (da cui \u201cCapolona\u201d) fu fondata nel 972 e successivamente affidata ad alcuni monaci benedettini provenienti da Montecassino. Dal X al XII secolo nel momento della sua maggiore potenza, l'elenco delle propriet\u00e0 della Abbazia di Campoleone era enorme: castelli e corti dal Casentino all'Umbria. Fra gli ospiti illustri dell'Abbazia ci fu Papa Alessandro II, che vi soggiorn\u00f2 nel settembre 1064(presso la loc. Ierna si sono rinvenute tracce del passaggio di Papa Alessandro II, una medaglia con la sua effigie, fa pensare potesse essere un dono del Papa a qualche personalit\u00e0 di importanza che vivesse in quella zona. Essendo sita in loco una ex villa romana appartenuta a famiglia Patrizia e poi successivamente riadattata a castelletto, ove ancora oggi si pu\u00f2 notare una torre difensiva rimaneggiata successivamente, dalle varie dominazioni). Dalla fine del secolo XIV ebbe inizio il lento declino dell'Abbazia, che fu in seguito abbandonata, con conseguente decadenza del centro abitato corrispondente. Il monumento pi\u00f9 importante di Capolona \u00e8 Pieve a Sietina, giunta a noi quasi nella sua forma originaria (escluso il campanile di inizio Novecento). La Pieve a Sietina \u00e8 ricordata fin dall'inizio del secolo XI con il nome di Santa Maria Maddalena di Setrina e si trova nella \u201cterra barbaritana\u201d, suggestiva dizione per definire una vasta area posta tra Arezzo e il Casentino dove, all'inizio dell'anno Mille, era ancora forte l'impronta delle popolazioni di stirpe germanica che nei secoli passati avevano occupato e si erano stabiliti in queste terre. Nella Pieve a Sietina ci sono affreschi trecenteschi e rinascimentali riportati al loro antico splendore da un recente restauro. Molti borghi mantengono ancora una tipica foggia medievale con tracce pi\u00f9 o meno evidenti di strutture murarie: ricordiamo Castelluccio con la sua \u201cPortaccia\u201d; Pieve di Cenina, Pieve San Martino Sopr'Arno e Pieve San Giovanni con pievi antichissime e la chiesa a Il Santo con testimonianze di origine bizantine; Bibbiano con tratti ben conservati della cinta muraria, e poi Lorenzano, Baciano, Ponina, Cenina, Migliarino, Vezza, Casavecchia, Busseto, Apia, Santa Margherita, Poggio al Pino, Figline, Busenga, Ierna e tanti altri piccoli borghi e casolari dispersi nelle colline. Sono da segnalare una serie di tracce di strutture difensive e fortificate che facevano probabilmente parte del sistema difensivo risalente all'alto medioevo: Lorenzano, Casella, Caliano, Belfiore.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 525 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale squadra di calcio di Capolona \u00e8 l'A.S.D. Deportivo Capolona, fondata nel 2013 e militante nel campionato UISP di Arezzo, eccellenza - girone A. [Allenatore: Massimo Romani, Capitano e fondatore: Nicola Bruni]\nCapolona \u00e8 anche rappresentato dal Capolona-Quarata, squadra che milita nella prima divisione FIGC .\nAltri sport: ASD Capolona-Subbiano Pallavolo (fondata nel 2015), attivit\u00e0 di pallavolo femminile. Scuola Regionale di Pallavolo FIPAV, Marchio di Qualit\u00e0 per il Settore Giovanile 2020-21. Partecipa ai campionati di categoria giovanili nel Comitato Territoriale FIPAV Etruria. La prima squadra milita attualmente in Seconda Divisione. "}
{"id": "31539", "revid": "322321", "url": "https://it.wikipedia.org/wiki?curid=31539", "title": "Caprese Michelangelo", "text": "Caprese Michelangelo (\"Capresa\" in dialetto locale) \u00e8 un comune italiano di abitanti della provincia di Arezzo in Toscana.\nStoria.\nLe prime testimonianze della presenza del castello di Caprese sono riferibili al 1082 quando apparteneva ai signori di Galbino, sebbene il toponimo Caprese \u00e8 presente gi\u00e0 in un documento del 1011. La tradizione fa risalire le sue origini al periodo delle lotte tra Longobardi e Bizantini. Nel 1104 il castello fu ceduto ai Camaldolesi insieme a tutto il suo distretto.\nPer tutto il Medioevo la propriet\u00e0 del castello fu contesa a causa della sua posizione strategica, passando nelle mani di Arezzo nel 1226 e dei Guidi di Romena nel 1260.\nNel 1324 l\u2019esercito di Arezzo, capeggiato da Pier Saccone, fratello del vescovo Guido Tarlati, assedi\u00f2 la rocca e dopo tre mesi la conquist\u00f2. Dopo altri decenni sotto Arezzo, e una breve parentesi sotto Perugia, nel 1384 la comunit\u00e0 di Caprese si sottomise a Firenze, che vi istitu\u00ec una Podesteria.\nIn questo piccolo comune il 6 marzo 1475 nacque l'insigne artista Michelangelo Buonarroti, di cui il comune porta il nome dal 1913.\nI secoli successivi sono caratterizzati dalla decadenza del castello, che in diverse testimonianze \u00e8 descritto come in rovina e disabitato. Lo stato di abbandono termin\u00f2 nella seconda met\u00e0 del XIX secolo con la scoperta dell\u2019atto di nascita di Michelangelo Buonarroti, a cui seguirono numerosi interventi di restauro e la creazione del primo \"museo michelangiolesco\", ora denominato Museo Casa Natale di Michelangelo Buonarroti.\nAl plebiscito del 1860 per l'annessione della Toscana al Regno di Sardegna i \"s\u00ec\" non ottennero, anche se per poco, la maggioranza degli aventi diritto (226 su totale di 464), sintomo dell'opposizione all'annessione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 158 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCucina.\nLa castagna nella variet\u00e0 Marrone \u00e8 il prodotto tipico del territorio. Nel 2010 il Marrone di Caprese Michelangelo ha ottenuto la Denominazione di Origine Protetta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31541", "revid": "322321", "url": "https://it.wikipedia.org/wiki?curid=31541", "title": "Castel San Niccol\u00f2", "text": "Castel San Niccol\u00f2 \u00e8 un comune italiano sparso di abitanti della provincia di Arezzo in Toscana.\nCapoluogo del comune \u00e8 \"Strada in Casentino\", il pi\u00f9 grande tra gli abitati, con poco meno di abitanti. Le frazioni pi\u00f9 grandi sono Cetica e Borgo alla Collina.\nLa pi\u00f9 rilevante manifestazione che si svolge nel capoluogo \u00e8 la Biennale della pietra lavorata (giunta alla XVI edizione), in cui espongono sia artisti del settore che scalpellini, di cui Strada si fa fregio di avere una grande tradizione.\nIn tutta l'area \u00e8 importante la coltivazione di abeti, da destinarsi ad alberi di Natale. Crescente \u00e8 l'importanza del turismo nella zona.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 224 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nNel territorio comunale \u00e8 presente il Museo della civilt\u00e0 castellana, che fa parte del percorso del sistema della civilt\u00e0 castellana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFrazioni del comune.\nIl comune di Castel San Niccol\u00f2 \u00e8 diviso in molte frazioni, alcune delle quali sono pi\u00f9 rilevanti dal punto di vista demografico e storico-culturale.\nBorgo alla Collina.\nFrazione del comune di Castel San Niccol\u00f2, divide la Valle dell\u2019Arno dalla Valle del Solano. \u00c8 un borgo medievale, che fu possedimento del ramo della famiglia dei Conti Guidi di Poppi. Borgo alla Collina, grazie alla sua posizione rialzata su una collina, da cui \u00e8 tratto il medesimo nome, fu un grande possedimento feudale. Dal Quattrocento inizi\u00f2 a far parte dei territori amministrati dalla Repubblica Fiorentina, anche se la sua comunit\u00e0 conserv\u00f2 l\u2019autonomia e statuti propri fino al 1776 quando si verific\u00f2 l\u2019ingresso nel Comune di Castel San Niccol\u00f2 a seguito della riforma granducale.\nBorgo alla Collina conserva l\u2019omonimo Castello, eretto tra i secoli XI-XII, che tuttavia non spicca sulla piccola cittadina medievale, intreccio di viuzze con case unite le une alle altre, denominata \u201cil borghetto\u201d. Il Castello presenta a sud un arco che, insieme alla Porta Orgi, costituisce una delle due entrate della citt\u00e0. La Porta Orgi conduce invece tramite un percorso campestre all\u2019Oratorio di Sant\u2019Agata di Orgi (X secolo), in cui \u00e8 presente l\u2019omonimo crocefisso portato in processione durante le feste agresti. La torre quadrata del Castello \u00e8 originale, mentre l\u2019intero corpo centrale \u00e8 stato restaurato dopo l\u2019ultimo conflitto mondiale.\nAlla fine del Quattrocento il Castello fu concesso a Cristoforo Landino, umanista e segretario della Repubblica Fiorentina, per i servigi resi. La Tomba monumentale di Cristoforo Landino realizzata nel 1848 e lo Sposalizio mistico di Santa Caterina, realizzato nel 1423 dal cosiddetto Maestro di Borgo alla Collina, si trovano nella chiesa parrocchiale di San Donato, posta al centro del paese. Il castello oggi ospita l\u2019Accademia Casentinese di Lettere, Arti, Scienze ed Economia.\nCastello.\nLa localit\u00e0 del comune denominata Castello sorge su uno sperone roccioso collocato su un poggio anticamente chiamato Ghianzuolo, ed \u00e8 costituita dal Castello che d\u00e0 nome al comune e da un agglomerato di case sorto successivamente fuori dalle mura del castello. Il castello, anticamente chiamato Corte in Vado, durante il Medioevo, divideva le Repubbliche di Arezzo e di Firenze e nel 1253 pass\u00f2 dal conte Guido Novello al conte Guido Novello di Modigliana, esponente sempre della famiglia dei Conti Guidi. La rocca rimase in possesso dei Conti Guidi fino al 1440, quando poi sub\u00ec delle modifiche diventando la residenza dei podest\u00e0 fiorentini fino ai primi anni del Settecento. Quando il podest\u00e0 si trasfer\u00ec a Poppi, l\u2019antico castello divenne una casa coloniale. Ristrutturato nel 1970 divenne di nuovo accessibile ai visitatori. \nIl borgo castellano sorto intorno al castello \u00e8 costituito da case di pietra e presenta all\u2019ingresso una grossa torre civica quadrata che possiede due orologi a sei cifre, aventi ognuno una sola lancetta che indica le ore. La peculiarit\u00e0 di entrambi gli orologi, consiste nel fatto che l\u2019unica lancetta nell\u2019arco di ventiquattro ore fra ben quattro giri. Nel Medioevo infatti, la suddivisione delle ore nella giornata avveniva a gruppi di sei ore e ogni gruppo possedeva i propri momenti di riposo e preghiera. I gruppi 6-12 e 12-18 erano considerati diurni mentre 18-24 e 24-6 notturni. Inoltre anticamente nessuno possedeva orologi e di conseguenza le ore dovevano essere ben scandite e lette da lontano. Questi orologi tuttavia non causavano fraintendimenti su che ora fosse per il semplice fatto che alla segnalazione dell\u2019ora da parte di questi ultimi si aggiungevano anche i rintocchi di una grossa campana allo scoccare di ogni ora e la conoscenza specifica da parte degli abitanti della valle della luce del giorno e dell\u2019altezza del sole. I due orologi hanno entrambi una circonferenza di diversi metri in quanto vengono riportanti solo sei numeri a una distanza di 60\u00b0 l\u2019uno dall\u2019altro, differentemente da un orologio classico che vede i numeri raffiguranti le ore posti a 30\u00b0 l\u2019uno dall\u2019altro. Questo permetteva una vista migliore della posizione della lancetta tra le ore anche a pi\u00f9 lunga distanza.\nA fianco della torre dell\u2019orologio \u00e8 presente un edificio rettangolare con finestra a feritoie, che un tempo era la Chiesa parrocchiale di Castel San Niccol\u00f2, oggi restaurata e adibita a piccolo Museo della civilt\u00e0 castellana. Alla destra della torre si nota la Podesteria di Castel San Niccol\u00f2, prima sede amministrativa comunale, vicina alla Cappella del Crocefisso, al cui interno ospita un Crocifisso con ai lati la Madonna e San Giovanni, datato 1439, e secondo una leggenda popolare dipinto da un prigioniero con l\u2019uso di una mollica di pane. Di fronte alla Podesteria si erge il Castello al quale si accede con una rampa di scale: attraversata una porta archiacuta aperta nelle mura, si giunge alla Piazza d\u2019Armi. Sulla destra il Palazzo \u00e8 formato da quattro distinte parti (alcune visitabili), al quale si accede tramite cortile e scalinate. Ci sono inoltre le sale del Cassero e l\u2019ala destra del piano superiore, unica ala superstite del Palazzo, con bifore sormontate dallo stemma dell\u2019Arte della Lana: all\u2019interno della sala si nota un affresco quattrocentesco di scuola fiorentina rappresentante l\u2019Annunciazione.\nCetica.\nCetica \u00e8 una delle pi\u00f9 popolose frazione del comune, posta ad un\u2019altezza che varia dai 600 ai metri, incastonata nel verde dei boschi del Pratomagno. Questa localit\u00e0 conserva i tre nuclei storici di cui era formata, San Michele, Santa Maria e San Pancrazio, intorno ai quali si sono creati dei piccoli borghi disseminati tra campi terrazzati, grazie allo stanziamento di alcuni nuclei familiari. I borghi pi\u00f9 conosciuti sono: Castagneto, Casenzi, Casandoni, Campareccia, Poggio, Poggiolo, Susanto, Borgo Piano, Fattoria, Campolupoli, Cafio, Callagnolo e La Porta.\nNel borgo di Casenzi si trova il Ponte Romanico, di epoca medievale, che, ristrutturato nel 2011, presenta una struttura di pietra che collega all\u2019altra ripa del torrente Solano, dove si nota un mulino ad acqua dismesso e in una situazione di completo degrado. Inoltre il ponte portava a un castello, denominato Castello di Cetica, probabilmente di epoca medievale, del quale rimangono solo alcuni ruderi. Tra i borghi Fattoria e Campolupoli \u00e8 presente il Mulino del Balenaio, non pi\u00f9 funzionante.\nNel nucleo di San Michele \u00e8 presente l'omonima chiesa, posta al centro del paese e di origine vallombrosana. Si tratta di una chiesa romanica alla cui navata centrale vennero successivamente aggiunte quelle laterali. Al suo interno ospita una tempera quattrocentesca su tavola, realizzata dal fiorentino Pesellino, conosciuto come Francesco Di Stefano, intitolata \"Madonna con Bambino\"; un trittico raffigurante Madonna con bambino e Santi, tempera su tavola del 1357 di Taddeo Gaddi e infine un olio su tavola di Cosimo Dati, intitolato \"Madonna del Rosario\". Vicino alla chiesa \u00e8 presente il Museo del Carbonaio, curato dalla Proloco \u201cI Tre Confini\u201d di Cetica, nel quale si pu\u00f2 prendere coscienza del mestiere del carbonaio (stile di vita, capanna, strumentario e carbonaia ricostruita in dimensioni reali), che \u00e8 stato fino verso la met\u00e0 del XX secolo una delle attivit\u00e0 pi\u00f9 rappresentative di tutto il comune di Castel San Niccol\u00f2. Accanto al museo \u00e8 presente anche la Banca della Memoria, ospitata nell'ex scuola elementare del paese, che si propone come conservatrice della vita rurale della popolazione di Cetica, portando avanti i temi dell\u2019educazione alimentare, delle manifatture tradizionali e della resistenza partigiana nel secondo conflitto mondiale. Inoltre la localit\u00e0 \u00e8 resa famosa anche per la sua produzione di castagne, marroni, fagioli, funghi porcini e per la patata rossa di Cetica.\nA da Cetica, raggiungibile salendo a metri attraverso una strada sterrata, si trova il Bagno di Cetica, adesso piccolo centro di turismo, costituito da una locanda con stabilimento balneare, gi\u00e0 noto in antichit\u00e0 e conosciuto per le sue acque gelide e dalle propriet\u00e0 curative: durante il Medioevo, e di nuovo a partire dal XVII secolo, divenne meta di pellegrinaggi.\nPagliericcio.\nPagliericcio \u00e8 un piccolo borgo famoso per la sua antica produzione di lane, esportate a Firenze e a Prato fino a met\u00e0 del XX secolo, e per la sua fonderia che forniva nei secoli XV-XVIII prodotti finiti o semilavorati all\u2019intera Valle del Solano e dell'Arno. Sorge ancor oggi alla confluenza del torrente Scheggia col fiume Solano, ma ebbe origini romane e anticamente era amministrato dalle genti di San Pancrazio di Cetica. Nella localit\u00e0 Mulino Vecchio all\u2019interno del paese e in prossimit\u00e0 del fiume, si erge ancora il Mulino Grifoni, che risale alla prima met\u00e0 del Seicento ed \u00e8 ancora attivo grazie alla produzione di farine macinate con la forza dell\u2019acqua. Al centro del paese \u00e8 presente la chiesa del Santissimo Crocifisso che ospita un trittico raffigurante la \"Madonna con Bambino e santi\", datata 1357 e riferita al Maestro di Barberino.\nPratarutoli.\nLocalit\u00e0 di passaggio, \u00e8 una frazione del comune che collega Pagliericcio a Cetica. Molto piccola e con poche case di pietra serena abitate, presenta una piccola Cappella dove una lapide commemorativa ricorda i giovani del paese caduti al momento dell\u2019invasione nazifascista in una lotta di liberazione.\nPrato di Strada.\nPrato di Strada \u00e8 un piccolo borgo sorto in zona pianeggiante ai lati della strada che costeggia il fiume Solano, non distante dalla pi\u00f9 grande frazione del comune, Strada. Il borgo inizia a svilupparsi grazie all\u2019arte dei calzolai e della lavorazione della lana nell\u2019Ottocento, ma negli anni cinquanta questi due mestieri vengono sostituiti dalla potente produzione di olio di un frantoio artigianale. \u00c8 presente la Chiesa di San Giovanni Battista, edificata nel XV secolo, nel centro del paese, che ospita all\u2019interno un affresco restaurato, della Madonna della Consolazione, datato XVI secolo. Di fronte alla Chiesa c\u2019\u00e8 un ospizio per i boscaioli gestito dalle Suore Orsoline di Somasca. Durante la penultima domenica di giugno, in onore della festa per il patrono San Giovanni Battista, viene allestita la Festa della Ciliegia.\nRifiglio.\nPiccolo borgo che sorge alla confluenza del medesimo torrente col fiume Solano, deve la sua origine ad un antichissimo oratorio sorto in localit\u00e0 Isola e dedicato alla Madonna, Santa Maria a Isola. Quest\u2019oratorio, adibito a rifugio per pellegrini e viandanti, venne completamente distrutto nel 1944 dalle truppe tedesche che si ritiravano dalla localit\u00e0 e fu ricostruito nel dopoguerra. A poca distanza dall\u2019oratorio, sulla riva sinistra del fiume Solano, \u00e8 presente la localit\u00e0 Le Gualchiere, dove anticamente si produceva la lana.\nStrada in Casentino.\nCapoluogo del comune e anticamente chiamata Il Borgo alla Strada, per distinguersi da Borgo alla Collina, nacque come luogo di mercato di tutta la Valle del Solano, sorto in prossimit\u00e0 di Castel San Niccol\u00f2. Era facilmente raggiungibile grazie alla pieve di San Martino a Vado, costruita dai Conti Guidi nell'XI secolo, che costituiva un facile \u201cguado\u201d sul fiume Solano. Con un decreto del Granduca di Toscana, Pietro Leopoldo, nel 1776 Strada divenne capoluogo del comune; fu la prima sede podestarile e in seguito centro amministrativo e sede comunale.\nLa pieve di San Martino a Vado \u00e8 una delle pi\u00f9 importanti chiese romaniche del Casentino: fu costruita nell\u2019XI secolo per ordine della contessa Matilde di Canossa. La chiesa si presenta divisa in tre navate con sette campate di sei colonne ciascuna, ognuna delle quali presenta un capitello diverso, opera di alcuni scultori ignoti lombardi. Al suo interno ospita degli affreschi provenienti dalla chiesa parrocchiale adiacente al Castello di Castel San Niccol\u00f2, quali una \"Crocifissione\" e un \"San Niccol\u00f2 con santi\", entrambi del XIV secolo e di scuola fiorentina. La pieve di San Martino a Vado conserva la facciata originaria.\nIl centro del paese \u00e8 costituito da piazza Matteotti, contornata da due austeri palazzi: palazzo Vettori e Vettori-Tommasi. A fianco di palazzo Vettori \u00e8 posta la cappella-oratorio della Visitazione della Madonna, sorta su un impianto cinquecentesco quando il paese, divenuto troppo popoloso, necessitava di un luogo pi\u00f9 vicino per le funzioni religiose, allestito per giovani e anziani. All\u2019interno dell\u2019oratorio sono presenti delle tavole raffiguranti l\u2019Immacolata Incoronata di Santi di Tito del 1580 e una tela di Francesco Guerrieri, pittore di Fossombrone, con la \"Madonna col Bambino e santi\", datata 1650. A fianco della piazza sono presenti le logge del Grano, a cinque campate con archi a tutto sesto in pietra serena e copertura a padiglioni di antica fattura. Sotto le Logge si svolge il mercato settimanale del paese. Vicino alle logge \u00e8 presente l\u2019antica sede podestarile e comunale che dopo una ristrutturazione \u00e8 stata adibita a biblioteca.\nLegato alla storia di Strada \u00e8 il \"Collegio\", possente struttura settecentesca posta in localit\u00e0 panoramica immediatamente sopra il centro abitato, utilizzata un tempo come Seminario prima dai Gesuiti, poi dai Salesiani e infine dalla Diocesi di Fiesole. Attualmente \u00e8 in parte utilizzata con finalit\u00e0 residenziali pubbliche. Nell\u2019ottobre 2012 al suo interno \u00e8 stato inaugurato il Museo della Pietra Lavorata, che nasce con l\u2019intento di documentare, studiare, interpretare e tramandare il patrimonio culturale e monumentale legato alla pietra serena nella valle del Solano. Il museo \u00e8 suddiviso in sezioni che affrontano tematiche che vedono protagonista la pietra nel paesaggio, nell\u2019architettura medievale, nelle leggende, nella lavorazione tradizionale praticata dalle famiglie degli scalpellini di Strada in Casentino che da secoli si tramandano questo antico mestiere. Lo stesso capoluogo del comune \u00e8 infatti conosciuto anche come Paese della Pietra Lavorata, proprio per la presenza in tutto il territorio delle antiche cave di pietra serena. Ogni due anni si celebra la Biennale della Pietra Lavorata, alla quale giungono artisti, scultori e scalpellini di tutta l\u2019Italia e tutto il mondo."}
{"id": "31542", "revid": "1444396", "url": "https://it.wikipedia.org/wiki?curid=31542", "title": "Castelfranco di Sopra", "text": "Castelfranco di Sopra \u00e8 il centro istituzionale e storico del comune italiano di Castelfranco Piandisc\u00f2.\nGi\u00e0 comune autonomo fino al 1\u00ba gennaio 2014, \u00e8 stato certificato per la sua particolare struttura urbanistica e architettonica come un de \"I borghi pi\u00f9 belli d'Italia\".\nSi trova ai piedi del Pratomagno, lungo la strada provinciale Setteponti, a 45\u00a0km dal capoluogo.\nAll'ingresso del paese si trova la splendida torre del 1300, che insieme alle mura e all'architettura della citt\u00e0, fu progettata da Arnolfo di Cambio.Nel 1996 Castelfranco ha festeggiato il settimo centenario della sua fondazione.\u00c8 sede del Teatro intitolato a Wanda Capodaglio, famosa attrice di prosa che trascorse a Castelfranco gli ultimi anni della propria vita. Dal 1\u00ba gennaio 2014 si \u00e8 unito con il comune di Pian di Sc\u00f2.\nStoria.\nSituato lungo l'antico tracciato che collegava Arezzo a Fiesole, il territorio su cui oggi sorge Castelfranco di Sopra fu occupato in epoca preromana da un insediamento etrusco. Passato sotto il controllo di Roma intorno al III secolo, il territorio sub\u00ec una intensa urbanizzazione, alimentata dalla costruzione della via consolare Cassia antica.\nAlla caduta dell'Impero romano d'Occidente l'area fin\u00ec sotto la dominazione longobarda, come attestato dai resti di strutture longobarde recentemente rinvenute nei pressi dell'antica Badia di Soffena, databili intorno all'825. Le prime testimonianze scritte riguardo a quest'ultima risalgono ai primi decenni del secondo millennio d.C., ed inquadrano la Badia di Soffena nel circuito culturale-religioso dei Monaci Vallombrosani. Pressappoco nello stesso periodo si attesta la presenza nell'area circostante la Badia del piccolo borgo di Casuberti.\nFondato nel 1299 dalla Repubblica Fiorentina, Castelfranco di Sopra fu concepito come avamposto militare in funzione antiaretina, e come snodo commerciale per le tratte terrestri che collegavano il territorio della Repubblica all'aretino. Per popolare la \"Terra Nova\", il borgo fu \"francato\", cio\u00e8 temporaneamente esentato dal pagamento dei tributi, attraendo cos\u00ec a s\u00e9 numerosi popolani provenienti dalle comunit\u00e0 vicine.\nNel giro di una cinquantina d'anni vennero costruiti la cinta muraria, la piazza ed i quartieri prospicienti ad essa.\nNel XVII secolo il borgo conobbe un profondo rinnovamento della sua vita economica e sociale, che permise un aumento demografico sostenuto, prova del quale sono la costruzione di palazzi signorili quali Palazzo Renzi, e di strutture di vita comunitaria e religiosa quali l'Oratorio di San Filippo ed il Convento delle Agostiniane.\nPassata nel XIX sec. sotto l'amministrazione della Provincia di Arezzo, Castelfranco di Sopra sub\u00ec la distruzione delle mura e dell'antica Loggia di Arnolfo di Cambio, l'architetto fiorentino che ne aveva curato la costruzione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 148 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nCastelfranco di Sopra \u00e8 gemellato con:\nSport.\nCastelfranco \u00e8 rappresentato calcisticamente dalla squadra U.S.D. Fulgor Castelfranco Di Sopra, fondata nel 1968. Nel 2012 si qualifica agli spareggi della terza divisione, conquistando per la seconda volta nella sua storia la promozione in seconda categoria."}
{"id": "31543", "revid": "1272592", "url": "https://it.wikipedia.org/wiki?curid=31543", "title": "Castiglion Fibocchi", "text": "Castiglion Fibocchi \u00e8 un comune italiano di abitanti della provincia di Arezzo in Toscana.\nStoria.\nIl paese di Castiglion Fibocchi sorge sulle ultimi propaggini del massiccio del Pratomagno che degradano verso la piana di Arezzo, lungo l'antica Via Clodia (o Cassia Vetus). Il territorio comunale gi\u00e0 abitato nella tarda et\u00e0 repubblicana (I secolo a.C.), attorno all'anno mille fu castello dei Conti Guidi a guardia della strada che collegava il Valdarno al Casentino. Nel 1385, con la vittoria di Firenze su Arezzo cadde anch'esso sotto il dominio della Repubblica di Firenze. Lungo l'attuale strada dei Setteponti si possono osservare alcuni esempi della tipica edilizia rurale: le Case Leopoldine, con la colombaia, la loggia e il portico, fra le pi\u00f9 belle della zona. A monte del capoluogo si trova la piccola frazione di Gello Biscardo con il suo borgo antico splendidamente conservato. Sulla collina si possono osservare i ruderi di San Quirico, la pieve paleocristiana di cui si hanno testimonianze gi\u00e0 dal II secolo.\nIl marchesato di Castiglion Fibocchi, San Giustino e Castiglion Fibocchi fu concesso dal granduca Ferdinando II al suo valoroso generale Alessandro del Borro di Girolamo, vincitore dei Turchi, il 10 ottobre 1644. \nLa sua abilit\u00e0 militare \u2013 combatt\u00e9 vittoriosamente nella Guerra dei trent'anni per conto del granduca, cognato dell'imperatore \u2013 gli fece guadagnare il titolo di barone boemo e a 35 anni divenne nobile aretino, poi dal 1642 di primo grado. \nUomo di cultura e erudito di matematica e fisica, elabor\u00f2 col Torricelli un progetto per prosciugare la Val di Chiana. Dopo la sua morte a Corf\u00f9 (1656) ne eredit\u00f2 il titolo il figlio Niccol\u00f2 (-1690) e i suoi eredi che lo mantennero fino alla legge di abolizione dei feudi granducali del 1749. A Niccol\u00f2, privo di eredi maschi, successe nel feudo il fratellastro generale Marco, che divenne governatore di Livorno (1677-1701) e mor\u00ec privo di eredi maschi. I del Borro, patrizi aretini, furono gi\u00e0 signori del castello del Borro dal 1254, da cui presero il nome presso Loro Ciuffenna, quale ultimo territorio del distretto aretino in Valdarno. I marchesi incrementarono la produzione agricola del feudo con il conseguente aumento della popolazione.\nAl plebiscito organizzato per l'annessione della Toscana al Regno di Sardegna, Castiglion Fibocchi si espresse con schiacciante maggioranza a favore del mantenimento del regno separato (su 293 aventi diritto, 169 votanti, il regno separato ebbe 106 voti contro 46 che andarono all'annessione e 17 nulle). Qualcuno dice che questo risultato si ebbe perch\u00e9 fu l'unico posto in cui furono organizzate votazioni libere. Da qui l'appellativo di \"re di Castiglion Fibocchi\" dato a Ferdinando IV di Toscana, succeduto all'ultimo sovrano regnante di Toscana, Leopoldo II di Toscana.\nIl paese deriva il suo nome Da Bocca o Bocco de' Pazzi di Valdarno, che non hanno niente a che vedere con i Pazzi della famosa congiura contro i Medici.\nIl nome \u00e8 riportato in antichi documenti come \"Castilium Filiorum Bocchi\" (Fi.Bocchi) e la sua cinta muraria era guarnita con sette torri. Di queste ne rimane solo una, per\u00f2 due porte sono ancora in piedi: Porta Fredda e Porta San Clemente. La fiera (del bestiame) era ed \u00e8 tuttora la prima domenica di ottobre.\nSociet\u00e0.\nEtnie e minoranze straniere.\nSecondo i dati ISTAT al 31 dicembre del 2009 la popolazione straniera residente era di 234 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLe squadre di calcio del Paese sono il G.S. Settetorri che milita nel girone di Prima categoria della UISP di Arezzo, fondata nel 1983. Mentre l'U.S.D. Castiglion Fibocchi si \u00e8 unito alla societ\u00e0 Arno Laterina, dando vita all'Arno Castiglioni Laterina, squadra che milita nel campionato di Seconda Categoria Girone L."}
{"id": "31544", "revid": "124127228", "url": "https://it.wikipedia.org/wiki?curid=31544", "title": "Arsoli", "text": "\u00c0rsoli (\"\u00c0rzuli\" in dialetto locale) \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nArsoli sorge a poca distanza dal confine geografico del Lazio con l'Abruzzo (Marsica); il territorio comunale \u00e8 circondato dalla catena dei monti Simbruini.\nStoria.\nAppartenente gi\u00e0 dal IX secolo ai monaci del monastero di Subiaco, come confermato da una bolla di Papa Gregorio IV dell'864, che edificarono un monastero, trasformato successivamente in castello, quando nel secolo XIII la signoria di Arsoli pass\u00f2 alla famiglia Passamonti, che forse a loro volta la ebbero per diritto di conquista, e la mantennero sino al 1536, eccetto il periodo dal 1495 al 1502 nel quale fu tenuta, per forza d'armi, dai Colonna. Durante l'ultima fase del dominio dei Passamonti, la stessa casata era stata colpita da un grave dissesto finanziario, oltre al fatto che la peste dei lanzichenecchi aveva quasi completamente spopolato il borgo e che la famiglia aveva perso Amico Passamonti, signore di Arsoli, trucidato da Marzio Colonna. Queste ragioni indussero la famiglia Passamonti a vendere nel 1536 il castello di Arsoli agli Zambeccari, mediante strumento notarile del 21 settembre.\nLa cittadina di Arsoli si trovava allora in tristissime condizioni dal momento che oltre alla mancanza di popolazione le case erano in rovina ed i terreni agricoli erano incolti o pantanosi, con pochissime attivit\u00e0 ancora attive. A questa situazione disperata ed al sostanziale disinteresse manifestato dagli Zambeccari per il borgo, si aggiunse la guerra della Campagna Romana che infuri\u00f2 sotto Paolo IV dal 1557, dal momento inoltre che il borgo era posto a breve distanza da Oricola, piazzaforte di tedeschi e spagnoli.\nDopo poco tempo, San Filippo Neri, che era confessore, direttore spirituale e consigliere per quelle materiali del principe Fabrizio Massimo, gli consigli\u00f2 l'acquisto di Arsoli ed il contratto con Flaminio Zambeccari venne siglato il 30 ottobre 1574 per gli atti del notaio Prospero Campano.\nSotto i Massimi il borgo inizi\u00f2 a risplendere nuovamente dal momento che Fabrizio si occup\u00f2 del rifacimento della chiesa e della riordinazione dei benefici ecclesiastici, probabilmente su impulso dello stesso Neri. Si occup\u00f2 inoltre come feudatario di emanare dei decreti per la corretta amministrazione della giustizia e fece costruire un acquedotto nuovo per rifornire di acqua il borgo e la rocca presente in loco.\nSimboli.\nLo stemma del Comune di Arsoli \u00e8 stato concesso con decreto del presidente della Repubblica del 13 novembre 2002. \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 180 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nPalazzo Massimo \u00e8 stato utilizzato come set della miniserie televisiva \"La baronessa di Carini\".\nIl Castello Massimo \u00e8 stato il set principale del film \"La morte negli occhi del gatto\" (1973) di Antonio Margheriti. Gli esterni del cimitero del film del 1994 \"Dellamorte Dellamore\" di Michele Soavi sono stati girati nel camposanto di Arsoli.\nAll'interno del palazzo del Comune c'\u00e8 una piccola sala teatrale, denominata \"La Fenice\", che dal 1999 ospita una rassegna di spettacolo dal vivo con particolare attenzione al teatro per l'infanzia. Dal 2015 il teatro \u00e8 diventato \"Residenza artistica nazionale\" riconosciuta dal MiBACT e dalla Regione Lazio.\nLa chiesa della SS. Trinit\u00e0 in Arsoli si trova nella localit\u00e0 Stazione.\n\u00c8 stata edificata nel 1956 da un vecchio edificio fatiscente divenendo un punto di riferimento per tutta la comunit\u00e0.\nIdeatrice del progetto fu Paolina Morani (1903-1986). In questo modo gli abitanti della Stazione (una periferia di Arsoli) poterono fruire del servizio della Santa messa senza essere costretti a recarsi in paese, specialmente in inverno.\nNella chiesetta, dalla semplice pianta rettangolare spicca, sopra l\u2019altare, la raffigurazione della SS. Trinit\u00e0 dipinta dalla stessa Paolina Morani. Da notare come le \u201cTre Persone\u201d impartiscano la benedizione con la tipica simbologia delle chiese bizantine e cio\u00e8 usando le tre dita per rappresentare i tre elementi della Trinit\u00e0 che si riuniscono in Dio. Il soffitto della chiesa raffigura una volta stellata, ispirata dalla decorazione della navata della basilica di S. Francesco ad Assisi. La tradizione orale del posto vuole anche che le stelle rappresentino gli abitanti della Stazione che collaborarono alla edificazione della chiesetta.\nPaolina Morani, figlia del pittore Alessandro Morani e della nobildonna Russa Lil\u00ec Helbig, crebbe in un ambiente colto e raffinato, tra letteratura e arte. Lei stessa fu autrice di opere pittoriche e letterarie. Ma si distinse soprattutto per il grande impegno ecclesiale e nell\u2019apostolato, anche ad Arsoli. Infatti proprio sopra la chiesa Paolina realizz\u00f2 un piccolo appartamento che, insieme al giardinetto adiacente, divenne per anni un punto di aggregazione sociale a disposizione di tutti per il catechismo e le attivit\u00e0 socio-ricreative dedicate ai bambini. Alla sua morte, avvenuta il 23 dicembre 1986, tutto fu lasciato alla diocesi di Tivoli con la precisa indicazione che la struttura fosse utilizzata in continuit\u00e0 con le attivit\u00e0 a favore della comunit\u00e0. Il comune di Arsoli le ha dedicato una piazza per omaggiarla per il suo operato a favore del Paese.\nNell\u2019estate 2021 la chiesa ha avuto un importante intervento di restauro guidato dal Parroco di Arsoli Don Dario. In particolare l\u2019operazione ha riguardato il cielo stellato e ha visto l\u2019inserimento di alcune opere artistiche come le sei nuove vetrate in piombo realizzate da Filomena Zarroli, degli Artisti della Valle del Cavaliere, e una Via Crucis con le Stazioni dipinte da Mauro Alfani.\nAmministrazione.\nAltre informazioni amministrative.\nFa parte della Comunit\u00e0 montana dell'Aniene.\nFa parte dell'Unione MedAniene."}
{"id": "31545", "revid": "1543377", "url": "https://it.wikipedia.org/wiki?curid=31545", "title": "Castiglion Fiorentino", "text": "Castiglion Fiorentino \u00e8 un comune italiano di abitanti in provincia di Arezzo in Toscana.\nGeografia fisica.\nLa citt\u00e0 di Castiglion Fiorentino sorge su di un colle a 342 m s.l.m., 17\u00a0km a sud-est di Arezzo. Delimitata a est dai Preappennini, l'area comunale si estende in parte sulla Valdichiana e sulle alture ad essa prospicienti, in parte comprende quasi l'intero bacino della Val di Chio includendo anche la porzione superiore della valle del fiume Nestore, mentre una piccola sezione si estende sui territori di testata del torrente San Chimento, tributario al Cerfone e quindi al Tevere, al di l\u00e0 del valico della Foce (578 m s.l.m.) Il territorio confina con i comuni di Arezzo a nord, Cortona a est e a sud, Foiano della Chiana a sud-ovest e Marciano della Chiana a ovest.\nNella piana alluvionale della Valdichiana scorre il Canale Maestro della Chiana, nel quale confluiscono vari corsi d'acqua a regime torrentizio, tra i quali l'Esse, il Mucchia (che formano l'Allacciante dei Rii Cortonesi) e il Canale di Montecchio Nuovo.\nUn tempo regione malsana (come ricorda Dante nei versi 46-47 del XXIX canto dell'Inferno: \u00ab\"Qual dolor fora, se de li spedali / di Valdichiana tra 'l luglio e 'l settembre\"\u00bb), occupata da una palude bonificata a pi\u00f9 riprese, l'area comunale presenta oggi terra particolarmente fertile, che ha favorito lo sviluppo dell'agricoltura.\nI monti hanno tutti modesta altitudine, ma in passato hanno rappresentato, per la loro posizione strategica, ottimi siti di difesa e avvistamento, tanto da ospitare nel medioevo numerosi castelli e fortificazioni. Tra essi vi sono il monte Castiglion Maggio (755 m s.l.m.), il Poggio Cerota (772 m s.l.m.), il monte Largnano (800 m s.l.m.), la Rocca Montanina (672 m s.l.m.) e il Castel d'Ernia (573 m s.l.m.) La massima altitudine comunale si trova in prossimit\u00e0 del monte Largnano a quota 833 m s.l.m.\nI maggiori corsi d'acqua, oltre al Canale Maestro della Chiana, sono: il Canale di Montecchio (e l'affluente Rio Renello, che raccoglie le acque di Vingoncello e Fosso di Manciano), l'Allacciante Esse-Mucchia (o Allacciante dei Rii Cortonesi, che, presso Brolio, alimenta l'ultima colmata attiva del territorio castiglionese), il Rio di Cozzano, tutti affluenti del Canale Maestro, nonch\u00e9 il Torrente Vingone (o Allacciante dei Rii Castiglionesi a valle della confluenza di Cilone e Bigurro) che diede origine alla Val di Chio, il Fosso Cilone, il Fosso Ristonchia e il Fosso Bigurro (nei pressi del castello di Montecchio). Al confine del territorio comunale scorrono il Torrente Nestore e il Torrente San Chimento, facenti parte del bacino idrografico del Fiume Tevere.\nIl reticolo idrografico ha subito sensibili modifiche antropiche nell'ambito della bonifica della Val di Chiana. Le ultime si sono registrate negli anni 30 e 40 del secolo scorso. In questo periodo, il corso del Torrente Vingone \u00e8 stato modificato in modo che le sue acque defluissero direttamente in destra idrografica nel Canale Maestro della Chiana assieme alle acque dell'Allacciante Esse-Mucchia. Per far questo, si dovette attraversare la collina di Brolio mediante la costruzione di una galleria della lunghezza di circa 600 m. Prima della modifica del tracciato, avvenuta a partire dalla localit\u00e0 Le Tre Acque, il Vingone defluiva verso il Chiaro di Montecchio e giungeva alla Chiana attraverso il Canale di Montecchio. Essendo ultimata la bonifica per colmata del Chiaro di Montecchio, al fine di evitare il sovralluvionamento della pianura, si decise di deviare il corso del Vingone e dei suoi affluenti in modo da poter immettere direttamente il Canale di Montecchio nel Canale Maestro della Chiana con una pendenza maggiore. Prima dell'immisione nel Canale Maestro, il Canale di Montecchio Nuovo incrocia l'Allacciante Esse-Mucchia a sud di Brolio e lo sottopassa mediante la botte del Bonini.\nStoria.\nAbitato fin dalla preistoria, il territorio castiglionese conobbe un primo periodo di fioritura con l'epoca villanoviana.\nIl nucleo abitato castiglionese si svilupp\u00f2 in epoca etrusca, gi\u00e0 a partire dal VI secolo a.C. Crocevia fondamentale tra le due Lucumonie di Arezzo e Cortona, il centro si ergeva sulla sommit\u00e0 del colle, come hanno testimoniato gli scavi archeologici operati nell'area della Torre del Cassero. Gli Etruschi apportarono una prima bonifica alla Val di Chiana, traversata all'epoca dal fiume \"Clanis\": questo scorreva nel senso opposto dell'attuale Canale Maestro e costituiva un'importante via d'acqua navigabile. Nell'area castiglionese restano a testimonianza di tale periodo numerosi reperti archeologici, tra cui il celebre \"Deposito di Brolio\", rinvenuto nel XIX secolo nell'omonima frazione, e costituito da una grande quantit\u00e0 di bronzetti.\nGiunti i Romani, essi decisero di sfruttare la fertilit\u00e0 della zona per il fabbisogno alimentare dell\"'Urbe\". Lo storico Tito Livio racconta di come ai tempi della Seconda guerra punica gli \"opulenta arva\" (ricchi campi) chianini avessero saputo fornire alla spedizione di Publio Cornelio Scipione (202 a.C.) oltre 10.000 quintali di grano.\nMa con l'impero di Augusto il panorama cambi\u00f2 radicalmente: tra le cause delle piene del Tevere che di tanto in tanto allagavano Roma fu reputato il Clanis, che era affluente del Paglia, a sua volta tributario del fiume romano. I Romani ostruirono pertanto la foce del Clanis, provocando la stagnazione delle acque e il conseguente impaludamento della Valdichiana. \u00c8 probabile che \"Castulone\" si espanse in tale periodo, sorgendo in altura e quindi essendo immune dalla malaria, da cui molte delle genti degli abitati della valle erano fuggite.\nIl centro abitato viene ricordato dai documenti con il nome di \"\"Castiglione\" non prima del X secolo, quando risulta feudo dei marchesi del Monte Santa Maria. Di fatto nell'alto Medioevo, pur rimanendo sotto la tutela dell'imperatore, Castiglione fu sottomesso alla potente diocesi di Arezzo.\nLa formazione del libero Comune inizi\u00f2 con la seconda met\u00e0 del XII secolo, ma fu continuamente contrastata dai grandi comuni attigui. Dopo la sconfitta aretina a Campaldino (1289), Castiglione pass\u00f2 sotto il dominio di Firenze. Tuttavia nel 1303 le truppe aretine e senesi, guidate da Uguccione della Faggiuola, presero la cittadina, restituendola ad Arezzo. Fu in questa epoca che Castiglione, nel frattempo ribattezzata \"Castiglion Aretino\", conobbe una prima ristrutturazione urbanistica, operata dal vescovo e signore di Arezzo Guido Tarlati. Alla morte di quest'ultimo tuttavia si apr\u00ec un periodo alquanto incerto per Castiglione: ceduto nel 1336 a Firenze, nel 1344 venne espugnato dai Perugini divenendo \"Castiglion Perugino\".\nDopo essere stata devastata dalla peste nera del 1348, nel 1369 la popolazione si ribell\u00f2 a Perugia, ponendosi sotto la protezione dello Stato della Chiesa. Dal 1384 la cittadina pass\u00f2 definitivamente a Firenze e da questo momento in poi, ridenominata \"Castiglion Fiorentino\"\", rester\u00e0 sotto il suo dominio.\nL'inizio del XV secolo vide un periodo di crisi, a causa di nuove pestilenze e relative carestie. Durante la guerra tra Firenze e la Repubblica Senese, Castiglione fu presa dal fiorentino (ma nemico di Cosimo I de' Medici) Piero Strozzi, per poi tornare in breve tempo sotto Firenze (1554).\nAl governo mediceo segu\u00ec quello del Granducato dei Lorena (1765). Fu soprattutto Pietro Leopoldo che decise di rivalorizzare l'area palustre, incaricando l'ingegnere Vittorio Fossombroni di eseguirne la bonifica. Nel 1774 lo stesso Pietro Leopoldo ordin\u00f2 una riorganizzazione amministrativa del Granducato: al comune di Castiglion Fiorentino furono cos\u00ec annessi quelli di Montecchio Vesponi, Mammi e della Montanina.\nIl dominio fiorentino si interruppe nel 1799, quando i Francesi presero la Toscana. Come in tutte le citt\u00e0 conquistate, anche a Castiglion Fiorentino (in Piazza del Mercato, l'odierno Piazzale Garibaldi) fu innalzato l\"'albero della libert\u00e0\". Salvo un breve intervallo, durante il quale la citt\u00e0 fu liberata dagli insorti del \"Viva Maria\", Castiglion Fiorentino fu presidiata dalle truppe napoleoniche dal 1800 al 1814. Con la Restaurazione tornarono i Lorena, che ultimarono i lavori di bonifica della Valdichiana.\nGioved\u00ec 21 giugno 1849, Garibaldi verso mezzogiorno venendo da Cortona, arriv\u00f2 in paese. Era a capo di circa 4.000 uomini reduci della Repubblica Romana, che si riposarono e rifocillarono al Parterre, oggi Piazzale Garibaldi. Dopo aver parlamentato e raccolto fondi e vettovagliamenti dalle titubanti autorit\u00e0 locali, nel pomeriggio dello stesso giorno ripresero la marcia per Arezzo. L'evento venne ricordato non solo con l'obelisco nella piazza ma con la rima:\n\u201cGiuseppe Garibaldi\nqui venne e s'attend\u00f2,\nmangi\u00f2, prese i quattrini e se n'and\u00f2\u201d\nIn seguito Castiglion Fiorentino segu\u00ec le sorti della Toscana e del Regno d'Italia. Il passaggio del fronte bellico durante la seconda guerra mondiale fu causa di ingenti devastazioni, sia al centro storico che a buona parte del territorio comunale, colpito da bombardamenti che provocarono centinaia di morti anche tra i civili. Particolarmente grave fu il bombardamento alleato cui Castiglion Fiorentino fu sottoposta il 19 dicembre 1943, che caus\u00f2 la morte di 71 civili, in buona parte donne e bambini. Per quell'episodio, il 26 gennaio 2004 Castiglion Fiorentino \u00e8 stata decorata con la Medaglia d'argento al merito civile.\nIl panorama del territorio comunale nell'epoca post-bellica rimase a lungo disastrato, al punto che nel corso degli anni cinquanta Castiglion Fiorentino conobbe un notevole decremento demografico. Con il \"boom\" economico degli anni sessanta le condizioni economiche migliorarono sensibilmente, rendendo il centro abitato un fiorente polo agricolo, fenomeno cui ha fatto riscontro anche una ripresa demografica.\nNel 2007 Castiglion Fiorentino \u00e8 stata premiata dal Touring Club Italiano con il riconoscimento della Bandiera arancione.\nSport.\nCalcio.\nLa squadra locale \u00e8 l\"U.S. Castiglionese 1919\". \nAttualmente milita in Promozione Toscana.\nCultura.\nMusei.\nNel cassero:\nNella vecchia pieve di San Giuliano:\nGruppi storici.\nGrazie allo sviluppo dei Rioni partecipanti al Palio, sono sorti il \"Gruppo Storico e Sbandieratori Il Cassero\" nel 1982, il \"Gruppo Storico e Sbandieratori Terziere Porta Fiorentina\", i \"Mercenari di Giovanni Acuto\" (Terziere Porta Romana) e nel 1986 il \"Gruppo Storico e Sbandieratori Citt\u00e0 di Castiglion Fiorentino\", oggi indipendente dal Palio dei Rioni.\nLa grande importanza storica dell'area comunale ha portato alla nascita del \"Gruppo Archeologi della Valdichiana\" (GAV).\nCinema.\nA Castiglion Fiorentino \u00e8 stata girata una delle scene iniziali del film \"La vita \u00e8 bella\", precisamente quella in cui Guido Orefice (Roberto Benigni), sulla macchina senza pi\u00f9 controllo dei freni e coperta di frasche raccolte in un fuoripista, viene scambiato per re Vittorio Emanuele III.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nDevastata durante il secondo conflitto mondiale, Castiglion Fiorentino rimase fortemente ancorata al settore primario. Tutt'oggi il settore trainante dell'economia locale \u00e8 l'agricoltura. Dopo la bonifica, la Val di Chiana \u00e8 divenuta terra fertilissima e nelle frazioni castiglionesi le aziende agricole e i molti coltivatori diretti ottengono ottime rese quanto a cereali (specie il grano, l'orzo e il girasole), erba medica, ortaggi, olivi e viti (\"Bianco Vergine della Valdichiana\"). Molto sviluppato \u00e8 anche dell'allevamento suino, bovino e ovino, nonch\u00e9 del pollame. Nella frazione di Manciano La Misericordia sono stati recentemente impiantati allevamenti di struzzi.\nIl \"boom\" economico degli anni sessanta ha riguardato anche Castiglion Fiorentino, oggi dotata di imprese delle calzature, del legno e alimentari (tra cui un pastificio e uno zuccherificio, chiuso tuttavia nel 2005 e destinato a divenire una centrale a biomasse). Grande anche lo sviluppo degli agriturismi, di cui se ne contano numerosi nelle campagne del comune. Sul fronte economico politico il Comune nel 2011 \u00e8 finito al dissesto finanziario con pesanti conseguenze per i cittadini sul lato fiscale e dei servizi e per le aziende creditrici del municipio. Le misure restrittive previste dal Testo unico degli enti locali permarranno fino al 2016, mentre \u00e8 a buon punto l'opera di risanamento condotta dall'organo straordinario di liquidazione.\nInfrastrutture e trasporti.\nCastiglion Fiorentino dispone di una propria stazione ferroviaria mentre le corse autobus sono gestite dalla societ\u00e0 consortile Etruria Mobilit\u00e0.\nVoci correlate.\nComitato Tutela della Valdichiana (http://www.comitatotutelavaldichiana.it/)"}
{"id": "31546", "revid": "1516566", "url": "https://it.wikipedia.org/wiki?curid=31546", "title": "Castellar Guidobono", "text": "Castellar Guidobono (\"\u00cbl Castl\u00e0 Guidb\u00f2u\" in dialetto tortonese) \u00e8 un comune italiano della provincia di Alessandria in Piemonte.\nIl comune \u00e8 situato tra i torrenti Grue e Curone, sulle estreme pendici collinari della valle di quest'ultimo.\nStoria.\nLegata al comune di Tortona, di cui segu\u00ec le sorti, fu feudo dei Guidobono Cavalchini di Monleale, da cui deriva il nome.\nSimboli.\nLo stemma e il gonfalone del comune di Castellar Guidobono sono stati concessi con decreto del presidente della Repubblica del 4 luglio 1956.\nLa composizione dello scudo si ispira al blasone della famiglia Guidobono Cavalchini che era \"fasciato d'azzurro e d'oro; col capo del secondo, caricato di un'aquila coronata di nero\".\nInfrastrutture e trasporti.\nTra il 1889 e il 1934 Castellar Guidobono fu servito dalla tranvia Tortona-Monleale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31547", "revid": "322321", "url": "https://it.wikipedia.org/wiki?curid=31547", "title": "Cavriglia", "text": "Cavriglia \u00e8 un comune italiano di abitanti della provincia di Arezzo in Toscana.\nStoria.\nI primi insediamenti umani sono molto antichi, come testimoniano alcuni ritrovamenti archeologici (di epoca romana ed etrusca presso Cavriglia e Montaio, di epoca etrusca presso Sereto) e la toponomastica locale. Sono infatti abbondanti i toponimi di origine etrusca e latina (Avane, Casignano, Secciano, Caiano e lo stesso Cavriglia - da Caprilius).\nIl versante dei Monti del Chianti occupato dal territorio cavrigliese era quasi con certezza attraversato da una strada di epoca romana che congiungeva il Valdarno con la valle della Greve, passando dal varco di Cintoia. Tale presenza \u00e8 testimoniata da alcuni toponimi (Casa Migliarina, Monte Termini, Limite) e dal ritrovamento di tratti di selciato, ma soprattutto dall'allineamento, lungo questo ipotetico percorso, di alcune pievi (notoriamente veri e propri \"\"segnavia\"): Petrolo, San Giovanni, San Pancrazio e Gaville. Di queste pievi, due, quella di San Giovanni e di San Pancrazio, si trovano nel territorio comunale. Degne di nota sono anche la chiesetta di San Michele a Sereto e quella di San Lorenzo a Casignano, che conservano pressoch\u00e9 intatte le loro caratteristiche romaniche.\nDa documenti del '200 e del '300 veniamo a sapere che nel territorio del comune di Cavriglia le pi\u00f9 antiche famiglie feudatarie erano quelle dei conti Guidi e dei Ricasoli con i loro \"consorti\" Firidolfi; poi, cos\u00ec come in altre zone del Valdarno, salirono alla ribalta le potenti famiglie degli Ubertini e dei Pazzi e infine i Franzesi. Fino alla seconda met\u00e0 del '200 il Castello di Montaio fu possedimento dei Guidi e roccaforte ghibellina contro la Repubblica Fiorentina, che infine lo conquist\u00f2. Stessa sorte tocc\u00f2 al Castello di Montegonzi, localit\u00e0 gi\u00e0 menzionata nei \"Decimari\"\" del XIII e XIV secolo, col nome di San Pietro di Formica, che fu prima possesso dei Guidi, poi dei Ricasoli e poi, dopo il 1314, della Repubblica Fiorentina, che ne acquist\u00f2 la Rocca. Anche Castelnuovo d'Avane (oggi dei Sabbioni), dopo la battaglia di Montaperti, dovette subire la furia dei ghibellini. Proprio a Castelnuovo dei Sabbioni, una lapide sul fronte di una casa ricorda che qui ha vissuto il pittore Andrea Del Sarto; notizia \"curiosa \"che non trova riscontro in nessun'altra attestazione documentaria.\nNel territorio del Comune di Cavriglia si trovavano anche altri fortilizi medievali quali il Castello di Montedomenichi, gi\u00e0 dei Ricasoli che fu comprato nel 1314 dalla Repubblica Fiorentina per farne un caposaldo difensivo, come testimoniano gli imponenti ruderi; e il Castello di Pianfranzese, che fu luogo d'origine della nobile famiglia dei Franzesi, piccoli nobili, forse vassalli degli Ubertini. Nel XII secolo Biccio e Musciatto dei Franzesi dettero vita, in Francia, ad una compagnia mercantile che divenne finanziatrice della corona. A Parigi, nella Rue des Bourdonnais (tutt'oggi esistente vicino al Louvre) fecero costruire un palazzo noto col nome di \"Hotel des Sir Biche ed Mouche\" e divennero consiglieri di Filippo il Bello.\nNel medioevo il centro del potere civile della zona aveva sede nel castello di Montaio che fino alla met\u00e0 del XIII secolo costitu\u00ec uno dei principali possedimenti dei Conti Guidi. A partire dal Duecento Firenze riorganizz\u00f2 i territori che ricadevano sotto la propria influenza raggruppando i piccoli borghi del contado in confederazioni denominate \u201cLeghe\u201d. Nel territorio cavrigliese fu fondata la Lega d'Avane che rimase in vita fino al 1774. In quest'anno, a seguito delle riforme leopoldine, il territorio della Lega d'Avane fu annesso a San Giovanni per esserne successivamente distaccato agli inizi dell'Ottocento, per formare il Comune di Cavriglia.\nIl Comune di Cavriglia nacque il 17 marzo 1809, quando si riun\u00ec per la prima volta il \"Consiglio della Comune\". In esso, per volere del governo napoleonico, vennero incorporati i \"popoli\" di Montaio, Montegonzi, Castelnuovo, Meleto, che precedentemente avevano fatto parte della Lega d'Avane della quale Montegonzi era il capoluogo. Il suo territorio si estende sulle pendici orientali dei Monti del Chianti, nel Valdarno superiore, ed \u00e8 solcato da numerosi corsi d'acqua che scendono verso l'Arno.\nIl 4 luglio 1944, durante la seconda guerra mondiale, le comunit\u00e0 delle frazioni di Meleto Valdarno, Castelnuovo dei Sabbioni, Massa dei Sabbioni e San Martino hanno subito una terribile strage per mano nazista che port\u00f2 via la vita a 191 civili innocenti (tra cui il padre di Roberto Cavalli, Giorgio).\nNel luglio del 2006, un ricercatore di Storia Contemporanea all'Universit\u00e0 di Firenze, Filippo Boni, con l'aiuto della pi\u00f9 importante memoria storica vivente di Cavriglia, Emilio Polverini, ha pubblicato per la prima volta in sessantatr\u00e9 anni, all'interno del saggio storico \"Colpire la Comunit\u00e0\" (edito dalla Regione Toscana e dall'Istituto Storico della Resistenza Toscana, con prefazione del Consigliere Regionale Enzo Brogi, per lunghi anni Sindaco del Comune), foto, nomi e cognomi dei colpevoli della terrificante carneficina, trovati all'interno dell'archivio inglese \"National Archive\" di Kew, gi\u00e0 \"Public Record Office\".\nOggi Cavriglia, attraverso le modificazioni subite dal proprio territorio e le nuove condizioni sociali createsi a seguito della recente industrializzazione, ha riscoperto l'importanza delle sue radici culturali e storiche e ne promuove la conoscenza anche a fini turistici tanto da divenire meta di numerose persone che lo scelgono per trascorrervi un periodo di riposo o per una vacanza.\nOnorificenze.\nCavriglia \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nNella parte pi\u00f9 antica del paese si trova la Pieve di San Giovanni Battista con l'adiacente Museo di Arte sacra. Poco fuori dal paese troviamo il Monastero di S. Maria. Il Municipio \u00e8 caratterizzato da una interessante raccolta di arte moderna. Non molto distante dall'abitato di Cavriglia si trova il Roseto \u201cCarla Fineschi\u201d, parco botanico unico al mondo dove sono coltivate migliaia di rose di diverse variet\u00e0. Grandi trascorsi storici caratterizzano il piccolo borgo di Montegonzi, mentre gli appassionati di arte romanica non possono mancare una visita alla Pieve di San Pancrazio. Da non dimenticare l'abitato di Castelnuovo dei Sabbioni dove si trovano il grande murale di Venturino Venturi in ricordo delle vittime delle stragi della II Guerra Mondiale ed il museo delle miniere di lignite, nel vecchio borgo oggi abbandonato. Gli amanti della natura possono visitare il Parco di Cavriglia in localit\u00e0 Poggio a Caiano ed organizzare un'escursione alla scoperta dei ruderi del castello di Montedominici. All'ombra delle grandi ciminiere della centrale termoelettrica segnaliamo il villaggio e la chiesa di S. Barbara.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 505 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31548", "revid": "322321", "url": "https://it.wikipedia.org/wiki?curid=31548", "title": "Chitignano", "text": "Chitignano \u00e8 un comune italiano di abitanti della provincia di Arezzo in Toscana.\nStoria.\nIl territori de comune di Chitignano, il meno esteso, con i suoi 15\u00a0km\u00b2., fra tutti quelli del Casentino, riproduce nei suoi confini il distretto di una delle poche signorie rurali toscane conservatesi dal Medioevo fino alla fine del settecento. La contea imperiale di Chitignano fu infeudata nel X secolo agli Ubertini di Arezzo e non fu mai formalmente annesso alla Repubblica fiorentina, con la quale nel 1384 stipul\u00f2 un accordo di accomandigia (protezione militare e politica) come feudo esente da tasse e dipendente dal vicario feudale che amministrava per conto dei suoi conti. A quel tempo Chitignano, Rosina e Taena, appartenevano a due minorenni, Niccol\u00f2 e Leonardo Ubertini. A porre il loro nome, le loro persone e le loro terre sotto l'accomandigia di Firenze fu la nonna paterna e tutrice Franceschina di Castel Focognano, che si impegn\u00f2 anche a far ratificare l'atto ai nipoti non appena avessero raggiunto a maggiore et\u00e0. L'atto sottoscritto prometteva perpetua devozione e supporto militare al comune di Firenze in caso di guerra, in cambio se ne ottenne perpetua difesa e protezione. Questo permise alla famiglia degli Ubertini, di dominare la contea in maniera incontrastata per atri 4 secoli. Il 16 agosto 1419, Niccol\u00f2 Ubertini, diventato ormai maggiorenne, negozi\u00f2 con i feudatari locali un'importane concessione attraverso la stipula di uno statuto. In una riunione tenuta presso a porta del cassero del castello di Chitignano con qualche decina di \"Homines et fideles et feudatarii\", venne concessa la possibilit\u00e0 ai presenti, di disporre liberamente in testamento riguardo ai beni mobili nel caso in cui non ci fossero stati eredi maschi. In cambio si richiedeva di riconoscere Niccol\u00f2 come unico signore e di accorrere armati in caso di guerra. La necessit\u00e0 era quella di ottenere la devozione delle famiglie pi\u00f9 facoltose della contea per poter mantener fede alle promesse fatte a Firenze. Il feudo montano si estendeva su Chitignano, Rosina e Taena, dove dalla parte di Caprese aveva una dogana interna. La sua cancelleria feudale aveva sede a Rassina, dipendendo giudizialmente dalla podesteria di Castel Focognano e dal Vicariato di Poppi. La sua economia fu spesso favorita dai granduchi e tale orientamento non fu smentito neppure sotto i Lorena.\nCon la legge del 14 aprile 1780, Pietro Leopoldo infatti, soppressa l'autonomia finora garantita dall'accomandigia (1779), introdusse nella contea alcuni privilegi e deroghe alla legge del 1769 per la produzione del tabacco, che in quei decenni si andava diffondendo in tutta la valle tiberina e riconobbe ai suoi sudditi gli stessi diritti degli altri toscani. Nel censimento del 1745 contava 598 abitanti. Tra i suoi conti si ricorda Niccol\u00f2 Ubertini (1419), Pier Francesco Ubertini (1660) e Anton Maria (1790).\nAl plebiscito del 1860 per l'annessone del Granducato di Toscana al Regno di Sardegna, i \"s\u00ec\" non ottennero la maggioranza degli aventi diritto (55 su totale di 314), sintomo dell'opposizione all'annessione.\nDurante la seconda guerra mondiale nei boschi sopra Chitignano erano radunati gruppi di partigiani, vista anche la vicinanza della Linea Gotica. In particolare la loro base era situata al Baregno, chiamato dai chitignanini \"Barignolo\".\nNel settembre 1993 papa Giovanni Paolo II, diretto con un elicottero a Chiusi della Verna in occasione di una visita pastorale, dovette atterrare presso il campo sportivo di Chitignano, causa maltempo, dove fu accolto da un bagno di folla.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 103 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nDa sottolineare lo svariato utilizzo di tabacco per sigari, pipa e uso tradizionale. Non si ricordano poeti o scrittori famosi, ma il paese \u00e8 ricco di menti nuove e con buone prospettive future.\nIstruzione.\nNel paese \u00e8 presente una scuola elementare recentemente trasferita all'auditorium del paese. Nella sede precedente sar\u00e0 probabilmente edificato una struttura adibita agli anziani, la maggioranza della popolazione chitignanina. I pochi giovani presenti nel paese mantengono comunque alto lo spirito moderno e innovativo.\nMusei.\nIn localit\u00e0 \"Il Pantaneto\" si trova il \"Museo della polvere da sparo e del Contrabbando\", dedicato all'attivit\u00e0 di commercializzazione e produzione di polvere nera che si svolgeva a Chitignano nell'Ottocento. In seguito, il contrabbando di tabacco fu ripreso a met\u00e0 del secolo scorso, nel dopo guerra. I chitignanini portavano tabacco e sigari in Valtiberina passando attraverso le montagne per sfuggire alla finanza.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'U.S.D. Chitignano 1970\" che milita nel girone L toscano di 2\u00aa Categoria. \u00c8 nata nel 1970. I colori sociali sono: il rosso ed il verde."}
{"id": "31549", "revid": "125260802", "url": "https://it.wikipedia.org/wiki?curid=31549", "title": "Chiusi della Verna", "text": "Chiusi della Verna \u00e8 un comune italiano di abitanti della provincia di Arezzo in Toscana.\nSituato nel territorio del Casentino, nel centro del Parco nazionale delle Foreste Casentinesi, Monte Falterona e Campigna, \u00e8 il comune pi\u00f9 elevato della Toscana ed \u00e8 famoso per ospitare il santuario della Verna, dimora di san Francesco dove il santo ricevette le stigmate. Il santuario si trova sulla parte meridionale del monte Penna. Una fiorente industria del turismo si \u00e8 sviluppata attorno a questi luoghi.\nChiusi della Verna \u00e8 famosa anche per la disputa, con il paese di Caprese Michelangelo, per aver dato i natali a Michelangelo Buonarroti.\nStoria.\nL'et\u00e0 etrusco-romana.\nSi formano gli insediamenti di Dama, Corezzo, Giampereta, Sarna, Fontechiara, Compito, Oci e Vignoli, dove sono stati effettuati ritrovamenti di sepolture. Nasce lo stesso Capoluogo, il cui nome deriva probabilmente dal termine latino Clau-Clusu, che indica la chiusura della vallata rispetto ai centri circostanti. Il territorio \u00e8 percorso dalla Via Maior, che collega Arezzo con la Romagna, oltrepassando il Passo Serra dopo aver risalito il corso del torrente Corsalone.\nL'et\u00e0 medievale e le vie dei pellegrini.\nFin dall'epoca longobarda nella zona vi operano i monaci dell'abbazia di San Colombano di Bobbio (PC), il territorio con vari possedimenti era inserito nel grande feudo reale ed imperiale monastico; l'area dell'abitato venne fortemente influenzata dalla presenza dei monaci dell'abbazia di Bobbio che realizzarono l'insediamento della corte della prioria di \"Frassineto\" (\"Fraxenedum\" o \"Fraxenetum\" o \"Fraxineta\"), centro amministrativo delle corti monastiche in Tuscia, cui dipendevano le pievanie di Sarna (\"Sarnam\") e di Marradi (\"Marade\").\nNella prima met\u00e0 del IX secolo il re d'Italia e futuro imperatore del Sacro Romano Impero Lotario I conferm\u00f2 ai monaci di Bobbio i diritti sul territorio e della corte di \"Frassineto\" (oggi Frassineta), menzionata nell'833 nelle \"Adbreviationes\" dell'abate Wala tra i possedimenti del monastero, corte confermata anche nei diplomi reali ed imperiali di Berengario I dell'888 e dell'11 settembre 903, Guido II (893) e Lamberto II (896).\nSull'antico percorso romano si forma il tracciato della via Romea, seguito soprattutto dai pellegrini di origine germanica che andavano a Roma seguendo un tragitto alternativo alla via Francigena, spostata pi\u00f9 verso ovest. Esso fu attivo sicuramente per tutto il periodo dal XII al XIV secolo ed in particolare in occasione degli anni del Giubileo, la ricorrenza cristiana istituita nel 1300 da papa Bonifacio VIII. Imponente era il numero dei pellegrini di ogni ceto e nazionalit\u00e0 che percorrevano la Romea provenendo, oltre che dall'area tedesca, da quella scandinava, baltica, slava e dalla stessa Inghilterra.\nLa via entrava in Italia dal Brennero, attraversava quindi il Veneto e la Romagna fino a Forl\u00ec e Bagno di Romagna, passando l'Appennino ed entrando nel territorio casentinese per il passo Serra a circa 1150 metri di altitudine.\nLa parte iniziale del tragitto casentinese si snodava attraverso l'alto corso del Corsalone, nel territorio della Vallesanta, dove sono ancora individuabili alcuni tratti del selciato medievale, in parte danneggiato o asportato. La strada toccava poi vari nuclei abitati o castelli, passando per Corezzo, Frassineta, Pezza, come ci testimoniano le notizie relative ai numerosi Spedali, le strutture che sorgevano proprio lungo le principali vie di comunicazione per accogliere i pellegrini, i viandanti o comunque tutti coloro che avevano bisogno di cure e di riposo.\nAltro nucleo toccato dalla Romea nel territorio di Chiusi era Sarna, da dove la strada proseguiva oltrepassando Rosina, Chitignano, Poggio d'Acona, Valenzano ed infine Subbiano e Arezzo. Da qui proseguiva per Orvieto e quindi per Roma.\nRisale al periodo medievale anche l'origine di molti centri del territorio chiusino, come Caggio, La Rocca, Corezzo. La data pi\u00f9 antica in cui si ha notizia di Chiusi \u00e8 il 967, anno in cui il castello e il feudo circostante, che comprendeva le comunit\u00e0 di Verghereto, Pieve Santo Stefano, Badia Tedalda, Sarna, Compito, Vezzano e Chitignano, erano stati affidati a Goffredo del fu Ildebrando di Catenaia dall'imperatore Ottone I di Germania. Su questo feudo, nel 1261, rivendic\u00f2 la propria sovranit\u00e0 Guglielmino degli Ubertini, lasciando ai fratelli Orlando, Alberto e Niccol\u00f2 di Catenaia il solo dominio sul castello di Chiusi.\nIl conte Orlando e il monte della Verna.\nAi di Catenaia \u00e8 legato un episodio significativo nella storia del territorio chiusino: la donazione a Francesco d'Assisi del monte della Verna da parte del conte Orlando, avvenuta nel 1213 dopo il loro incontro nel castello di San Leo. Da allora, Francesco si rec\u00f2 pi\u00f9 volte alla Verna con i suoi fratelli, fino al 1224 quando vi ricevette le stimmate. A ricordo della capanna di frasche in cui il Santo viveva durante i suoi soggiorni, alla fine del XIV secolo la contessa Caterina Tarlati fece erigere la cappella di Santa Maria Maddalena, all'interno della quale \u00e8 ancora conservata la pietra su cui sedette Ges\u00f9 quando apparve al Santo di Assisi.\nDalla costruzione delle prime celle per i frati all'edificazione globale del Convento, La Verna \u00e8 stata al centro di molte vicissitudini del territorio di Chiusi; nel 1440 il luogo venne invaso dalle truppe di Niccol\u00f2 Piccinino alla ricerca di viveri, mentre nel 1498, in un momento particolarmente doloroso per l'Italia centro settentrionale, il condottiero veneto Bartolomeo d'Alviano, sostenuto dai Medici in esilio contro la Repubblica Fiorentina, occup\u00f2 il Convento con 150 cavalli e circa 800 fanti, devastandolo completamente ed interrompendone la ricostruzione messa in atto dopo l'incendio di venti anni prima.\nL'et\u00e0 moderna.\n-1551, Censimento Mediceo: la comunit\u00e0 di Chiusi risulta nel suo complesso abbastanza vitale dal punto di vista economico ed ancora abbastanza abitata, nonostante che quasi tutta l'area casentinese vada soggetta ad un certo spopolamento. Globalmente vi si registrano 2.059 abitanti, con 528 anime a Montefatucchio, 454 a Chiusi e 319 a Corezzo. \n-1745, Censimento Lorenese: possiamo renderci conto di come in totale fossero diminuiti gli abitanti dell'area comunale, passando da 2.059 a 1.640. Pi\u00f9 tardi, alla data di attivazione del Catasto ottocentesco, il loro numero era nuovamente aumentato (1.777) e all'indomani dell'Unit\u00e0 d'Italia era salito a 2.496 unit\u00e0. \n-1776, con il riordino amministrativo di Pietro Leopoldo viene soppressa l'antica Podesteria e il \u201ccomunello\u201d \u00e8 unito ad altre tredici localit\u00e0 vicine in un unico distretto amministrativo. Nel 1838 il Comune di Chiusi viene trasferito all'Ufficio del Censo di Bibbiena e la comunit\u00e0 da questo momento prende a chiamarsi Chiusi in Casentino.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 167 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nBiforco, Compito, Corezzo, Corsalone, Dama, Case Nuove, Frassineta, Gargiano, Giampereta, La Beccia, La Rocca, La Verna, Rimbocchi, Sarna, Val della Meta, Vallebona, Vezzano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31550", "revid": "322321", "url": "https://it.wikipedia.org/wiki?curid=31550", "title": "Civitella in Val di Chiana", "text": "Civitella in Val di Chiana (anche \"Civitella della Chiana\") \u00e8 un comune italiano sparso di abitanti della provincia di Arezzo in Toscana.\nGeografia fisica.\nCivitella sorge sulla sommit\u00e0 di un colle a oltre 500 m s.l.m., 15\u00a0km a sud-ovest di Arezzo. Il territorio comunale si pu\u00f2 dividere in due zone: una di bassa montagna, nella quale \u00e8 situata la stessa Civitella, ricoperta di boschi e costituente una propaggine dei Preappennini toscani; ed una pianeggiante, che forma la parte settentrionale della Val di Chiana. In effetti il territorio civitellino, delimitato a sud dal comune di Monte San Savino e a nord-est da quello di Arezzo, giunge fino ai primi comuni del Valdarno, Laterina a nord est, Bucine e Pergine a nord-ovest.\nIl primo comune che l'Arno incontra, dopo essere entrato nel Valdarno presso il Salto della Penna, \u00e8 Civitella in Val di Chiana, presso la frazione di Ponticino. Pertanto, la porzione del comune di Civitella in Val di Chiana su cui si estende detta localit\u00e0 \u00e8 parte anche del Valdarno superiore.\n\u00c8 nella fascia pianeggiante, intensamente coltivata, che sorgono i centri pi\u00f9 popolati del comune, quali Badia al Pino, Pieve al Toppo, Tegoleto e Viciomaggio situati in Val di Chiana.\nDi fatto lo spopolamento montano ha fatto s\u00ec che tali frazioni superino di gran lunga per popolazione la stessa Civitella, tanto che nel 1917 la sede comunale fu trasferita proprio nella frazione pi\u00f9 grande, Badia al Pino. Nonostante ci\u00f2 il comune ha conservato l'antica denominazione, un riconoscimento verso l'antico borgo civitellino.\nNella fascia collinare e montuosa invece si trovano moltitudini di oliveti e vigneti (ove \u00e8 prodotto il Chianti - Colli aretini).\nStoria.\nGi\u00e0 popolata in epoca romana, Civitella divenne roccaforte longobarda e vi fu costruito il castello che tutt'oggi \u00e8 visibile. Nell'XI secolo il feudo di Civitella pass\u00f2 sotto il Vescovo di Arezzo, che la design\u00f2 quale capoluogo del Viscontado della Valdambra. Fu all'epoca che il centro venne ribattezzato \"Civitella del Vescovo\".\nNel XIII secolo il territorio comunale fu messo a dura prova, prima dalla battaglia di Pieve al Toppo fra Siena e Arezzo (ricordata da Dante nel XIII canto dell'Inferno: \u00ab\"Lano, s\u00ec non furo accorte le gambe tue alle giostre del Toppo\"\u00bb), vinta da quest'ultima, poi la stessa Civitella fu distrutta. Nel 1272 il Vescovo aretino Guglielmino degli Ubertini la ricostru\u00ec, ma dopo la sconfitta aretina a Campaldino (1289), Civitella fu presa da Firenze.\nNel 1311 torn\u00f2 ad Arezzo e proprio a Civitella fu stipulata la pace tra il vescovo Ildebrandino Guidi di Romena e l'imperatore Enrico VII di Lussemburgo, che garant\u00ec alcuni anni di relativa pace. Dopo un \"tira e molla\" tra Arezzo e Firenze, Civitella entr\u00f2 definitivamente a far parte del territorio di quest'ultima del 1348, divenendo sede di Podesteria. Nel 1554 fu assediata da Siena, ma venne difesa con successo da Paolo da Castello, capitano di ventura a servizio di Cosimo I de' Medici.\nNel 1774 la cittadina assunse grande importanza per la rivalutazione, voluta dal Granduca di Toscana Pietro Leopoldo di Lorena, dell'antica \"strada dei mercanti\", che collegava i centri chianini e valdambrini per il commercio del grano.\nNel 1862 Civitella cambi\u00f2 denominazione in Civitella in Val di Chiana, per distinguerla dalle altre Civitella presenti nel neonato regno italiano.\nGli anni del regno d'Italia condussero un'epoca di pace, ma questa fu violentemente turbata dalla Seconda guerra mondiale. La rocca longobarda, da secoli simbolo di Civitella, fu distrutta da un bombardamento alleato. Ma, soprattutto, Civitella fu sconvolta da una delle pi\u00f9 sanguinose stragi che la storia italiana ricordi: si tratta del tristemente noto \"eccidio di Civitella\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 745 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nRiconoscimenti.\nCivitella in Val di Chiana fa parte di:\nSport.\nIl 12 maggio 2004 la 4\u00aa tappa del Giro d'Italia 2004 si \u00e8 conclusa a Civitella in Val di Chiana, presso la localit\u00e0 di Tegoleto, con la vittoria di Alessandro Petacchi. L'arrivo fu posto di fronte allo stabilimento del mobilificio Del Tongo, che in passato ebbe una delle pi\u00f9 prestigiose squadre ciclistiche italiane e internazionali."}
{"id": "31552", "revid": "322321", "url": "https://it.wikipedia.org/wiki?curid=31552", "title": "Cortona", "text": "Cortona () \u00e8 un comune italiano di abitanti della provincia di Arezzo in Toscana.\nAntica lucumonia facente parte della dodecapoli etrusca, \u00e8 situata a sud della provincia di Arezzo vicino al confine con la regione Umbria.\nGeografia fisica.\nTerritorio.\nCortona si trova su una collina a quasi 500 metri sul livello del mare.\nCome lo era per gli Etruschi, Cortona tutt'oggi si trova in una posizione strategica che permette, con brevi spostamenti, di raggiungere importanti centri artistici e culturali.\nClima.\nIl territorio cortonese riflette il clima tipico delle zone sub-mediterranee appenniniche, presentando una piovosit\u00e0 minima nei mesi estivi e massima in quelli autunno-invernali. Le precipitazioni annue sono comprese fra i 500 e i 1500\u00a0mm. Le temperature nei mesi di luglio e agosto superano i 30\u00a0\u00b0C, mentre nel mese di gennaio possono arrivare al di sotto dello zero.\nOrigini del nome.\nIl nome di Cortona (latino \"Cort\u014dna\", aggettivo etnico \"Cortonensis-es\") \u00e8 attestato in etrusco nella forma \"Curtun\" in un'iscrizione votiva in bronzo del III secolo a.C. rinvenuta proprio a Cortona. Secondo il linguista Helmut Rix, l'etnico in etrusco era \"curthute\" (\"cur\u0473ute\"), attestato come gentilizio in un'iscrizione proveniente da Chiusi\nStoria.\nPeriodo etrusco.\nArcheologicamente \u00e8 documentata una presenza etrusca almeno fin dal tardo villanoviano, mentre manca un'evidenza archeologica di un'origine umbra della citt\u00e0. Tra l'VIII e il VII secolo a.C., Cortona (\"Curtun\" in Etrusco) divenne un'importante lucumonia etrusca. Molto probabilmente, Cortona divenne una citt\u00e0 molto potente grazie alla sua posizione strategica, che permetteva un ampio controllo dei territori che facevano parte della lucumonia. Furono costruite proprio dagli Etruschi nel IV secolo a.C. le imponenti mura che circondano la citt\u00e0 per circa tre chilometri, le tombe nobiliari \"a melone\" sparse nei dintorni della citt\u00e0 e il monumentale altare funerario adornato da sfingi, esempio unico in Italia. A Cortona \u00e8 stata ritrovata anche la \"Tabula Cortonensis\", una lamina bronzea con una delle pi\u00f9 lunghe iscrizioni in lingua etrusca.\nNel 310 a.C. molte citt\u00e0 etrusche furono sottomesse a Roma. Cortona dunque stringer\u00e0 un'alleanza con Roma, che per\u00f2 non fu rispettata e che porter\u00e0 a un violento scontro nei pressi del Trasimeno. \nPeriodo romano.\nCortona (\"Corito\" in lingua latina) perde molta della propria influenza sotto il dominio Romano. La Via Cassia, principale arteria romana che transitava per l'Etruria centrale, conduce direttamente da Chiusi ad Arezzo, non collegando direttamente Cortona.\nTracce della storia romana degne di interesse sono la presenza di strade basolate minori che solcano le montagne cortonesi, percorribili ancora oggi.\nNei nomi di alcune frazioni locali \u00e8 possibile ritrovare tracce risalenti al periodo romano, in particolare la frazione di Metelliano, nome che \u00e8 derivato dal toponimo della famiglia patrizia conosciuta come \"gens Metellia\" e Centoia, frazione che sorge su un antico posto di blocco nei pressi della via Cassia, sede di una Centuria, sotto-unit\u00e0 dell'esercito romano.\nSegni tangibili del periodo romano sono riscontrabili dal passaggio di Annibale durante la seconda guerra punica. Poco distante avvenne la famosa battaglia del Trasimeno. Nei giorni a ridosso della battaglia Annibale cinse d'assedio e assalt\u00f2 la citt\u00e0 di Cortona. La frazione dell'Ossaia, poco distante dal campo della battaglia, prende questo nome perch\u00e9 in quel luogo vennero ammassati i resti dei caduti della battaglia divenendo appunto un Ossario.\nDegna di nota anche la presenza dei resti di quella che era una sontuosa villa romana nei pressi della frazione Riccio.\nNel 450 d.C. i Goti occuparono Cortona, facendole perdere sempre pi\u00f9 la sua fama.\nEt\u00e0 medievale.\nLe notizie dell'Alto Medioevo cortonese non sono molto chiare riguardo al ruolo della citt\u00e0 durante la diffusione del cristianesimo. Infatti non \u00e8 stato possibile stabilire se Cortona sia stata o meno sede vescovile. In seguito, \u00e8 stata comunque sottoposta alla curia di Arezzo.\nDal XIII secolo in poi la citt\u00e0 \u00e8 un libero comune, governato da un podest\u00e0, che si allea con Perugia per difendersi dagli Aretini durante le lotte tra guelfi e ghibellini. Lo scontro tra guelfi e ghibellini caratterizza la storia duecentesca di Cortona. Nel 1232, alleati con i Fiorentini, i Cortonesi occupano la citt\u00e0 rivale. Nel 1258 Cortona viene per\u00f2 occupata e saccheggiata dall'esercito aretino, aiutato dagli stessi guelfi cortonesi. Tre anni dopo i ghibellini di Cortona riprendono la citt\u00e0, grazie all'alleanza stretta con Siena. In questo periodo di lotte sanguinose si distingue l'opera di carit\u00e0 di Santa Margherita da Cortona.\nNel XIV secolo, il pontefice Giovanni XXII eresse la diocesi di Cortona, compresa l'impossibilit\u00e0 di convivenza della citt\u00e0 con il vescovado aretino.\nFino agli inizi del Quattrocento la citt\u00e0 \u00e8 affidata ai Casali, cui si deve l'omonimo palazzo.\nDal XV secolo al XIX secolo.\nNel 1411 Cortona entra a far parte della Repubblica fiorentina e ne diviene una cittadina importante dal punto di vista militare in quanto punto cruciale della sua difesa, ma nel 1509, dopo un secolo di tranquillit\u00e0, finisce nel mezzo della guerra tra l'esercito spagnolo e Firenze, subendo l'assalto del principe Filiberto d'Orange, onde Cosimo I de' Medici decide la costruzione della fortezza del Girifalco nel 1549 e Cortona diviene anche sede di un capitanato. Dal punto di vista artistico la citt\u00e0 vive una stagione importante grazie ai soggiorni dell'Angelico e, sul volgere del secolo seguente, per la presenza del cortonese Luca Signorelli, tra i massimi pittori rinascimentali della sua epoca.\nNel 1737, con la morte di Gian Gastone de' Medici, in sostituzione dell'estinta dinastia medicea, subentrano gli Asburgo-Lorena come Granduchi di Toscana, che opereranno imponenti bonifiche alla campagna cortonese col miglioramento delle infrastrutture civili.\nNel 1727, nasce, per opera dei fratelli Venuti (Marcello, Filippo e Ridolfino), l'Accademia Etrusca, quale centro di ricerca \"ante litteram\" della civilt\u00e0 etrusca, che per la sua innovativit\u00e0 richiama l'attenzione degli intellettuali di mezza Europa \u2013 l'Accademia di Cortona cura poi l'edizione italiana di opere di ampio spessore come il Dizionario Enciclopedico di Diderot \u2013 come Voltaire, Muratori, Pallottino e il grande archeologo-storico delle civilt\u00e0 antiche Winckelmann.\nSuccessivamente la citt\u00e0 di Cortona conoscer\u00e0 nuovamente la violenza quando le truppe di Napoleone nell'anno 1799, tentarono di occuparla. \nCortona, quindi, restituita al Granducato di Toscana, si ribeller\u00e0 anche a questo partecipando attivamente ai moti risorgimentali conclusisi col plebiscito del 1860, in cui i cortonesi sanciscono la loro definitiva appartenenza all'Italia unita.\nDagli inizi del XX secolo alla seconda guerra mondiale.\nNel XX secolo, la citt\u00e0\u00a0\u2013 che dal punto di vista economico vive un momento di ordinato sviluppo, con la meccanizzazione delle campagne e, parallelamente, grazie al migliorato status sociale e finanziario, gode della valorizzazione dei suoi prodotti della terra, nonch\u00e9 della pregiata carne bovina di razza \u201cchianina\u201d \u2013 partecipa alle due tragiche guerre mondiali, pagando un alto tributo di sangue, coi suoi numerosi caduti.\nIl 27 giugno 1944 a Falzano, frazione del comune, un gruppo di soldati tedeschi oper\u00f2 una feroce rappresaglia in risposta all'uccisione di due loro camerati (e al ferimento di un terzo) avvenuta il giorno precedente da parte dei partigiani. Furono uccisi dieci civili, alcuni dei quali fatti saltare con dell'esplosivo dopo essere stati rinchiusi nelle rovine di una casa bruciata il giorno prima. Il tenente della Wehrmacht Josef Scheungraber \u00e8 stato riconosciuto colpevole del massacro e conseguentemente condannato all'ergastolo dal tribunale di Monaco di Baviera con una sentenza emessa il 10 agosto 2009, a 65 anni dalla strage; la sentenza di condanna tedesca segue quella precedentemente emessa dal Tribunale militare di La Spezia nel 2006\nCos\u00ec, malgrado la scempio nazista che la vede vittima della suddetta storica e sanguinaria rappresaglia, Cortona, miracolosamente risparmiata dai bombardamenti, scioglie il voto del suo vescovo che incarica il pittore Gino Severini d'elaborare le stazioni della Via Crucis in sinergia col mosaicista Romualdo Mattia. I lavori, espressione della cultura cubista e futurista della prima met\u00e0 del secolo, sono visibili seguendo la via che parte da porta Berarda per raggiungere il santuario della Patrona, Santa Margherita.\nUn monumento per le vittime di questo crimine di guerra e per le vittime di tutti i crimini di guerra commessi dalla fanteria di montagna tedesca (Gebirgsj\u00e4ger) in tutta Europa durante la seconda guerra mondiale \u00e8 stato inaugurato a Mittenwald il 21 marzo 2010.\nMonumenti e luoghi d'interesse.\nAree archeologiche.\nIl parco archeologico di Cortona conta 11 siti. Tra questi spicca il secondo tumulo del Sodo, un'imponente tomba arcaica (VI secolo a.C.) con una monumentale gradinata decorata da grandi gruppi scultorei:\nSociet\u00e0.\nEvoluzione demografica.\nCortona \u00e8 attualmente il terzo comune pi\u00f9 popoloso della provincia dopo il capoluogo e Montevarchi.\nEtnie e minoranze straniere.\nSecondo i dati ISTAT al 1\u00ba gennaio 2014 la popolazione straniera residente era di persone.Le nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nLingue e dialetti.\nIl dialetto pi\u00f9 parlato in Cortona e dintorni \u00e8 il \"chianino\", molto simile al dialetto toscano.\nCultura.\nIstruzione.\nScuole.\nCortona conta quattro asili nido, dieci scuole dell'infanzia, nove scuole primarie, sei scuole secondarie e due istituti d'istruzione superiore (Istituto d'Istruzione Superiore \"Luca Signorelli\" e Istituto d'Istruzione Superiore \u201cA. Vegni\u201d).\nI Quintieri.\nIn principio le Chiese di \"San Vincenzo\", di \"Santa Maria\" e di \"San Marco\", che erano anche le sedi delle compagnie laicali, dividevano la citt\u00e0 in Terzi. Tale divisione verr\u00e0 mantenuta fino al tardo medioevo, quando ai tre Rioni sopracitati ne verranno costituiti due nuovi per esigenze amministrative. I due Rioni costituiti prenderanno il nome di \"Sant'Andrea\" (dal nome della Chiesa che sorgeva in Piazza Signorelli) e di \"Peccioverardi\" (dal nome della porta che sorgeva alla fine di Via Nazionale). Questa ulteriore ripartizione porter\u00e0 a cinque il numero dei Rioni e da questo il nome di \"Quintieri\".\nEventi.\nDa luglio a settembre: \"Cortona On The Move\" - festival internazionale di visual narrative.\nEconomia.\nArtigianato.\nPer quanto riguarda l'artigianato, \u00e8 ancora attiva e diffusa l'arte della ceramica del coccio, rinomata per i metodi di lavorazione tradizionali e per i prodotti tipici locali.\nInfrastrutture e trasporti.\nFerrovie.\nCortona dispone di due stazioni ferroviarie, entrambe sulla ferrovia Firenze-Roma. La pi\u00f9 importante \u00e8 la stazione di Terontola-Cortona dove fermano anche molti InterCity; l'altra, dove invece fermano solo treni regionali, \u00e8 la stazione di Camucia-Cortona.\nIl collegamento con le due stazioni al capoluogo e con gli altri comuni e frazioni limitrofi \u00e8 operato dalle autolinee Etruria Mobilit\u00e0.\nSport.\nCortona \u00e8 stata sede di arrivo della 2\u00aa tappa del Giro d'Italia 1982, vinta da Michael Wilson."}
{"id": "31553", "revid": "322321", "url": "https://it.wikipedia.org/wiki?curid=31553", "title": "Foiano della Chiana", "text": "Foiano della Chiana \u00e8 un comune italiano di abitanti della provincia di Arezzo in Toscana.\nGeografia fisica.\nTerritorio.\nIl centro abitato di Foiano della Chiana sorge su di un basso colle della Val di Chiana, a 318 m s.l.m. e dista da Arezzo 28\u00a0km in direzione sud. Il territorio comunale tende di fatto ad assumere una conformazione a bassa collina, e mentre a nord il declivio sporge verso l'area delle colmate, a sud si spinge verso la Val di Chiana senese. Attraversato da un tratto del torrente Esse, affluente del Canale Maestro della Chiana, il territorio comunale vede una popolazione concentrata, oltre che nel capoluogo, nella maggiore delle frazioni, Pozzo della Chiana. \u00c8 un vivace centro agricolo (cereali, vino, tabacco) e commerciale.\nStoria.\nL'area dell'attuale comune di Foiano della Chiana fu popolata fin dal VI secolo a.C., quando tutta la Val di Chiana assistette al proliferare della civilt\u00e0 etrusca.Dopo la lunga dominazione romana (III secolo a.C. - V secolo), sopravvenne l'et\u00e0 buia delle invasioni barbariche, con la palude che inizi\u00f2 a desolare le fertili terre chianine. In et\u00e0 medievale la comunit\u00e0 di Foiano fu la prima, in Valdichiana, a dotarsi di uno statuto cittadino e a proclamarsi comune libero e indipendente, nel 1084. Foiano cadde per un breve periodo (XII secolo) sotto il governo di Siena. Ai senesi subentarono di l\u00ec a poco gli aretini, che mantennero il dominio del borgo fino al 1336. Quell'anno Firenze espugn\u00f2 Foiano, che fu praticamente rasa al suolo, ma a breve riedificata. I fiorentini ne ricostruirono soprattutto la cinta muraria, di fronte ai ripetuti tentativi aretini di riconquistarla. A dimostrazione dell'avanzare della palude chianina, i fiorentini vi edificarono anche un porto (come si evince da statutari cortonesi del 1325): solo con delle imbarcazioni, infatti, era possibile comunicare con i pur vicini borghi di Castiglion Aretino (oggi Castiglion Fiorentino) e Cortona.\nDotatasi di un nuovo statuto nel 1387, Foiano acquist\u00f2 nuovamente lo \"status\" di comune, seppure ormai dipendente dal dominio fiorentino, e pose sotto la propria giurisdizione il vicino centro di Pozzo della Chiana (oggi frazione foianese), fulcro di continue rivolte da parte degli abitanti locali. Proprio presso quest'ultima localit\u00e0, il 2 agosto 1554, ebbe luogo la battaglia di Scannagallo, nella quale le truppe fiorentine sbaragliarono quelle senesi, aprendosi la strada verso la presa di Siena.\nDa quel momento Foiano avrebbe legato indissolubilmente la propria storia a quella di Firenze. Al governo mediceo segu\u00ec il Granducato dei Lorena (1737), dinastia che produsse sostanziali cambiamenti al territorio chianino, ormai messo a dura prova dalla palude. Nel 1788 Pietro Leopoldo I di Lorena incaric\u00f2 l'aretino Vittorio Fossombroni di procedere alla bonifica della Val di Chiana. L'eminente ingegnere idraulico, tra le altre cose pure matematico e ministro degli esteri del granducato, lavor\u00f2 intensamente alla bonifica per un quarantennio: Giovan Battista Del Corto ricorda nella sua \"Storia della Valdichiana\" (1898) come quando si ritir\u00f2, nel 1828, Fossombroni pot\u00e9 ammirare compiaciuto i progressi del lavoro eseguito e \u00absegnalava nella purificata aria la prima apparizione dei rondoni in Foiano e altrove\u00bb.\nCaduta per un breve periodo (1800-1814) sotto il dominio napoleonico, Foiano torn\u00f2 sotto il Granducato con la Restaurazione. Con la palude ormai prosciugata, la vita si avviava verso la normalit\u00e0 per i foianesi, che nel frattempo parteciparono al plebiscito del 1860 a seguito del quale gli ormai ex-territori granducali furono annessi al Regno di Sardegna.\nCon il progressivo affermarsi del fascismo Foiano della Chiana, la cui amministrazione aveva aderito in blocco al neocostituito Partito Comunista d'Italia, divenne un obbiettivo primario per gli squadristi della zona. Quest'ultimi, grazie alla complicit\u00e0 e alla compiacenza delle autorit\u00e0 pubbliche, nei primi mesi del 1921 iniziarono a devastare e terrorizzare la Valdichiana con spedizioni punitive e bastonature. Il 12 aprile Foiano della Chiana e il suo municipio vennero colpiti da un attacco squadrista volto far dimettere la giunta. Il 17 aprile successivo un camion con a bordo una ventina di fascisti, armati da un ufficiale in forzata al 70\u00b0 di fanteria di Arezzo, comp\u00ec una seconda spedizione a Foiano e nei dintorni. Una volta terminato il raid, gli squadristi si fermarono a Foiano per pranzare. Successivamente il gruppo si divise: una parte rimase a Foiano, mentre un'altra ventina partirono a bordo dell'autocarro alla volta di Arezzo. Poco dopo, in localit\u00e0 di Renzino, il camion cadde in un'imboscata tesa loro da un gruppo di contadini della zona nei guidati da Bernardo Melacci e Galliano Gervasi. Nel corso dell'attacco tre squadristi rimasero uccisi. I fascisti superstiti per\u00f2, dopo essere riusciti a chiedere rinforzi dalle citt\u00e0 vicine, contrattaccarono. Le campagne foianesi divennero cos\u00ec teatro di una caccia all'uomo che culmin\u00f2 con l'assassinio di due uomini ed una donna. Poco dopo in paese i fascisti giustiziarono un comunista che si era rifiutato di rinnegare i propri ideali. Il giorno seguente una colonna di squadristi fiorentini e ferraresi guidata da Tullio Tamburini occup\u00f2 il paese costringendo il deputato socialista Ferruccio Bernardini, sequestrato ad Arezzo dalle stesse camicie nere, ad un elogio del fascismo sulla pubblica piazza. Poco dopo anche un socialista del luogo venne trascinato nella medesima piazza per compiere abiura. Al rifiuto venne assassinato. Nei giorni seguenti le violenze fasciste, nonostante una delegazione di contadini si fosse recata da Tamburini a supplicare la fine delle rappresaglie, continueranno indisturbate e quattro uomini verranno uccisi.\n Messa a dura prova dalla Seconda guerra mondiale, la cittadina pag\u00f2 un notevole prezzo a livello di vite umane e distruzioni. L'8 giugno 1944 tre partigiani vennero fucilati dai militi fascisti della GNR in piazza Garibaldi. Il 2 luglio successivo Foiano della Chiana \u00e8 liberata dagli alleati. Teatro di scontri tra le truppe alleate e quelle tedesche, Foiano ospita oggi un cimitero militare inglese, in cui sono sepolti i soldati d'oltremanica caduti nelle azioni militari locali.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i residenti di origine non italiana erano . Le nazionalit\u00e0 maggiormente rappresentate in base alla loro percentuale sul totale della popolazione residente erano:\nSport.\nCalcio.\nLa societ\u00e0 locale \u00e8 l\"A.C. Foiano\", fondata nel 1947 e militante in Eccellenza Toscana 2019-2020.\nInfrastrutture e trasporti.\nStrade.\nLa principale infrastruttura viaria che serve il comune \u00e8 la Strada statale 327 di Foiano (ora SP 327) che a nord lo collega con il capoluogo di provincia di Arezzo, mentre a sud-ovest, il tracciato incrocia l'importante crocevia di Bettolle, da dove \u00e8 possibile accedere alla strada statale 715 Siena-Bettolle in direzione di Siena, al RA6 Bettolle-Perugia che permette di raggiungere il capoluogo umbro e all'A1 Milano-Napoli mediante il casello di Valdichiana.\nFerrovie.\nLa parte pianeggiante a ovest del territorio di Foiano della Chiana \u00e8 percorsa dalla ferrovia a scartamento ordinario Arezzo-Sinalunga che partendo dalla citt\u00e0 di Arezzo arriva al capolinea di Sinalunga (SI), stazione in comune con la Ferrovia Centrale Toscana dalla quale si possono poi raggiungere i capoluoghi di Chiusi (SI) e Siena. \nLa linea ferroviaria lunga 39,447 km. che collegando il capoluogo provinciale con varie localit\u00e0 della Valdichiana nord-ovest non servite dalla linea Firenze-Roma \u00e8 in concessione a La Ferroviaria Italiana che la esercita tramite le due societ\u00e0 Rete Ferroviaria Toscana e Trasporto Ferroviario Toscano.\nAeroporti.\nFoiano della Chiana ha avuto un aeroporto fin dagli albori dell\u2019aviazione, infatti nel 1918 in localit\u00e0 Pratoni fu istituita una scuola di volo. L'aeroporto fu poi utilizzato fino al termine della Seconda Guerra Mondiale quando venne approntato una campo di volo dalla Luftwaffe.\nAbbandonato al termine del conflitto, negli anni \u201950 venne ipotizzato un suo ripristino per uso civile.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31555", "revid": "77358", "url": "https://it.wikipedia.org/wiki?curid=31555", "title": "Vlad l'Impalatore", "text": ""}
{"id": "31556", "revid": "1543377", "url": "https://it.wikipedia.org/wiki?curid=31556", "title": "Laterina", "text": "Laterina \u00e8 una frazione del comune italiano di Laterina Pergine Valdarno, nella provincia di Arezzo, in Toscana.\nFino al 31 dicembre 2017 \u00e8 stato un comune autonomo, comprendente anche le frazioni di Casanuova, Ponticino e Vitareta. Al momento della sua soppressione registrava abitanti.\nStoria.\nAl plebiscito del 1860 per l'annessione della Toscana al Regno di Sardegna il \"s\u00ec\" non ottenne, anche se per poco, la maggioranza degli aventi diritto (326 su totale di 669).\nDurante la seconda guerra mondiale fu sede di un campo di prigionia militare, trasformato poi nel dopoguerra in campo profughi per esuli istriani.\nIl 1\u00ba gennaio 2018 il comune di Laterina si \u00e8 fuso con l'adiacente comune di Pergine Valdarno, formando il nuovo ente di Laterina Pergine Valdarno.\nSociet\u00e0.\nEvoluzione demografica.\nSono qui riportati gli abitanti del comune di Laterina dal 1861 al 2011, che comprendeva oltre alla frazione capoluogo anche quelle di Casanuova, Ponticino e Vitareta.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente nell'ex comune di Laterina era di 301 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nOgni anno, l'ultimo fine settimana di luglio, per tre giorni, si tiene a Laterina la \"Festa medievale\", manifestazione di ambientazione medievale. Il 5 agosto si festeggia la Madonna della Neve alla Maest\u00e0, mentre la terza domenica di settembre, luned\u00ec e marted\u00ec, si svolge la festa del Santissimo Crocifisso in Propositura.\nAmministrazione.\nQuello che segue \u00e8 l'elenco degli amministratori del comune di Laterina fino al 2018, anno dell'istituzione del comune di Laterina Pergine Valdarno."}
{"id": "31557", "revid": "322321", "url": "https://it.wikipedia.org/wiki?curid=31557", "title": "Loro Ciuffenna", "text": "Loro Ciuffenna (]) \u00e8 un comune italiano di abitanti della provincia di Arezzo, che fa parte de \"I borghi pi\u00f9 belli d'Italia\".\nIl toponimo \u00e8 attestato per la prima volta nel 1050 come Loro, dal latino \"laurus\" (\"alloro\"), mentre Ciuffenna \u00e8 il nome del torrente vicino, attestato nel 1037 come Iofinne e derivato dal nome di persona romano Clufennius di probabile origine etrusca. Il nome del torrente fu aggiunto a quello originario del paese nel 1863.\nGeografia fisica.\nTerritorio.\nIl comune di Loro Ciuffenna si trova nel Valdarno superiore, a circa di distanza in linea d'aria dalla riva destra dell'Arno. Il territorio, situato al margine di un antico bacino lacustre preistorico nel quale sfociava anticamente il torrente Ciuffenna, comprende il fondovalle del Ciuffenna, dove si trova il capoluogo, una serie di terreni a quota inferiore, dolcemente digradanti verso l'Arno (interessati dalle caratteristiche Balze del Valdarno) e una parte dei rilievi del massiccio del Pratomagno.\nFlora e fauna.\nIl territorio comunale presenta caratteristiche di pregio naturalistico soprattutto a livello della fascia montana, attestate dalla designazione di un vasto sistema SIC-ZPS. La macrofauna \u00e8 caratterizzata da alcune specie particolarmente diffuse, quali il cinghiale, il capriolo (soprattutto alle quote pi\u00f9 basse) e il daino, quest'ultimo sconsideratamente introdotto da qualche decennio a partire dalla Tenuta di San Rossore. Tra gli uccelli \u00e8 interessante la presenza del biancone.\nClima.\nIl clima mostra caratteristiche fortemente variabili all'interno del territorio comunale, che dalla fascia dell'olivo raggiunge le quote pi\u00f9 elevate di quella del faggio. Nel capoluogo la temperatura media mensile varia dai 5,3\u00b0 di gennaio ai 24,1\u00b0 di agosto, mentre la media annua delle precipitazioni \u00e8 di (anni di riferimento dal 2009 al 2014).\nStoria.\nSituata lungo l'antica via di collegamento fra Arezzo e Fiesole, l'area sulla quale sorge oggi Loro Ciuffenna fu abitata anticamente dagli Etruschi, come esplicitato da Tito Livio nel XII libro della sua opera Ab Urbe Condita Libri, nonch\u00e9 dalla stessa toponomastica del luogo (il nome del torrente che attraversa il paese, Ciuffenna, \u00e8 di indubbia provenienza etrusca, cos\u00ec come quello della vicina localit\u00e0 di Gropina, probabilmente derivazione dall'etrusco \"Krupina\").\nCon la lastricazione della via consolare Cassia Vetus gli insediamenti etruschi videro un fiorire dei commerci e degli interscambi culturali che favorirono urbanizzazione e sviluppo sociale. Il progressivo abbandono dell'arteria, sostituita verso la fine del II secolo a.C. dalla pi\u00f9 pratica e diretta Cassia Adrianea (passante per il fondovalle) produsse una generale emarginazione delle comunit\u00e0 sviluppatesi sulle colline, in favore dei centri pi\u00f9 vicini alla nuova linea di comunicazione.\nAlla caduta dell'Impero romano d'Occidente le comunit\u00e0 site nell'altopiano valdarnese passarono a fasi alterne sotto Bizantini e Longobardi. Di queste dominazioni rimangono ben impressi i luoghi sacri.\nLa prima menzione ufficiale del borgo di Loro risale ad un documento del 1059 con il quale i Conti Guidi concedevano in subfeudo il locale castello signorile al nobile Ugo, probabilmente esponente della famiglia degli Ubertini. \nDocumenti di poco successivi dimostrano come la zona fosse oggetto di discreto interesse dei potentati locali, ivi compreso il Vescovo di Arezzo.\nNel 1293 la Repubblica Fiorentina assunse il controllo diretto del borgo e delle terre vicine. L'inserimento della comunit\u00e0 lorese nel dispositivo militare - commerciale di Firenze produsse un generale sviluppo urbano ed un aumento degli investimenti, operato soprattutto da ricchi cittadini fiorentini ed aretini. I primi statuti ufficiali della comunit\u00e0 di Loro risalgono al 1462.\nMonumenti e luoghi d'interesse.\nArchitetture civili.\nIl mulino ad acqua (del mugnaio) ancora funzionante, viene utilizzato anche in occasione della macinazione per la farina di castagne, prodotto tipico del luogo. Costruito presumibilmente intorno all'anno , si caratterizza per essere stato edificato su uno scoglio lungo il torrente Ciuffenna, con il pregio di trovarsi nel centro storico del paese. La parte pi\u00f9 antica del borgo conserva ancora le tipiche caratteristiche medievali e un ponte romano poi riadattato nel medioevo.\nA Pratovalle, lungo il corso del torrente Agna di Pratovalle, si trova un mulino costruito alla fine del XIX secolo oggi trasformato in abitazione e lungo il sentiero CAI numero 39, fra questo borgo e Roveraia, paese fantasma che si trova nei suoi pressi, \u00e8 presente il ponte di Annibale, antico ponte la cui presenza \u00e8 documentata fin dal 1765 su cui \u00e8 passato Annibale nel 217 a.C.\nAltro.\nIl Vigneto Storico Monumentale \"Vigna delle Sanzioni\" si trova a 3 chilometri dal centro storico, lungo l'antica strada dei Setteponti, e costituisce una delle opere agrarie italiane pi\u00f9 rilevanti del primo '900.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 415 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nArte.\nA partire dai primi anni sessanta del Novecento, il Comune di Loro Ciuffenna istitu\u00ec un premio nazionale di pittura estemporanea finalizzato a valorizzare l'opera di artisti nell\u2019arte contemporanea, solitamente patrocinato dal Ministero dei Beni e delle Attivit\u00e0 Culturali, dalla Regione Toscana e dalla Provincia di Arezzo. Tra il 1962 ed il 1974, Loro Ciuffenna ha ospitato diverse esposizioni temporanee del pittore spezzino contemporaneo Ferdinando Carotenuto, mentre ne custodisce tuttora una collezione.\nA Pratovalle, fra gli anni Trenta e gli anni Cinquanta del XX secolo, il pittore Valentino Ghiglia ha dipinto il paese in varie sue opere.\nMusica.\nA Pratovalle viveva il nonno del noto cantautore Renato Zero, il cui vero nome \u00e8 Renato Fiacchini, infatti la presenza della famiglia Fiacchini nel paese \u00e8 documentata gi\u00e0 nel 1841.\nGeografia antropica.\nFrazioni.\nIl territorio comunale di Loro Ciuffenna comprende al suo interno un vario numero di frazioni.\nTrappola.\nLa Trappola (850 metri di altezza) paese in pietra adagiato sul versante valdarnese del Pratomagno, caratterizzato dal borgo sottostante alla roccaforte del \"castello\" - Il nome della Trappola, ha sempre suscitato curiosit\u00e0 e sembra essere attribuito a questo antico castello in virt\u00f9 di una leggenda, secondo la quale alcuni personaggi nobili tedeschi e romani smarritisi nella montagna furono salvati dai pastori e dai carbonai autoctoni. Questi personaggi vi trovarono un luogo adatto alla difesa costruendo una roccaforte fortificata, cinta da mura di cui sono ancora oggi visibili le rovine di una torre. I cognomi predominanti del paese, Baroni, Romoli, Bartolini danno veridicit\u00e0 alla leggenda.\nAltre localit\u00e0 del territorio.\nNel territorio comunale si contano anche numerose piccole localit\u00e0 abitate e borgate minori quali Diaccio alle Vacche, Fonte Bona, I Piani, Il Termine, La Gubbiana, Le Pennucce, Macchia del Forno, Malva, Mille Pini, Oliveto, Pian dei Lelli, Pian della Fonte, Pieravilla, Querceto, Roveraia, Sagona e Sercognano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31558", "revid": "322321", "url": "https://it.wikipedia.org/wiki?curid=31558", "title": "Berzano di Tortona", "text": "Berzano di Tortona (\"B\u00ebrs\u00f2u\" in dialetto tortonese) \u00e8 un comune italiano agricolo della provincia di Alessandria in Piemonte, situato sullo spartiacque tra la valle del torrente Grue e quella del Curone.\nStoria.\nTerritorio del comune di Tortona, ne segu\u00ec le sorti fino al 1818, quando divenne comune. Dal 1928 al 1947 fece parte del comune di Volpedo.\nSimboli.\nLo stemma \u00e8 stato concesso con Decreto del presidente della Repubblica del 26 giugno 2006.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona."}
{"id": "31559", "revid": "322321", "url": "https://it.wikipedia.org/wiki?curid=31559", "title": "Lucignano", "text": "Lucignano \u00e8 un comune italiano di abitanti della provincia di Arezzo in Toscana.\nRecentemente \u00e8 entrato a far parte dell'Associazione i Borghi pi\u00f9 belli d'Italia.\nGeografia fisica.\nTerritorio.\nIl centro abitato di Lucignano sorge su un colle a 400 m s.l.m., a 28\u00a0km a sud-ovest di Arezzo. L'area comunale, nel cuore della Valdichiana, \u00e8 delimitata dai comuni di Monte San Savino a nord, Marciano della Chiana e Foiano della Chiana a est, Sinalunga a sud e Rapolano Terme a ovest (questi ultimi due in provincia di Siena). Il comune di Lucignano \u00e8 suddivisibile in due aree distinte: la zona centrale \u00e8 in gran parte collinare, favorevole alla produzione di olio e vino, e boscosa; le aree periferiche, invece, sono pianeggianti, con abbondanti coltivazioni di cereali (specie il grano, l'orzo, il granturco, il girasole) e fiori da esposizione.\nStoria.\nL'area comunale e il colle su cui oggi sorge il capoluogo comunale conobbero un denso popolamento, come tutta la Valdichiana, gi\u00e0 in epoca villanoviana ed etrusca. La zona cadde sotto Roma durante il I secolo a.C., grazie alla conquista da parte di Silla. Un contingente romano, agli ordini del console Lucio Licinio Lucullo, si stabil\u00ec proprio sul colle ove oggi sorge il borgo e qui fond\u00f2 un \"castrum\" che, in onore del console, venne ribattezzato \"Lucinianum\".\nLa felice collocazione geografica fece della cittadina un crocevia tra le citt\u00e0 di Arezzo, Siena e Perugia. In effetti le tre citt\u00e0 si contesero ripetutamente Lucignano che, dopo il periodo di libero comune, fu conquistato prima da Arezzo e poi da Perugia.\nIl declino di Arezzo, dopo la sconfitta a Campaldino contro Firenze (1289), e la progressiva sottomissione di Perugia allo Stato Pontificio, favorirono nel XIV secolo l'entrata in gioco di Siena, che occup\u00f2 Lucignano. Il centro fu munito di una notevole cinta muraria (tutt'oggi perfettamente conservata) e di una rocca turrita a presidio della citt\u00e0. Il controllo senese perdur\u00f2 fino al 1554, quando Firenze espugn\u00f2 Siena, subentrandole nei territori dominati. Come in tutte le citt\u00e0 medicee fu realizzata la Fortezza, ma venne pure proseguito lo sviluppo urbanistico, dando a Lucignano quell'aspetto tipicamente tardo-medievale che tutt'oggi possiede. La vicina localit\u00e0 \"del Calcione\" nel 1632 fu elevata a marchesato a favore dei Lotteringhi della Stufa che lo ebbero fino al 1749, quando furono aboliti i feudi granducali.\nStemma.\n\"Di rosso, al grifo d'oro, linguato di rosso, armato di nero, accompagnato nel canton destro del capo dalla stella di otto raggi d'oro. Ornamenti esteriori da Comune.\"\nD.P.R. del 31 luglio 1997\nIl passato perugino della rocca di Lucignano \u00e8 tutt'oggi riconoscibile nello stemma comunale, che consiste di un grifone alato, in analogia col simbolo del capoluogo umbro, in aggiunta ad una stella, a indicare che la citt\u00e0 sorge in collina.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 313 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nManifestazioni.\nI quattro rioni partecipanti sono:\nGeografia antropica.\nIl centro storico.\nL'aspetto architettonico di Lucignano \u00e8 assai singolare, specie per la notevole differenza tra gli edifici delle due parti del centro storico. Entrando infatti da Porta San Giusto si dipartono due strade: via Roma che si dirige a sinistra e via Matteotti che invece svolta verso destra. La prima \u00e8 tradizionalmente nota come \"\"via povera\", in quanto anticamente ivi risiedevano le famiglie pi\u00f9 umili, e si contraddistingue per la presenza di edifici di epoca medievale dalle piccole dimensioni. La seconda \u00e8 invece chiamata \"via ricca\"\" e qui vivevano un tempo le famiglie nobili del borgo, come testimoniano gli eleganti palazzetti in stile rinascimentale.\nLa notevole bellezza del centro storico di Lucignano ha fatto s\u00ec che oggi il borgo si fregi della Bandiera Arancione del Touring Club Italiano.\nFrazioni.\nTra le altre localit\u00e0 minori del territorio sono da ricordare Campoleone, Corti, Maest\u00e0 dei Mori, Montalgallo, Poschini, San Savino, Scerpella e Sentenze.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'U.S.D. Lucignano che milita nel girone D toscano di Promozione."}
{"id": "31560", "revid": "322321", "url": "https://it.wikipedia.org/wiki?curid=31560", "title": "Marciano della Chiana", "text": "Marciano della Chiana \u00e8 un comune italiano di abitanti della provincia di Arezzo in Toscana.\nGeografia fisica.\nIl centro abitato di Marciano della Chiana sorge su di un colle a 320 m s.l.m., a 22\u00a0km a sud-ovest di Arezzo. Il territorio comunale, che con poco meno di 24\u00a0km\u00b2 \u00e8 il pi\u00f9 piccolo della Valdichiana, \u00e8 delimitato dai comuni di Monte San Savino e, per un piccolo tratto, Arezzo a nord, Castiglion Fiorentino a est, Foiano della Chiana a sud e Lucignano a ovest.\nL'area comunale \u00e8 prevalentemente collinare, con bassi declivi che scendono a ovest verso la piana alluvionale solcata dal Canale Maestro della Chiana. Nelle campagne marcianesi abbondano le coltivazioni cerealicole, nonch\u00e9 la vite e l'olivo.\nClima.\nDati:https://www.sir.toscana.it/. La stazione meteo si trova nella frazione di Cesa, a 246 metri s.l.m.:\nStoria.\nCome tutta la Val di Chiana, la stessa area oggi ricompresa nel comune di Marciano fu densamente popolata gi\u00e0 in epoca etrusca, quando era soggetta all'influenza della potente lucumonia di Chiusi. A testimonianza della presenza etrusca sono stati rinvenuti, presso l'odierno abitato di Marciano, manufatti in ceramica, monili e il celebre \"Torso di Marciano\", appartenente ad una statua raffigurante un guerriero, databili attorno al VI secolo a.C.\nAnche la dominazione romana ha lasciato i suoi segni, persino nel nome del centro abitato. Gli storici in buona parte concordano sulla probabile origine del nome \"Marciano\" dal latino \"Marcianus\", relativo ad un vasto latifondo agricolo (\"fundus Marcianus\") appartenuto ad una \"gens Marcia\" ivi stanziata. Si parla della presenza anche di un altro \"fundus\", denominato \"Rasinianus\" e appartenuto ad una \"gens Rasinia\", nella localit\u00e0 oggi detta Signana. Qui sono stati rinvenuti frammenti di \"vasi corallini\", un tipo di vasellame molto apprezzato in epoca tardo-imperiale, la cui lavorazione fu probabilmente portata dall\"'Urbe\" dai \"Rasinii\".\nL'impaludamento della Val di Chiana in epoca alto medievale condusse anche l'area marcianese ad una migrazione della popolazione dalle zone pianeggianti a quelle collinari. Certo che \u00e8 l'insediamento umano nell'area rest\u00f2 saldo, specie per la presenza di un castello a Cesa, citato in un documento del 1008 come appartenente a Elemperto vescovo di Arezzo. Il borgo di Marciano \u00e8 per la prima volta citato in un documento poco successivo, un inventario del 1084 che lo include tra i beni della Badia di San Quirico alle Rose. Il suo sviluppo ebbe probabilmente avvio in epoca longobarda, della quale si conosce il nome di un dignitario, tale Lupone, che eresse una \"curtis\" e, poco lontano, un'abbazia nell'attuale localit\u00e0 di Badicorte.\nDivenuta libero comune, nel XII secolo Marciano pass\u00f2 sotto la dominazione di Arezzo, che ampli\u00f2 notevolmente la rocca longobarda, rafforzandola con una cinta muraria, un cassero e quattro torrioni cilindrici agli angoli delle mura.\nLa crisi di Arezzo sul finire del XIV secolo permise nel 1382 l'entrata in gioco di Siena, all'epoca nel periodo di massima potenza e splendore della Repubblica. Siena edific\u00f2 una rocca, ma dopo appena due anni, nel 1384, Marciano fu espugnata e presa da Firenze. Il 2 agosto 1554 il borgo fu al centro della Battaglia di Scannagallo (detta anche di Marciano), nella quale l'esercito mediceo, che aveva quale baluardo proprio la roccaforte di Marciano, respinse i senesi guidati da Piero Strozzi, che avevano invaso la Val di Chiana. Per ripagarlo della sua fedelt\u00e0 a Firenze, i Medici concessero al borgo l'apposizione del giglio fiorentino sull'emblema comunale.\nLa storia di Marciano si leg\u00f2 in seguito al Granducato di Toscana e ai Lorena, salvo che per il breve periodo (1799-1814) di occupazione francese (intervallato nel 1799-1800 dalla liberazione condotta dai fautori del Viva Maria), e quindi al Regno d'Italia.\nAnche nell'area marcianese il passaggio del fronte bellico durante la Seconda guerra mondiale fu causa di lutti e distruzioni, provocando un sensibile decremento demografico. Solo a partire dalla ripresa economica negli anni sessanta Marciano si \u00e8 potuta riavviare verso la normalit\u00e0 e quella floridezza che ne fanno oggi uno dei pi\u00f9 fiorenti centri agricoli chianini.\nMonumenti e luoghi d'interesse.\nTorre/Rocca.\nIl castello di Marciano \u00e8 posto nel cuore della Val di Chiana, si sviluppa su una altura che si trova al centro di quattro dorsali poco pronunciati e domina una vasta campagna pianeggiante tra Lucignano, Monte San Savino, Cortona, Foiano della Val di Chiana. \u00c8 la particolare posizione strategica del colle su cui sorge, posto al confine tra i territori di Arezzo e Siena, uno dei principali motivi dell'importanza che Marciano ha rivestito nel passato a partire dal secolo XIII quando, prima Arezzo e Siena, poi Firenze, se ne contesero il dominio.\nIl castello fu munito, dalla Repubblica fiorentina, tra la fine del XIII secolo e l'inizio del XIV secolo della rocca e delle mura e della torre. La particolare conformazione rettangolo-trapezoidale, qualifica Marciano come un'architettura militare a differenza degli altri paesi limitrofi che avevano funzione abitativa.\nQuesto, \u00e8 confermato dal fatto che nel 1554 vicino al castello di Marciano, fu combattuta la battaglia detta di Scannagallo o di Marciano in seguito alla quale i Medici conquistarono l'intera Toscana. Questa battaglia venne raffigurata da Giorgio Vasari in due dipinti che attualmente sono conservati a Firenze presso Palazzo Vecchio nel Salone dei Cinquecento.\nIl castello ha conservato i caratteri dell'insediamento medioevale: il perimetro murario, ad impianto geometrico rettangolare, \u00e8 oggi inglobato nelle abitazioni che vi si sono addossate e racchiude il nucleo pi\u00f9 antico dell'abitato cui si accede tramite una porta sovrastata da una torre con orologio recentemente restaurata.\nAll'interno del castello, il piccolo agglomerato urbano \u00e8 dominato dalla Torre e dalla Rocca insieme alla chiesa parrocchiale e al campanile.\nIl castello di Marciano, che come tutte le costruzioni medievali \u00e8 anonimo e frutto della collaborazione di maestri muratori.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 280 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa societ\u00e0 dilettantistica A.S.D. Marciano, fondata nel 1972 da Amelio Caposciutti, ha militato esclusivamente in campionati di livello regionale."}
{"id": "31561", "revid": "322321", "url": "https://it.wikipedia.org/wiki?curid=31561", "title": "Monte San Savino", "text": "Monte San Savino \u00e8 un comune italiano di abitanti della provincia di Arezzo in Toscana.\nGeografia fisica.\nTerritorio.\nPosto nel cuore della Val di Chiana aretina, il territorio comunale di Monte San Savino si estende per 89,66\u00a0km\u00b2 su una fascia per lo pi\u00f9 collinare. L'altitudine del capoluogo comunale \u00e8 di 330 m s.l.m.\nMonumenti e luoghi d'interesse.\nArchitetture civili.\nLe logge dei mercanti (chiamate anche Loggia del Mercato) sono una costruzione cinquecentesca in pietra serena nel centro storico. Le logge, prospicienti il Palazzo Del Monte, sede del Comune, sono state ideate come termine della risistemazione rinascimentale operata dalla famiglia Ciocchi del Monte, al termine del XV secolo e per tutta la prima parte del XVI secolo, opera attribuita a Nanni di Baccio Bigio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 725 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nNel XVI e XVII secolo, Monte San Savino fu sede di una piccola ma fiorente comunit\u00e0 ebraica. A testimonianza della sua storia rimangono tracce dell'antico ghetto, dell'edificio della sinagoga e del cimitero ebraico.\nTradizioni e folclore.\nTra le antiche tradizioni si ha notizia del \"Palio savinese\", giostra cavalleresca disputata in passato, il 15 agosto di ogni anno, almeno fin dal 1471.\nCultura.\nCinema.\nMonte San Savino appare nella fiction \"Per una notte d'amore\", andata in onda su Rai Uno nell'aprile del 2008..\nEconomia.\nNel comune \u00e8 diffusa la lavorazione della ceramica, che sapienti artigiani forgiano quotidianamente nelle loro botteghe, utilizzando tecniche antichissime e tramandate di generazione in generazione.\nTurismo.\nAttrattiva turistica del comune \u00e8 la sagra della porchetta, che nel 2010 ha vinto il Guinness World Record per la Porchetta pi\u00f9 lunga del mondo.\nInfrastrutture e trasporti.\nStrade.\nLa principale infrastruttura viaria che serve la citt\u00e0 \u00e8 l'Autostrada A1 con il casello Monte San Savino.\nIl centro urbano \u00e8 collegato anche da tre ex-strade statali: la SS 69 (ora SR 69) che la collega a Firenze attraversando tutto il Valdarno superiore; la SS 73 (ora SP 157 e SR 73) che collega le localit\u00e0 di Braccagni (GR) e Sansepolcro (AR) passando per Siena e Arezzo; la SS 71 (ora SP 152, SR 71, SP 142, SP 138, SP 7 e SP 118) che collega le localit\u00e0 di Montefiascone (VT) e Ravenna passando per Orvieto, Cortona, Arezzo e Cesena. La citt\u00e0 \u00e8 inoltre al centro della S.G.C. Due Mari Grosseto-Fano, itinerario ancora in via di realizzazione definitiva, che tuttavia consente, grazie ai tratti gi\u00e0 in funzione (SS 680 e SS 73 var), un collegamento pi\u00f9 veloce rispetto alla viabilit\u00e0 ordinaria con Siena a Sud-Ovest e la Valtiberina a Nord-Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio Associazione Calcio Sansovino che ha disputato per cinque anni il campionato di Serie C2, dopo aver conquistato nel 2003 la Coppa Italia Serie D. Milita nel campionato di Prima Categoria.\nLa societ\u00e0 di pallavolo maschile Polisportiva Savinese, raggiunse il suo culmine con il campionato nazionale di Serie B2. \nNel comune viene praticato lo sport del pallone col bracciale."}
{"id": "31562", "revid": "322321", "url": "https://it.wikipedia.org/wiki?curid=31562", "title": "Montemignaio", "text": "Montemignaio \u00e8 un comune italiano di abitanti della provincia di Arezzo in Toscana.\nStoria.\nAl plebiscito del 1860 per l'annessione della Toscana al Regno di Sardegna, i \"si\" non ottennero la maggioranza degli aventi diritto (120 su totale di 598), sintomo dell'opposizione all'annessione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 51 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31563", "revid": "322321", "url": "https://it.wikipedia.org/wiki?curid=31563", "title": "Monterchi", "text": "Monterchi \u00e8 un comune italiano di abitanti della provincia di Arezzo, nell'alta Valtiberina. Dal 1927 al 1939 fece parte della provincia di Perugia, in Umbria, per poi fare ritorno sotto Arezzo a seguito delle proteste della popolazione. Il paese \u00e8 noto in modo particolare per la \"Madonna del parto\", il celebre affresco di Piero della Francesca dipinto tra il 1455 e il 1465 in onore di sua madre, Romana di Perino da Monterchi, originaria del posto. L'affresco, destinato in origine alla Cappella di Santa Maria di Momentana, \u00e8 conservato attualmente nel \"Museo della Madonna del Parto di Piero della Francesca\".\nGeografia fisica.\nTerritorio.\nIl territorio comunale ha un'estensione pari a 28,70\u00a0km\u00b2; inserito nel sistema geografico dell'Appennino centrale, fa amministrativamente parte della Toscana, rispetto alla quale si trova al confine orientale, nella parte nord della Valtiberina (alta valle del fiume Tevere). Monterchi \u00e8 situato a circa 80\u00a0km sud-est di Firenze, a circa 20\u00a0km est di Arezzo e a circa 50\u00a0km nord-ovest di Perugia. Sansepolcro, il centro pi\u00f9 popoloso e capoluogo amministrativo della Valtiberina toscana, si trova a circa 15\u00a0km.\nIl borgo, di chiara impronta medioevale (come dimostrato dalla Rocca, dalle mura fortificate e dai caratteristici vicoli del centro storico), \u00e8 arroccato su una collina isolata, denominata in passato \"Mons Herculis\" (Monte di Ercole), che domina le campagne circostanti della Valtiberina umbra e toscana.\nIl comune si sviluppa principalmente ai piedi della collina e nelle valli limitrofe (val Cerfone, bagnata dall'omonimo torrente Cerfone, e val Padonchia, segnata dall'omonimo torrente Padonchia), dove le strade statali lo collegano velocemente ad Arezzo, Anghiari, Sansepolcro, Monte Santa Maria Tiberina, Citerna e Citt\u00e0 di Castello. Inoltre, la vicinanza alla Strada europea E45 permette un facile accesso alla dorsale europea nord/sud, dalla Norvegia al sud-Italia.\nNel corso della storia numerosi terremoti hanno distrutto parte del borgo. I due terremoti pi\u00f9 forti della Provincia di Arezzo sono stati registrati proprio vicino al paese di Monterchi: il pi\u00f9 forte di magnitudo 6.00 Richter avvenne il 25 dicembre 1352, l'altro di scala 5.80 Richter avvenne il 26 aprile 1917.\nClima.\nIl periodo invernale \u00e8 piuttosto freddo con frequenti gelate che interessano il fondovalle. Le precipitazioni nevose, presenti ogni anno ma discontinue quanto a frequenza ed intensit\u00e0, interessano prevalentemente le alture e occasionalmente raggiungono il fondovalle. La primavera e l'autunno sono le stagioni pi\u00f9 piovose, l'estate \u00e8 la pi\u00f9 siccitosa. \nSecondo la Stazione meteorologica di Sansepolcro, il mese pi\u00f9 freddo \u00e8 gennaio, con una temperatura media di +4,0\u00a0\u00b0C, mentre quello pi\u00f9 caldo \u00e8 luglio con una temperatura media di +22,1\u00a0\u00b0C.\nEtimologia e mito.\nIl termine \"Monterchi\" deriva dal latino \"Mons Herculis\". Secondo la leggenda, il semidio Ercole avrebbe fondato Monterchi dopo aver sconfitto Idra (come immortalato nello stemma del gonfalone comunale).\nNel periodo arcaico la storia di Monterchi viene fatta risalire alla cultura degli Umbri. Ne \u00e8 un indizio il fiume Cerfone, che attraversa il comune, il cui nome \u00e8 probabilmente legato alla divinit\u00e0 umbra Cerfo-Cerfia, nominata nelle Tavole eugubine, e le cui acque erano ritenute miracolose. L'appellativo \"Mons Herculis\" fu attribuito al paese in epoca Etrusca per via di un tempio che probabilmente era stato costruito sulla collina (Ercole \u00e8 il protettore delle sorgenti e delle acque salutari). L'ipotesi di un tempio a pianta circolare (Tholos) potrebbe essere confermata dalla presenza della odierna via Protoli (Pro Tholos, davanti al Tholos), proprio davanti al colle, al di l\u00e0 del fiume.\nSociet\u00e0.\nDialetto.\nIl dialetto monterchiese si inserisce nel complesso quadro delle parlate dell'alta Val Tiberina, le quali sono grosso modo riconducibili da un lato a quelle aretine (Sansepolcro, Anghiari, ecc.) e dall'altro a quelle tifernati (Citt\u00e0 di Castello, Citerna, ecc.). Ebbene, \u00e8 proprio da entrambi i gruppi dialettali che la parlata monterchiese ha subito i suoi influssi, per cui essa pu\u00f2 definirsi come di transizione tra aretino e tifernate (e quindi anche tra il gruppo toscano e quello mediano) , sia sotto il profilo dei vocaboli, sia sotto quello dell'impianto fonetico e della cadenza. \nLa caratteristica peculiare del monterchiese risulta essere la pronuncia delle vocali, che ormai solo nelle generazioni pi\u00f9 anziane dei parlanti vengono ancora realizzate secondo un sistema definibile come \"isocronismo sillabico\", ma solo in forma parziale, e non completa come nell'area tifernate: infatti, mentre a Citt\u00e0 di Castello si ha l'apertura di tutte le vocali chiuse in sillaba terminante per consonante (\"r\u00f2t-to\", \"qu\u00e8s-to\", ecc.), nonch\u00e9 quelle toniche finali (\"perch\u00e9\", \"tr\u00e8\", ecc.) e contemporaneamente la chiusura di tutte le vocali aperte in sillaba terminante con le stesse vocali (\"b\u00e9-ne\", \"m\u00f3-do\", ecc.), a Monterchi \u00e8 vitale solo il primo fenomeno, ossia solo l'apertura delle vocali chiuse, per cui si ha ad esempio \"l\u00e8gno\", \"qu\u00e8llo\", \"mom\u00e8nto\", \"\", \"int\u00f2rno\", \"ins\u00f2mma\", mentre quelle aperte non si chiudono, ad esempio si ha \"\u00e8ra\", \"b\u00e8ne\", \"z\u00f2na\", \"\u00f2mo\", ecc., con alcune eccezioni, quali il dittongo \"ie\", (ad es. \"i\u00e9ri\", \"insi\u00e9me\"), oppure \"s\u00e9i\", \"l\u00e9i\" e \"p\u00f3i\".\nTuttavia, come prima segnalato, il fenomeno in questione risulta oggigiorno vitale solo nelle generazioni pi\u00f9 anziane di parlanti del centro storico, ma gi\u00e0 risultano assenti nella frazione di Le Ville. A ci\u00f2 si aggiunge che la popolazione pi\u00f9 giovane ha subito un sensibile influsso dall'area aretina, e dunque tende a pronunciare le vocali come nel capoluogo e nei centri pi\u00f9 importanti delle vicinanze, come Sansepolcro ed Anghiari, in modo dunque tipicamente \"toscano\" e pressoch\u00e9 coincidente con la pronuncia italiana standard. Le ragioni sarebbero da ricondurre non solo alla frequentazione notevole di questi luoghi da parte dei monterchiesi, ma anche alla considerazione di maggiore prestigio linguistico delle parlate aretine.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 139 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nCon un consiglio comunale aperto, svoltosi il 4 maggio 2013, \u00e8 stato approvato l'atto di gemellaggio con il comune di Fagnano Alto.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31566", "revid": "1543377", "url": "https://it.wikipedia.org/wiki?curid=31566", "title": "Anacapri", "text": "Anacapri (\"Ronnacr\u00e0pe\" in napoletano) \u00e8 un comune italiano di abitanti della citt\u00e0 metropolitana di Napoli in Campania. \u00c8 uno dei due comuni (il pi\u00f9 esteso) nei quali si divide amministrativamente l'isola di Capri.\nGeografia fisica.\nSituato sull'isola di Capri, sorge sul fianco settentrionale del monte Solaro (che, con 589 m, \u00e8 la massima vetta dell'isola); una seggiovia collega l'abitato con la vetta del monte, da dove lo sguardo spazia su un vastissimo panorama, dal golfo di Napoli al golfo di Salerno.\nOrigini del nome.\nIl nome deriva dal greco \"\u00e0n\u00e0\", (sopra) e Capri.\nStoria.\nLo storico e geografo greco Strabone nella sua \"Geografia\", riteneva che Capri fosse stata un tempo unita alla terraferma. Questa sua ipotesi \u00e8 stata poi confermata sia dall'analogia geologica che lega l'isola alla penisola sorrentina sia da alcune scoperte archeologiche.\nA partire dal XIX secolo l'isola ebbe una nuova veste. Divent\u00f2 meta di numerosi viaggiatori che la visitarono e ne ammirarono la natura e la celebre Grotta Azzurra, divenuta intanto famosa in tutto il mondo.\nTra il 1927 e il 1946 i due comuni dell'isola furono aggregati in un unico comune. Dopo il 2000 \u00e8 stato riproposto il ritorno ad un'unica entit\u00e0 amministrativa sull'isola.\nMonumenti e luoghi d'interesse.\nVilla San Michele.\nIl pi\u00f9 famoso edificio di Anacapri \u00e8 la Villa San Michele, che fu fatta costruire dallo scrittore e medico svedese Axel Munthe come propria residenza, adattando un antico convento dedicato appunto a san Michele, e che oggi \u00e8 una frequentata meta turistica, anche per il suo splendido giardino. Non lontano \u00e8 la chiesa di San Michele (XVIII secolo).\nGrotta Azzurra.\nProprio nel comune di Anacapri si trova la celebrata Grotta Azzurra, la cui notoriet\u00e0 mondiale data gi\u00e0 dal XIX secolo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti ad Anacapri erano 497, corrispondenti al 7,1% della popolazione. Le nazionalit\u00e0 maggiormente rappresentate erano:\nEconomia.\nUna selezionata agricoltura di tipo intensivo (olive, agrumi e soprattutto uva, da cui si ricava un ottimo vino bianco) ma assai pi\u00f9 il turismo, attirato dalle bellezze naturali del luogo, sono le basi dell'economia locale.\nInfrastrutture e trasporti.\nLa seggiovia di Monte Solaro \u00e8 un impianto di Anacapri, che collega il centro storico del comune (situato a 286 metri a livello del mare) con il monte Solaro, la cui vetta \u00e8 posta a 589 metri s.l.m.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Anacapri 1966\" che milita nel girone B campano di Promozione. Nacque nel 1966.\nMusica.\nIl musicista impressionista Claude Debussy scrisse un brano chiamato \"Les collines d'Anacapri\", compreso nel 1\u00ba libro dei Pr\u00e9ludes dedicato appunto all'omonima zona dell'isola dove per\u00f2, molto probabilmente, non era mai stato."}
{"id": "31567", "revid": "1543377", "url": "https://it.wikipedia.org/wiki?curid=31567", "title": "Barano d'Ischia", "text": "Barano d'Ischia (\"Var\u00e0n\u00eb\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\nBarano \u00e8 situato nella parte sud-est dell'isola d'Ischia.\n\u00c8 caratterizzato da molte colline e numerose cave, formatesi con diverse frane del terreno, dalle quali \u00e8 possibile osservare l'isolotto tidale collegato al borgo di Sant'Angelo, al termine della spiaggia dei Maronti.\nClima.\nNel territorio comunale \u00e8 ubicata la stazione meteorologica di Barano d'Ischia.\nStoria.\nOrigini ed etimologia del nome.\nIl nome \"Barano\" lo si trova per la prima volta in un atto notarile del 28 agosto del 1300, in carta pergamena e conservato presso l'Archivio Storico di Napoli, tra le Corporazioni Religiose Soppresse, ex Convento degli agostiniani di Santa Maria Della Scala (numero 207, foglio 296). Notaio, Gregorio Salvacosa (o Salvacossa). Poi su lapide del 1374 (secondo altri del 1270) che ricorda alcune opere del vescovo Bartolomeo Bussolaro. Incerta l'etimologia: secondo alcuni deriverebbe dall'espressione latina \"contra moerorem\", secondo altri significherebbe invece \"luogo delizioso\", altri ne identificano l'origine nella parola \"balneum\", altri ancora nell'espressione \"podere di Vario\". Alcune varianti utilizzate anticamente erano \"Borano\" e \"Varrano\".\nI primi colonizzatori di Barano furono i greci, che eressero presso la fonte di Nitrodi un ninfeo posto sotto la protezione delle ninfe e di Apollo, dio della bellezza e della salute.\nI pi\u00f9 antichi reperti, pervenuti nel sito di Nitrodi, sono costituiti da bassorilievi (oggi conservati nel Museo Archeologico Nazionale di Napoli), alcune iscrizioni marmoree, monete dell'Impero romano e cocci di utensili di uso giornaliero.\nInizialmente chiamato solo \"Barano\", nel 1862 il Comune scelse di chiamarsi \"Barano d'Ischia\" si compone di diverse localit\u00e0: Vatoliere, Piedimonte, Fiaiano, Testaccio, Maronti, Buonopane. Buonopane \u00e8 famosa anche per la sua acqua curativa della sorgente Nitrodi. Il nome dell'antico Casale di Moropano, che Greci e Romani conoscevano, frequentavano ed apprezzavano, deriva dal greco Mur \u2013 Pan, che significa tutto cavo (o tutte cave). Ci\u00f2 spiega anche la posizione del centro abitato proprio tra le \u201ccave\u201d del Pallarito, di Candiano, di Terzano e di Nitrodi.\nDal 1938 al 1945 fu aggregato al comune di Ischia, insieme agli altri comuni dell'isola, formando un'unica entit\u00e0 amministrativa dell'isola d'Ischia.\nMonumenti e luoghi d'interesse.\n\u00c8 un tipico comune di collina che conserva ancora caratteristiche rurali. L'ingresso nel comune \u00e8 segnato dall'antico acquedotto chiamato dei Pilastri (1470). Da segnalare la Torre dei Saraceni a Testaccio, i mulini a vento di Montebarano, i portoni messi all'ingresso di alcune tenute di notabili del passato, le centinaia di cantine scavate nel tufo (per conservare i vini) e le \"fosse della neve\" (per conservare il ghiaccio per l'estate).\nDa menzionare anche le case a \"carusiello\" da cui trae origine la danza detta A vattut' e ll'astreche, nonch\u00e9 la pineta di Fiaiano da dove \u00e8 possibile ammirare la cartolina del golfo di Napoli.\nPunti interessanti, anche dal punto di vista turistico sono, ad esempio, la spiaggia dei Maronti che, come il resto dell'isola, possiede moderni complessi alberghieri; la gi\u00e0 citata pineta di Fiaiano, la collina del Cretaio (chiesetta omonima del XVIII secolo), le sorgenti di Buceto, la collina dello Schiappone (chiesa Madonna di Montevergine XVII secolo), nonch\u00e9 i villaggi di Testaccio, Buonopane (famosa per l'antico ballo folkloristico della \"Mascarata\" e per la sorgente di Nitrodi, frequentata per le sue acque che hanno propriet\u00e0 diuretiche e antiuriche) e Piedimonte.\nA san Giorgio al Testaccio fu dedicata una cappella nel XVI sec, ampliata pi\u00f9 volte, fu elevata a Parrocchia nel 1599, sebbene il documento pi\u00f9 antico in cui sia menzionata la chiesa sia solo del 1687. Successivamente, nel XIX sec. fu aggiunta una navata destra inglobando l'allora attigua Congrega di S. Maria di Costantinopoli gi\u00e0 ampliata nel 1773 e nel 1854 fu costruita ex-novo la navata sinistra. Il battistero in marmo \u00e8 del 1792, opera del maestro Angelo Mansilli di Procida.\nDa vedere infine anche la piazzetta di Barano, che \u00e8 il cuore di tutte le attivit\u00e0, sede di due chiese: San Sebastiano e San Rocco. Su di un lato della piazza si scorgono i palazzi del 1700 e del 1800. Infine la chiesa di San Giovanni Battista, una delle pi\u00f9 antiche dell'isola (1400) con una tela risalente alla scuola del Caravaggio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Barano d'Ischia erano 440, corrispondenti al 4,3% della popolazione. Le nazionalit\u00e0 maggiormente rappresentate erano:\nTradizioni e folclore.\nFesta di San Giorgio Martire.\nSan Giorgio Martire, patrono di Testaccio, viene celebrato il 23 aprile preceduto dalla usuale novena, durante la quale sono frequenti le processioni e le fiaccolate nei rioni del paese. Il sabato prima della festa solenne l'immagine del Santo viene portata ai Maronti per la benedizione della spiaggia e del mare, usanza che risale al tempo dei saraceni quando il Santo veniva chiamato a proteggere la popolazione dalle invasioni dal mare. Secondo una delle tante leggende, durante un attacco saraceno i paesani che si rivolsero al Santo videro trasformarsi in soldati i tanti filari di viti che all'epoca venivano coltivate ai Maronti: gli assalitori, ritenendosi inferiori in numero, fecero ritorno al loro paese abbandonando le idee bellicose che li avevano portati fin l\u00ec.\nFesta di San Giovanni Battista.\nFolkloristica \u00e8 la danza della \"'Ndrezzata\" e anche quella \"Mascarata\".\nLa 'Ndrezzata \u00e8 una danza in cui i danzatori si dispongono a cerchio, e simulano una battaglia fra di loro colpendo le loro mazze (2 ciascuno)l'une contro le altre.\n\u00c8 spettacolare vederla dal vivo per il ritmo veloce, infatti i danzatori sanno a memoria i movimenti da fare, e un piccolo sbaglio potrebbe provocare come conseguenza \"una bella mazzata in testa\" o sulle mani.\nSi svolge nella contrada Buonopane il luned\u00ec dell'Angelo ed in occasione della festa di San Giovanni Battista,\nma anche in molte altre occasioni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nL'A.S. Barano Calcio, fondato nel 1968 e con colori sociali bianco-nero, ha militato nel campionato di eccellenza campana. Disputa le partite casalinghe allo stadio Don Luigi di Iorio."}
