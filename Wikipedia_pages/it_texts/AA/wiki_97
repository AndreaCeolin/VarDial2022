{"id": "34929", "revid": "124235414", "url": "https://it.wikipedia.org/wiki?curid=34929", "title": "Fats Domino", "text": "La rivista \"Rolling Stone\" lo ha posizionato al 25\u00ba posto nella lista dei 100 migliori artisti di tutti i tempi.\nBiografia.\n\"Fats\" Domino nasce in una famiglia dedita alla musica (suo padre era un apprezzato violinista) ed impara presto a suonare. A 14 anni, lascia la scuola per poter suonare in qualche locale notturno. \u00c8 proprio in un locale che conosce il produttore Dave Bartholomew, con cui scriver\u00e0 nel 1949 il suo primo pezzo di successo, \"The Fat Man\", considerato uno dei primi pezzi rock and roll.\nDomino ottenne grande visibilit\u00e0 in America con \"The Fat Man\" (1950, Imperial Records), secondo alcuni il primo vero disco di rock and roll, con un pianoforte ritmato e gli ormai classici vocalizzi di Domino. Il disco, un rifacimento di \"Junker's Blues\" di Champion Jack Dupree, fu un successo eccezionale, vendette pi\u00f9 di un milione di copie raggiungendo il secondo posto della Billboard R&amp;B Chart ed \u00e8 entrato nella Grammy Hall of Fame Award nel 2016.\nDomino registr\u00f2 poi una serie di successi con il produttore e coautore Dave Bartholomew, il sassofonista Alvin \"Red\" Tyler ed il batterista Earl Palmer. Altri musicisti degni di nota nella band di Domino erano: il sassofonista Reggie Houston, Lee Allen, e Fred Kemp che era anche il fidato capoband di Domino. Domino giunse infine nel mainstream pop con \"Ain't That a Shame\" (1955) che scal\u00f2 la Top Ten, anche se a raggiungere il numero 1 fu la cover \"bianca\" di Pat Boone. Domino fece uscire una serie senza precedenti di 35 singoli che entrarono tutti in Top 40, tra cui \"Whole Lotta Loving, Blue Monday\" e una versione funky della vecchia ballata \"Blueberry Hill\".\nIl 18 dicembre 1957, Domino esegu\u00ec il suo successo \"The Big Beat\" al programma di Dick Clark \"American Bandstand\".\nFats Domino continu\u00f2 a sfornare successi per la Imperial durante tutto il 1962. Cosa senza precedenti: tutti e 22 i dischi incisi per la Imperial furono hit su entrambi i lati, cio\u00e8 sia la canzone incisa sul lato A che quella sul lato B (44 canzoni in tutto) entrarono in classifica. Dopo il passaggio alla ABC-Paramount nel 1963, per\u00f2, la carriera di Domino ebbe un improvviso tracollo in classifica. Ottenne un successo da Top 40 per la ABC (\"Red Sails In The Sunset\", 1963), ma alla fine del 1964 la British invasion aveva ormai cambiato i gusti del pubblico e la scalata delle classifiche per Domino era finita.\nMa, nonostante l'insuccesso commerciale, Domino continu\u00f2 regolarmente ad incidere fino al 1970, e, sporadicamente, anche dopo. Continu\u00f2 a fare concerti dal vivo molto seguiti per vari decenni e gli \u00e8 stata riconosciuta una grande influenza sulla musica degli anni sessanta e settanta dagli stessi artisti dell'epoca: il pezzo \"Lady Madonna\" dei Beatles venne scritto da John Lennon e Paul McCartney per emulare lo stile di Fats Domino.\nDomino riusc\u00ec a tornare in classifica per l'ultima volta nel 1968, ironia della sorte, proprio con una cover di \"Lady Madonna\" dei Beatles, che comparve al numero 100 per due settimane consecutive.\nNegli anni ottanta decise che non avrebbe pi\u00f9 lasciato New Orleans, godendo di una buona rendita per via dei diritti d'autore e non amando viaggiare, dichiar\u00f2 che non avrebbe potuto trovare un cibo migliore da nessun'altra parte. Non lo dissuasero dal suo proposito nemmeno l'ingresso alla Rock and Roll Hall of Fame ed un invito a suonare alla Casa Bianca. Viveva in una villa del quartiere prevalentemente operaio di Lower 9th Ward, dove non era una cosa rara vederlo passare sulla sua Cadillac rosa acceso. Prendeva parte ogni anno al New Orleans Jazz &amp; Heritage Festival e ad altri eventi locali con performance che mostravano un talento imperituro.\nAll'arrivo dell'Uragano Katrina a New Orleans, nell'agosto 2005, Domino decise di rimanere in casa con la sua famiglia, a causa dei problemi di salute della moglie. La zona in cui si trovava la sua casa, Lower 9th Ward, ha subito un grave allagamento e si \u00e8 creduto che Domino ne fosse rimasto vittima, anche a causa di una scritta sul muro della sua casa che diceva \"RIP Fats. Ci mancherai\", la cui foto ha fatto il giro del mondo. L'11 settembre inoltre, l'agente di Domino, Al Embry, dichiar\u00f2 di non averlo pi\u00f9 sentito dopo l'arrivo dell'uragano.\nLo stesso giorno, la CNN ha diffuso la notizia che Fats Domino era stato tratto in salvo da un elicottero della Guardia Costiera. Sua figlia, la cantante gospel Karen Domino White, lo ha identificato da una foto mostrata sulla CNN. La famiglia Domino \u00e8 stata poi trasportata al rifugio di Baton Rouge e accolta in seguito dal quarterback della Louisiana (nonch\u00e9 fidanzato della nipote di Fats Domino) JaMarcus Russell, che li ha ospitati nel suo appartamento. In un articolo apparso sul \"Washington Post\" si diceva che venerd\u00ec 2 settembre la famiglia Domino avrebbe lasciato la casa di Russell dopo aver dormito due notti sul divano. \"Abbiamo perso tutto\", avrebbe dichiarato Domino secondo quanto pubblicato dal \"Post\".\nNel gennaio 2006 sono cominciati i lavori per ricostruire la casa di Domino al Lower 9th Ward.\nFats avrebbe dovuto essere il primo artista in scaletta sul palco del Jazz &amp; Heritage Festival 2006, ma, essendo molto malato, si \u00e8 solo limitato ad un saluto dal palco. All'inizio del 2006 ha dato alle stampe l'album \"Alive and Kickin\", il cui ricavato \u00e8 andato alla Tipitina Foundation per musicisti indigenti. La canzone che d\u00e0 il titolo all'album \u00e8 stata registrata dopo Katrina, ma la maggior parte degli altri pezzi risalgono a sessioni inedite degli anni novanta.\nDomino \u00e8 morto il 24 ottobre 2017, nella sua casa di Harvey (Louisiana), all'et\u00e0 di 89 anni, per cause naturali, secondo l'ufficio del coroner.\nIl 25 giugno 2019, \"The New York Times Magazine\" ha riportato la notizia che Fats Domino \u00e8 tra le centinaia di artisti il cui materiale sarebbe andato distrutto nell'incendio degli archivi della Universal nel 2008."}
{"id": "34930", "revid": "399", "url": "https://it.wikipedia.org/wiki?curid=34930", "title": "Vladimir II di Kiev", "text": "La vita.\nVladimir nacque nel 1053 da Vsevolod e (probabilmente) da una figlia di Costantino IX Monomaco a nome Anastasia da cui eredit\u00f2 il cognome poich\u00e9 era pratica comune nell'area bizantina prendere il cognome materno se questi era pi\u00f9 importante di quello paterno.\nLa sua sorellastra Adelaide di Kiev divenne famosa in tutta Europa quando ottenne che il suo matrimonio con Enrico IV di Franconia fosse annullato. In accordo con gli avversari di Enrico (filo-papali), Adelaide aveva asserito che l'imperatore l'aveva costretta a partecipare attivamente a una messa nera.\nVladimir riusc\u00ec a tenere vivo il commercio, sia con il nord (Scandinavia), sia con il sud (impero bizantino), e combatt\u00e9 con successo contro i popoli della steppa. Si spos\u00f2 tre volte: la prima con una Gyda che alcune fonti identificano la figlia di Aroldo II di Inghilterra e di Ealdgyth Swan-neck, la seconda con una nobildonna bizantina di nome Eufemia e la terza, probabilmente, con una figlia di Epa Ocenevic, khan dei Cumani.\nIl regno.\nVladimir fu una persona di grandissima cultura: una delle principali opere della letteratura medievale della Rus' di Kiev \u00e8 il suo \"Pou\u010den'e\" (\"Insegnamento\", o anche \"Testamento\"). \u00c8 un'opera che \"insegna\" ai figli di Vladimir l'arte del buon governo, soprattutto nelle spedizioni militari; si scosta in parte dalle opere letterarie del periodo, scritte prevalentemente da monaci. Nel \"Pou\u010den'e\" \u00e8 per\u00f2 forte anche l'influenza del pensiero religioso e i riferimenti a testi biblici.\nIn questo \"Testamento\" che egli lasci\u00f2 ai figli, Vladimir menzion\u00f2 ben 83 campagne militari e 19 trattati di pace che egli stipul\u00f2 con i Cumani. All'inizio egli si diresse contro le steppe insieme al cugino Oleg I di \u010cernigov, tuttavia Vladimir venne poi mandato dal padre a governare \u010cernigov. Per riprendersi la citt\u00e0 che riteneva sua per diritto, Oleg fece pace con i Cumani e ruppe l'alleanza con Vladimir. Tale inimicizia fu tale da dare luogo a diverse guerre interne e a perdurare anche fra i loro discendenti.\nA partire dal 1094 il centro di potere di Vladimir divenne Perejaslav e sotto il suo controllo erano anche le citt\u00e0 di Rostov Velikij, Suzdal' e altre province del nord. In queste terre egli fond\u00f2 numerose citt\u00e0, la pi\u00f9 famosa delle quali fu Vladimir. Nel tentativo di unire tutti i principi della Rus' contro i nemici, Vladimir indisse tre congressi, dei quali si ricordano il Congresso dei Principi del 1097 a Lubecca ed il Concilio dei Principi del 1103 vicino al lago Dolobskij.\nNel 1107 Vladimir sconfisse il Khan dei Cumani Boniak durante un'invasione contro la Rus' di Kiev. Quando nel 1113 mor\u00ec Svjatopolk II di Kiev, la popolazione locale si ribell\u00f2 ed invoc\u00f2 l'arrivo di Vladimir nella capitale. Nello stesso anno egli giunse alla citt\u00e0 sulla quale regn\u00f2 sino alla morte. Nelle sue \"Pou\u010den'e\" sono scritte molte delle riforme che egli fece per placare le tensioni nella capitale.\nVladimir II mor\u00ec il 19 maggio 1125 e venne sepolto nella Cattedrale di Santa Sofia a Kiev. Dopo la sua morte, inizi\u00f2 il declino culturale e politico della Rus' Kieviana che si concluder\u00e0 con il frazionamento feudale nel XIII secolo.\nSecondo una celebre versione postuma (certamente spuria, ma strumentale alle pretese imperiali dei sovrani russi a partire da Ivan IV), sarebbe stato incoronato gran principe (o granduca) kievano con una corona d'oro orlata di pelliccia donatagli dal nonno Costantino IX Monomaco, corona che fu perci\u00f2 denominata, a partire dal 1518, corona di Monomaco. In realt\u00e0 Costantino IX mor\u00ec quando Vladimir aveva appena due anni e non era ancora sovrano di Kiev, e la corona cinta dagli zar russi da Ivan IV a Pietro il Grande e oggi custodita a Mosca nel Museo dell'Armeria del Cremlino \u00e8 molto probabilmente un copricapo di origine tartara.\nGli incerti matrimoni, i figli e la successione.\nVladimir si spos\u00f2 tre volte. Alcune fonti indicano come sua prima moglie Gytha del Wessex (morta nel 1098 o nel 1107), figlia di Aroldo II d'Inghilterra e appartenente alla dinastia Godwin; tuttavia da questa donna egli ebbe cinque figli ed una figlia:\nAlla seconda moglie \u00e8 attribuito il nome di Eufemia, il cui matrimonio ebbe luogo attorno al 1099: dovrebbe essere stata una nobile bizantina. La \"Cronaca degli anni passati\" pone la sua data di morte al 7 maggio 1107, ma non menziona esplicitamente il suo nome. Insieme ebbero come figli:\nLa terza moglie si ritiene essere stata una delle figlie di Aepa Ocenevi\u010d, khan dei Cumani, nello specifico appartenente a una trib\u00f9 dedita alla pastorizia chiamata Kip\u010daki di origini turche. La \"Cronaca degli anni passati\" identifica Jurji come genero di Aepa e non \u00e8 chiaro se Vladimir viene associato alla giovane perch\u00e9 negozi\u00f2 le nozze per il figlio o perch\u00e9 egli abbia sposato una sorella della nuora; \u00e8 altres\u00ec possibile che vi sia stata un'incomprensione sul nome dello sposo. Non sono noti discendenti.\nAlla morte di Vladimir, nel 1125, sorsero problemi per la successione. Il trono pass\u00f2 al suo figlio primogenito, Mstislav, in contrasto con quanto stabiliva la \"Russkaja Pravda\". I fratelli di Vladimir si opposero alla designazione, fatta da Vladimir stesso. Le lotte tra zii e nipoti furono ulteriormente complicate dalla rivolta degli altri quattro figli di Vladimir, tra i quali Jurij, che si opponevano alla nomina del fratello maggiore, come pure tra i fratelli di Mstislav e gli zii. Da quel grande Stato che era, la Rus' di Kiev continuava a frazionarsi in una serie di principati autonomi, sempre meno in grado di gestire il territorio e di opporsi all'invasione dei Tataro-mongoli che incombeva sempre pi\u00f9 da vicino."}
{"id": "34932", "revid": "1516566", "url": "https://it.wikipedia.org/wiki?curid=34932", "title": "San Giorgio Scarampi", "text": "San Giorgio Scarampi (\"San-Gi\u00f2rs-dj\u00eb-Scramp\" in piemontese) \u00e8 un comune italiano di abitanti della provincia di Asti in Piemonte.\nMonumenti e luoghi d'interesse.\nLa torre medioevale che campeggia nel borgo \u00e8 un vero e proprio edificio difensivo a sei piani, con copertura a terrazza originalmente merlata; sono visibili le mura di cinta del mastio castellato risalente al XIV secolo. Domina dall'alto la val Bormida ed \u00e8 inserito fra i \"Castelli Aperti\" del Basso Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34933", "revid": "57342", "url": "https://it.wikipedia.org/wiki?curid=34933", "title": "Johnny Weissmuller", "text": "\u00c8 stato uno dei nuotatori pi\u00f9 premiati della storia, vincitore di 6 medaglie olimpiche di cui 5 ori, 52 titoli nazionali statunitensi e con 67 record mondiali stabiliti in carriera; fu il primo al mondo a scendere sotto il minuto nei 100\u00a0m stile libero, il 9 luglio 1922. Abbandonato l'agonismo, si dedic\u00f2 al cinema divenendo celebre nel ruolo di Tarzan in una nota serie di film.\nBiografia.\nI primi anni.\nWeissmuller nacque a Szabadfalu, in tedesco e romeno Freidorf, nell'allora Impero austro-ungarico, oggi quartiere di Timi\u0219oara, Romania. Sull'atto di battesimo fu registrato come J\u00e1nos Wei\u00dfm\u00fcller, figlio di Petrus Wei\u00dfm\u00fcller ed Erzs\u00e9bet Kersch, sassoni di Transilvania.\nLa famiglia emigr\u00f2 pochi mesi dopo negli Stati Uniti. Partirono dal porto di Rotterdam il 14 gennaio 1905 e, dopo una traversata di dodici giorni, arrivarono a New York. Nei registri dell'immigrazione vennero iscritti come Peter, Elizabeth e Johann Weissmuller. Dopo un breve soggiorno a Chicago presso parenti, si stabilirono a Windber, in Pennsylvania, dove Peter Weissmuller aveva trovato lavoro come minatore. Il 3 settembre 1905 nacque il secondo figlio della coppia, Peter Weissmuller Jr. Qualche anno dopo, tornarono a Chicago. Il padre gestiva un bar, la madre era capocuoca in un famoso ristorante. Il loro matrimonio per\u00f2 entr\u00f2 in crisi ed Elizabeth chiese il divorzio.\nSin da piccoli, Johnny e il fratello mostrarono grande passione per il nuoto. Una volta trasferitisi a Chicago, le spiagge del lago Michigan divennero il loro posto preferito. Johnny frequentava la piscina dello \"Stanton Park\" e vinceva tutte le gare di nuoto cui partecipava. A dodici anni entr\u00f2 nella squadra della YMCA.\nLa carriera nel nuoto.\nWeissmuller lasci\u00f2 presto gli studi e trov\u00f2 lavoro come fattorino e addetto agli ascensori del \"Plaza Hotel\" di Chicago. Nel frattempo continuava ad allenarsi all\"Illinois Athletic Club\", mettendo a punto il suo rivoluzionario \"crawl\" e sognando di poter un giorno partecipare ai Giochi olimpici. Il 6 agosto 1921 debutt\u00f2 ai campionati statunitensi per dilettanti, vincendo le 50 yarde stile libero.\nJohnny Weissmuller temeva che l'essere nato all'estero potesse precludergli la convocazione nella squadra olimpica. Quindi dichiar\u00f2 di essere nato a Windber, in Pennsylvania, e diede come data di nascita quella del fratello minore Peter Jr. In questo modo riusc\u00ec ad ottenere il passaporto e la possibilit\u00e0 di partecipare ai Giochi olimpici.\nIl 9 luglio 1922, ad Alameda, Weissmuller fu il primo al mondo a scendere sotto il minuto nei 100\u00a0m stile libero, battendo il record mondiale dell'hawaiano Duke Kahanamoku con 58,6 secondi. Il 17 febbraio 1924, a Miami, lo port\u00f2 a 57,4 secondi. Alle Olimpiadi del 1924 vinse tre ori: nei 100\u00a0m stile libero davanti a Kahanamoku, nei 400\u00a0m stile libero e nella staffetta 4 x 200\u00a0m. Fu bronzo come componente della squadra di pallanuoto. Quattro anni pi\u00f9 tardi, alle Olimpiadi del 1928 vinse altri due titoli olimpici. Durante questi anni strinse una forte amicizia con il nuotatore italiano Emilio Polli, esperto alimentare, che gli compilava diete per gli allenamenti e le competizioni.\nWeissmuller ottenne 5 ori e un bronzo ai Giochi olimpici, 52 titoli nazionali e 67 record mondiali. Chiuse imbattuto la carriera.\n\"Tarzan\" e \"Jim della jungla\".\nNel 1929 firm\u00f2 un contratto con un marchio di costumi da bagno, come modello e uomo immagine. Si trattava di girare il paese per fare esibizioni di nuoto, distribuire volantini promozionali, firmare autografi e partecipare a trasmissioni televisive. Nello stesso anno fece la sua prima apparizione cinematografica indossando solo una foglia di fico, nel film \"Glorifying the American Girl\". Interpret\u00f2 s\u00e9 stesso nel primo episodio di \"Crystal Champions\", una serie di cortometraggi dedicati ai campioni olimpici girati a Silver Springs, in Florida.\nLa sua carriera cinematografica inizi\u00f2 sul serio quando firm\u00f2 un contratto con la Metro-Goldwyn-Mayer per la durata di sette anni. Il ruolo di Tarzan nel film \"Tarzan l'uomo scimmia\" (1932) gli diede immediata fama in tutto il mondo. La pellicola ebbe un successo enorme e piacque persino ad Edgar Rice Burroughs, l'autore dei romanzi da cui il film era stato tratto. Weissmuller gir\u00f2 i primi sei film di Tarzan con la MGM. Poi, nel 1942 cambi\u00f2 casa cinematografica e pass\u00f2 alla RKO, con cui interpret\u00f2 altre sei pellicole nei panni del famoso \"uomo scimmia\". Grazie a questi dodici film girati tra il 1932 e il 1948, guadagn\u00f2 circa 2 milioni di dollari e divent\u00f2 il pi\u00f9 famoso degli interpreti di Tarzan. Nell'immaginario popolare, ancora oggi Tarzan \"\u00e8\" Johnny Weissmuller.\nAbbandonato il ruolo di Tarzan, Johnny Weissmuller pass\u00f2 dal perizoma agli abiti interi, ma rimase nella giungla. Nel 1948 usc\u00ec \"Jim della jungla\" per la Columbia Pictures, a cui fecero seguito negli anni fino al 1954 altri 15 film con lo stesso personaggio. Nello stesso periodo Weissmuller interpret\u00f2 s\u00e9 stesso in altre tre pellicole.\nNel 1955 inizi\u00f2 a produrre la serie televisiva di \"Jim della Jungla\", ventisei episodi che vennero replicati per anni.\nDopo il cinema.\nWeissmuller si spos\u00f2 cinque volte: con la cantante Bobbe Arnst (dal 1931 al 1933), con l'attrice Lupe V\u00e9lez (dal 1933 al 1939), con Beryl Scott (dal 1939 al 1948), con Allen Gates (dal 1948 al 1962) e con Maria Bauman (dal 1963 fino alla morte nel 1984).\nDalla terza moglie ebbe tre figli, Johnny Scott Weissmuller (anche lui attore con il nome di Johnny Weissmuller Jr., nato il 23 settembre 1940), Wendy Anne Weissmuller (nata il 1\u00ba giugno 1942) e Heidi Elizabeth Weissmuller (31 luglio 1944 - 19 novembre 1962).\nAlla fine degli anni cinquanta Weissmuller lasci\u00f2 il mondo dello spettacolo e torn\u00f2 a Chicago. Apr\u00ec una piscina e prest\u00f2 il suo nome ad altre attivit\u00e0 commerciali, ma senza grande successo. Nel 1965 si ritir\u00f2 in Florida, a Fort Lauderdale. Fu il presidente fondatore della International Swimming Hall of Fame, la \"Hall of Fame\" internazionale del nuoto. Nel 1970 presenzi\u00f2 ai Giochi del Commonwealth in Giamaica e venne presentato alla regina Elisabetta. Fece anche un cameo nel film \"La Sfinge\" (1970).\nNel 1973 lasci\u00f2 la Florida per Las Vegas, dove si occup\u00f2 per qualche tempo delle pubbliche relazioni al \"MGM Grand Hotel\". Nel 1974 si ruppe un'anca e una gamba. Durante il ricovero ospedaliero scopr\u00ec che, nonostante la sua forza e una vita di esercizi quotidiani e nuoto, il suo cuore era in cattive condizioni.\nNel 1976 apparve per l'ultima volta in un film e fece l'ultima apparizione in pubblico quando fu inserito nella \"Hall of Fame\" del Body Building. L'anno dopo sub\u00ec diversi attacchi cardiaci. Dopo essere stato ricoverato per un certo tempo, si trasfer\u00ec assieme all'ultima moglie in Messico, dove aveva girato l'ultimo dei film di Tarzan. Mor\u00ec il 20 gennaio 1984 di edema polmonare nella sua casa di Acapulco. Riposa nel Pante\u00f3n Valle de la Luz, sempre ad Acapulco.\nJohnny Weissmuller ha una stella nella Hollywood Walk of Fame al 6541 di Hollywood Boulevard a Hollywood."}
{"id": "34936", "revid": "834", "url": "https://it.wikipedia.org/wiki?curid=34936", "title": "J\u00e1nos Wei\u00dfm\u00fcller", "text": ""}
{"id": "34937", "revid": "2", "url": "https://it.wikipedia.org/wiki?curid=34937", "title": "Johann Weissmuller", "text": ""}
{"id": "34938", "revid": "1516566", "url": "https://it.wikipedia.org/wiki?curid=34938", "title": "San Martino Alfieri", "text": "San Martino Alfieri (\"San Martin d'Ast\" in piemontese) \u00e8 un comune italiano di 683 abitanti della provincia di Asti in Piemonte.\nEsso sorge in Astesana, nell'area di fruizione turistica denominata \"Le Colline dei Fiumi\", sullo spartiacque del Tanaro e del Borbore, a controllo dell'importante direttrice di dorsale che univa Asti al Roero. Uscendo dall'abitato, in direzione di Govone, si gode di uno straordinario paesaggio dato dai 257 metri di altitudine del crinale della collina che corre parallela al Tanaro. Essa dolcemente affonda verso valle, densa di vegetazione e di ampi spazi coltivati. La strada di dorsale verso Antignano, dalle forti valenze panoramiche e paesaggistiche, presenta placidi panorami ove la presenza del lavoro nei campi e nei vigneti \u00e8 sempre attuale, creando uno dei patrimoni culturali dell'area.\nDal Trecento il paese era appartenuto alla famiglia Solaro, ma nel 1615, per ordine dei Savoia, pass\u00f2 agli Alfieri di Magliano. Nel 1863 prese il nome di San Martino al Tanaro, modificato a fine secolo in San Martino Alfieri, in omaggio alla famiglia omonima.\nIn borgata Saracchi nacque la terza moglie di Giuseppe Garibaldi, Francesca Armosino, e nel 1880 ospit\u00f2 l'eroe nella casa ancora oggi visibile. In borgata Marelli sorge la casa in cui crebbe monsignor Giuseppe Marello, fondatore degli Oblati di San Giuseppe, proclamato Santo da papa Giovanni Paolo II nel 2001.\nIl castello settecentesco, di propriet\u00e0 privata, \u00e8 ottimamente conservato: il parco fu ampliato nell'800 da Xavier Kurten, architetto paesaggista tedesco, e da Ernesto Melano, al quale si deve anche la sistemazione urbanistica del borgo e il progetto della chiesa parrocchiale di San Carlo e Santa Maria, costruita (1829-1833) in stile neo-classico, che conserva il polittico cinquecentesco di Defendente Ferrari, con episodi della vita della Vergine.\nIl centro abitato si sviluppa su di un lungo crinale seguendo la sponda sinistra del Tanaro sopra due nuclei contrapposti: da una parte il Castello e dall'altra il nucleo originario, in forma di ricetto, separati da una sella con strada di attraversamento. Il nucleo originario si articola in un insieme di piazze e piazzette, tra loro collegate da brevi vicoli. In esso si svolgono tutte \nle principali funzioni per la comunit\u00e0: civica, sociale, religiosa e turistica.\nL'attivit\u00e0 e la storia personale di Benedetto Alfieri legano San Martino Alfieri a Piov\u00e0 Massaia. In un luogo l'architetto dimor\u00f2 e progett\u00f2 gli ampliamenti settecenteschi del Castello di famiglia, mentre nell'altro fu l'artefice di uno dei capolavori architettonici del Monferrato Astigiano, la Parrocchiale.\nIl paese dista 14\u00a0km da Asti in direzione sud-ovest e 16\u00a0km da Alba (CN). L'agricoltura, in particolare la viticoltura, ha qui la sua rivincita sull'industria, infatti troviamo pregiati vitigni di barbera, grignolino, bonarda e bianco. La \"Bottega del vino\", in Piazza Caduti, con sala per degustazione-esposizione, promuove i vini e i prodotti del territorio. Tra le specialit\u00e0 gastronomiche agnolotti, \"bagna cauda\", salumi, arrosto e bollito misto. Tra maggio e giugno si svolge la passeggiata enogastronomica \"Nel mezzo del cammin... di nostre vigne\", a luglio la \"Sagra del Barbera\".\nStoria.\nLa dicitura San Martino compare nel 1020 come \"Castro qui dicitur Sancti Martini\". Il determinante \"Alfieri\" deriva dalla famiglia Alfieri, feudatari tra il 1665 e il 1671.\nII paese, a cui pi\u00f9 che ad ogni altro \u00e8 pertinente la definizione di \"Colline Alfieri\", appartenne anticamente con un suo primitivo castello, ai Signori di Govone e pass\u00f2 poi alla famiglia dei Solaro, che tennero il feudo di San Martino fino al secolo XVII, allorch\u00e9 incominciarono a cederne alcune parti. Il primo degli \"Alfieri\" che ebbe quasi completamente il feudo di San Martino fu Cesare, considerato il capostipite del ramo detto appunto di San Martino. Gi\u00e0 nel 1615, per\u00f2, Carlo Emanuele I di Savoia aveva donato ad Urbano Alfieri, suo colonnello di cavalleria, la giurisdizione e i beni feudali di San Martino che sarebbero stati di spettanza di Pandolfo Solaro e dei suoi fratelli, caduti per\u00f2 in disgrazia.\nCesare Alfieri dedic\u00f2 tutta la sua vita alla famiglia e all'acquisto di beni. Il figlio Carlo Antonio Massimiliano, nel 1696, diede inizio all'edificazione del castello che sostitu\u00ec il ben pi\u00f9 antico maniero. Il figlio di Carlo Antonio, Cesare Giustiniano divenne, per acquisto, marchese di Sostegno, titolo che ereditarono i suoi successori. Spos\u00f2 Paola Gabriella Solaro di Govone ed ebbe diciannove figli.\nDurante il feudo di Roberto Carlo Alfieri, nel 1783, San Martino ebbe l'onore di ricevere il re Vittorio Amedeo III di Savoia con la moglie Antonietta Ferdinanda, che da Govone, dov'erano in villeggiatura, vennero a fargli visita con gran seguito di dame e di cavalieri.\nPer volont\u00e0 del marchese Carlo Emanuele Alfieri venne edificata la chiesa parrocchiale di San Martino, su disegno del cav. Ernesto Melano, architetto di Sua Maest\u00e0, durante gli anni 1828-1832, sotto il titolo di San Carlo Borromeo. Di stile neoclassico, la parrocchiale di San Martino conserva un pregevole trittico della scuola di Defendente Ferrari e una delle sue cappelle fu proprio degli Alfieri.\nUna gentildonna della famiglia Alfieri, Costanza, and\u00f2 sposa a Roberto d'Azeglio, fratello di Massimo, ed entrambi furono veri benefattori del popolo.\nSimboli.\nLo stemma di San Martino Alfieri \u00e8 stato concesso con regio decreto del 25 settembre 1886, quando il Comune aveva ancora la vecchia denominazione di San Martino al Tanaro.\nGeografia antropica.\nFrazioni.\nFagnani.\nPiccola borgata che inizia dopo il campo sportivo dove ogni anno si svolge La sagra del barbera. Questa frazione comprende la piccola chiesetta di San Giuseppe dove ogni sera i borghigiani si ritrovano per chiacchierare al chiaro di luna. Inoltre ogni anno si svolge un rosario accompagnato da un rinfresco e il mattino seguente una messa. Se si continua per una strada sterrata alla fine della frazione si giunge al fiume Tanaro.\nFirano, Pero e Quaglia.\nOtto cappelle situate nelle frazioni Marelli, Firano, Pero, Quaglia e Saracchi formano un ideale percorso campestre che si snoda tra il fiume Tanaro e il torrente Borbore, attraversando colline coltivate a vite, boschi e piccoli avvallamenti a prato.\nMarelli.\nLungo la direttrice di Govone si trova la frazione Marelli che prende il nome dalla famiglia omonima Marello. Questa porzione di territorio era l'antico collegamento delle terre dei feudi dei Solaro di San Martino e di Govone. Il luogo \u00e8 ricordato perch\u00e9 diede i natali a San Giuseppe Marello (1844-1895), che qui visse la fanciullezza sino al trasferimento della famiglia a\nTorino. L'abitazione \u00e8 ancora oggi esistente, anche se venne trasformata da cascinale a casa signorile.\nSaracchi.\nUscendo dal paese, in direzione di Antignano, si scorge la frazione Saracchi, in passato appartenente al comune di Antignano, in cui si trova il Palazzo Garibaldi. L'edificio fu fatto costruire da Giuseppe Garibaldi, il quale ci visse per qualche tempo, dopo aver sposato Francesca Armosino, sua ultima moglie, nativa di questa frazione.\nMonumenti e luoghi d'interesse.\nCastello e parco dei Marchesi Alfieri.\nIl castello, costruito dal 1696 al 1721 su disegno dell'ingegner Antonio Bertola, conserva l'arredo originario delle sale. L'attuale costruzione sorge sull'altura contrapposta a quella ove si form\u00f2 il ricetto.\nEdificio del XVIII secolo circondato da grandi alberi secolari propone una pregevole \"Orang\u00e9rie\" e, oggi, si pu\u00f2 ammirare il risultato di un intervento richiesto nel 1815 dal marchese Carlo Emanuele Alfieri di Sostegno ad opera di Xavier Kurten, architetto paesaggista tedesco che ebbe il compito di trasformare il giardino formale in un parco secondo il nuovo gusto romantico all'inglese, permettendo al Piemonte di avvicinare la cultura locale ai gusti europei nei quali il romanticismo \u00e8 fenomeno dominante e il gusto per l'arte dei giardini sua diretta manifestazione. Egli ampli\u00f2 il parco avvalendosi della collaborazione dell'architetto Ernesto Melano gi\u00e0 noto in paese. A questi si deve anche la sistemazione urbanistica e il progetto di una nuova chiesa parrocchiale e della casa comunale.\nChi ha la fortuna di poter visitare il castello di San Martino non pu\u00f2 fare a meno di sostare davanti ai molteplici ricordi degli illustri suoi proprietari e delle eminenti persone con le quali essi ebbero rapporti di parentela, di amicizia, di affari; sono busti, ritratti, stampe, manoscritti che permettono di ricostruire tutto un mondo che non va dimenticato, perch\u00e9 in esso affonda le radici quello attuale.\nChiesa Parrocchiale di San Carlo Borromeo e Santa Maria.\nL'edificio fu costruito dal 1829 al 1833, in sostituzione del precedente, non pi\u00f9 adeguato alle esigenze della popolazione e ormai fatiscente, che si trovava vicino al lato meridionale del castello degli Alfieri.\nPer interessamento del marchese Carlo Emanuele Alfieri, la progettazione venne affidata all'architetto Ernesto Melano. Raggiunto l'accordo fra le parti, si pot\u00e9 procedere alla demolizione della vecchia chiesa parrocchiale, che fu sconsacrata il 9 giugno 1829 col trasferimento del SS. Sacramento nella Confraternita.\nLa \"Gazzetta Piemontese\" del 24 dicembre 1829 dava notizia dell'iniziativa riportando come \u00ab...la chiesa parrocchiale di San Martino di Govone, posta sopra una vetta distante dal grosso dell'abitato, facea desiderare a quella popolazione de vederla trasportata al piano, per la maggior felicit\u00e0 di recarvisi, massime nella cruda stagione. Il signor Marchese Carlo Emanuele Alfieri di Sostegno, proprietario del Castello di quel luogo, la cui religiosa piet\u00e0 va unita ad un cuore generoso e benefico, assecondando i voti di quegli abitanti, determin\u00f2 di far costruire a sue spese una nuova Chiesa Parrocchiale nel sito il pi\u00f9 acconcio. S.M. ponendo mente alla manifesta utilit\u00e0 che ridonda a pro del Comune a mandare ed effetto il benefico divisamento del Marchese, ha applaudito alla magnanima risoluzione del nobile Personaggio e vi ha posto il suggello colla sua Sovrana approvazione\u00bb.\nLa nuova chiesa fu consacrata il 23 giugno 1833 dal vescovo Lobetti sotto il titolo di San Carlo Borromeo, in ricordo dell'antica parentela fra la famiglia del Santo e il casato degli Alfieri. Memorabili furono i festeggiamenti e grande il concorso della popolazione.\nL'edificio, in stile neoclassico, \u00e8 caratterizzato in facciata da un grandioso pronao dalle colonne doriche, che ricordano quelle del Pantheon di Roma. All'interno \u00e8 presente un pregevole trittico della scuola di Defendente Ferrari. La severa architettura dell'ingegnere Cavaliere Ernesto Melano aveva previsto la costruzione di tre altari, il maggiore dei quali di marmo fino, e una struttura armoniosa come la volta a cassettoni e il ricco fregio sottostante.\nIl sagrato della Parrocchiale \u00e8 un esempio di sagrato su strada e si articola in uno spazio che funge da ingresso al ricetto e in un altro su cui si affaccia il Municipio. Il sagrato su strada \u00e8 importante per la sua posizione sul passo tra la Valle del Borbore e la Valle del Tanaro.\nChiesa sconsacrata della Santissima Annunziata.\nNel 1572 un decreto vescovile approvava la costruzione di un oratorio con altare dedicato a San Martino come sede della Compagnia di disciplinanti laici. I lavori di edificazione durarono dal 1696 al 1721, ad opera dell'architetto Antonio Bertola. La Chiesa della Santissima Annunziata, collocata nei pressi del Castello, divent\u00f2 quindi sede della Confraternita dei Battuti. Essa disponeva di risorse economiche proprie con le quali effettu\u00f2 importanti lavori di restauro come il coro ligneo e l'organo nella seconda met\u00e0 del Settecento e la campana nel 1885.\nDall'inizio del XX secolo la chiesa rimase chiusa per alcuni decenni e fu officiata solo in occasione delle festivit\u00e0. Successivamente ebbe una nuova destinazione come salone parrocchiale e richiese numerosi interventi di restauro e di adattamento.\nLa facciata si caratterizza da un semplice rosone affrescato con l'immagine di San Martino.\nL'edificio, ora sconsacrato, \u00e8 stato adibito a sala polivalente e utilizzato per le manifestazioni da parte dell'amministrazione comunale e della Pro Loco.\nPalazzo Garibaldi.\nDegna di nota \u00e8 la semplice dimora fatta costruire da Giuseppe Garibaldi nella frazione Saracchi, luogo natale della moglie Francesca Armosino.\nUna lapide commemora tutt'oggi quel gesto di gratitudine e riconoscenza verso colei che, prima di essere sua legittima consorte, gli era stata al fianco dandogli i tre figli, Clelia, Teresita e Manlio.\nLe fontane.\nLa parte bassa del ricetto, che si affaccia sulla strada principale tramite il muraglione che cinge il ricetto stesso, ospita una bella esedra ottocentesca con fontana coeva, mentre sulla piazzetta posteriore alla chiesa parrocchiale, accanto al Municipio, un'altra bella fontana, dal gusto pi\u00f9 moderno, contribuisce ad abbellire un angolo del paese.\nTurismo ed eventi.\nLa Bottega del vino.\nLa \"Bottega del vino\" \u00e8 dedicata ai vini piemontesi e alla promozione del territorio. Ha il compito di valorizzare e promuovere questo importante patrimonio agricolo e culturale, legato alle tradizioni pi\u00f9 profonde di queste colline, ma anche aperto all'innovazione tecnico-scientifica. Ha sede presso i locali di propriet\u00e0 comunale, siti al piano terra del Palazzo Comunale; i locali sono stati completamente ristrutturati e sono costituiti da una sala per degustazione-esposizione, un locale destinato a magazzino e un bagno attrezzato per disabili. Nella sua nuova sede offre il meglio della cultura enogastronomica.\nLa Pro Loco e le manifestazioni.\nLa Pro Loco di San Martino Alfieri \u00e8 una splendida realt\u00e0 che si concretizza nel 1996; per la verit\u00e0 \u00e8 la riedizione di un gruppo, molto attivo nei primi anni ottanta, che ha partecipato alle maggiori manifestazioni a livello provinciale. Lo scopo principale \u00e8 lo sviluppo culturale e turistico mirato principalmente alla valorizzazione delle produzioni locali a favore di quelle aziende, e non sono pi\u00f9 molte, che della nostra terra hanno fatto la loro ragione di vita.\nLa principale attivit\u00e0 della Pro Loco \u00e8 l'organizzazione, specie in periodo estivo, delle manifestazioni principali del paese. Ma \u00e8 a tavola che la Pro Loco riesce meglio a esaltare le proprie doti di ospitalit\u00e0, mettendo a disposizione dei visitatori i propri prodotti e soprattutto i vini di qualit\u00e0 dei produttori locali. Tra le varie specialit\u00e0, i piatti proposti pi\u00f9 frequentemente sono gli agnolotti al sugo di carne e il gran bollito misto con \"bagnet\".\nSagra del Barbera.\nLa \"Sagra del Barbera\" \u00e8 la festa principale del paese, in svolgimento ogni anno tra la seconda e la terza decade del mese di luglio. Uno spettacolo teatrale in apertura, un grandioso \"stand\" gastronomico, con specialit\u00e0 tradizionali piemontesi e vini locali, le serate di musica e balli su palchetto per tutte le et\u00e0 e uno spettacolo pirotecnico conclusivo sono gli elementi caratteristici ormai ben consolidati della manifestazione.\nNel mezzo del cammin... di nostre vigne.\nOgni anno, indicativamente tra i mesi di maggio e giugno, \u00e8 sempre molto gradita la manifestazione denominata \"Nel mezzo del cammin... di nostre vigne\", passeggiata enogastronomica fra le dolci colline astigiane che sovrastano il Tanaro, con tappe in punti panoramici di assoluta bellezza e originalit\u00e0. La passeggiata prevede soste presso punti ristoro, in cui verranno offerte animazioni con riproposta di quadri viventi di vita contadina, con degustazione di prodotti gastronomici locali (agnolotti, bollito, salumi, formaggi e antipasti monferrini) abbinati ai prestigiosi vini locali. La manifestazione attira la curiosit\u00e0 di molti turisti italiani e stranieri.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nSan Martino Alfieri, dopo aver fatto parte per anni dell'Unione di comuni Comunit\u00e0 collinare \"Colline Alfieri\", dal 1\u00ba gennaio 2016 entra a far parte dell'Unione di comuni Comunit\u00e0 collinare \"Castelli tra Roero e Monferrato\"."}
{"id": "34939", "revid": "1516566", "url": "https://it.wikipedia.org/wiki?curid=34939", "title": "San Marzano Oliveto", "text": "San Marzano Oliveto (\"San Marsan\" in piemontese) \u00e8 un comune italiano di abitanti della provincia di Asti in Piemonte.\nDal 1\u00ba gennaio 2014 fa parte dell'Unione dei Comuni \"Comunit\u00e0 Collinare Val Tiglione e Dintorni\" comprendente anche i Comuni di Agliano Terme, Azzano d'Asti, Castelnuovo Calcea, Mombercelli, Montaldo Scarampi, Rocca d'Arazzo, San Marzano Oliveto, Vinchio.\nGeografia fisica.\nIl Comune di San Marzano Oliveto, si trova in posizione panoramica, a 300 metri sul livello del mare. \u00c8 visibile dalla strada provinciale n. 6 (per Asti).\nIl paesaggio di S. Marzano ricorda a tratti quello toscano ed umbro e per la sua quiete quasi mistica, un'attrazione irresistibile sugli stranieri, non pochi dei quali l'hanno scelto come propria residenza, almeno per una parte dell'anno. Tra questi il pittore tedesco Viktor M\u00f2llerstaedt, le cui opere, esposte in diverse mostre locali, consistenti in progetti scenografici, si ispirano all'arte quattrocentesca italiana.\nStoria.\nOrigini.\nIl nome di San Marzano fu imposto per deferenza verso San Marziano, forse primo vescovo di Tortona (IV secolo) o vescovo di Ravenna martirizzato a Tortona.\nNel 1862 fu aggiunta la denominazione di \"Oliveto\" poich\u00e9, secondo alcuni, vi prosperava, in epoche antiche, l'ulivo.\nUna gelata eccezionale avrebbe distrutto gran parte delle piante. A conforto di questa ipotesi, suffragata dall'esistenza di un antico torchio nella vicina Santo Stefano Belbo, si indicano gli ulivi che, ai giorni nostri, continuano a prosperare, anche se non numerosi, in alcuni fondi.\nL'ipotesi di una coltivazione dell'olivo praticata nel Medioevo \u00e8 messa in discussione da quella che fa derivare il toponimo da \"pendio\" (\"riv\u00e9\").\nInfatti il paese sorge su un colle un po' scosceso (a 301 metri di altitudine).\nL'origine del paese si fa risalire agli antichi Liguri, ma \u00e8 con l'arrivo dei Romani che si hanno le prime notizie e testimonianze dell'antichit\u00e0 sanmarzanese.\nSecondo la tradizione, le quattro torri, ora scomparse, del Castello erano di costruzione romana.\nUna targa della Sovrintendenza ai Beni Culturali fa riferimento a ci\u00f2 nel presentare l'opera: \nIl medioevo e gli Asinari.\nLa storia di San Marzano Oliveto come quella di Moasca (con cui dal 1929 fino al dopoguerra ha unificato la sua amministrazione), di Calamandrana, di Rocchetta Tanaro, di Calosso \u00e8 legata a quella di Canelli.\nTutti coinvolti nella lotta tra Asti e Alessandria e il Marchese del Monferrato.\nDalla met\u00e0 del Trecento S. Marzano \u00e8 in mano agli Asinari, signori anche di Costigliole e Moasca e di altri paesi.\nNel 1280 Bonifacio Asinari, ricco mercante astigiano lasci\u00f2 le proprie ricchezze ai figli; due di loro, Bonifacio e Tommaso divennero comproprietari del feudo di San Marzano.\nA ricordo della presenza di questa famiglia, nel territorio di San Marzano esiste una localit\u00e0 che ha conservato il toponimo di valle Asinari.\nL'et\u00e0 moderna.\nNel 1771, Filippo Valentino Asinari fu infeudato primo marchese di San Marzano e Caraglio; il figlio Filippo Antonio Maria (1767 - 1828), fu consigliere di Stato ed inviato da Napoleone Bonaparte come ambasciatore a Berlino. Divenne nel 1808 conte dell'Impero e nel 1813 senatore e reggente del Piemonte.\nLa Resistenza a San Marzano inizi\u00f2 prima che in altri paesi della zona.\nIl 24 e il 25 dicembre 1943, prima da Nizza Monferrato e poi da Asti, vi furono duri rastrellamenti da parte di soldati della Repubblica di Sal\u00f2, con perquisizioni nelle case.\nNon trovandovi partigiani, vennero presi quattro ostaggi e portati nelle carceri di Asti. Con accanimento si ripeterono i rastrellamenti da parte delle Brigate Nere, dei militari della \"Muti\", dei Tedeschi.\nSimboli.\nL'antico stemma del Comune \u00e8 stato concesso con decreto del presidente della Repubblica del 12 maggio 1953 e si blasona: \"di azzurro, al castello d'argento, torricellato di uno, merlato alla guelfa, aperto e finestrato del campo, sormontato da una corona all'antica d'oro\", con il motto \"Virtus addidit\", e riprende il simbolo della torre dello stemma della famiglia Asinari, signori di San Marzano tra il XIII ed il XVII secolo.\nMonumenti e luoghi d'interesse.\nCitato dall'Alfieri come San Marzano di Acquosana, i primi documenti riguardanti il castello risalgono alla nascita del Contado di Acquosana (l'antico territorio di Acqui Terme).\nIl castello, forse di origine romana ad opera degli Asinari assunse le caratteristiche di un vero e proprio baluardo difensivo costruendovi ai quattro lati torri angolari quadrate, una delle quali \u00e8 ancora munita di caditoie.\nDopo l'occupazione degli Spagnoli nel 1655, gli Asinari ne ripresero possesso e trasformarono la fortezza in residenza di campagna.\nArchitetture religiose.\nChiesa parrocchiale di San Marziano.\nDegna di nota \u00e8 la chiesa dedicata a san Marziano, in stile rinascimentale classico, ad una navata con presbiterio e coro in stile neoclassico, che sorge sulla piazza del Castello, fondata nel XIII secolo, venne ampliata tra il 1758 al 1763 e restaurata nel 1843.\nLe pitture interne risalgono principalmente al XIX secolo e sono attribuite alla scuola di Lorenzo Ivaldi, attivo in Piemonte in quel periodo.\nChiesa dei Battuti.\nCostruita sotto le scuderie del castello, l'ex chiesa-oratorio dei Santi Pietro e Paolo e di propriet\u00e0 della Confraternita omonima (ora sconsacrata) venne costruita all'inizio del Settecento ed ampliata e rimaneggiata dopo la met\u00e0 dello stesso secolo aggiungendovi la sacrestia.\nDopo i restauri conservativi e ricostruttivi del 2003 con il finanziamento europeo, su indicazioni dell'architetto Maurizio Testa, ora \u00e8 la sede del Centro Culturale Polivalente, inaugurato il 22 ottobre 2005.\nChiese campestri.\nSan Marzano presenta quattro chiese campestri di interesse storico artistico:\nTempio Metodista.\nLa Comunit\u00e0 Metodista di San Marzano Oliveto nacque grazie alla testimonianza di alcuni esponenti del Metodismo provenienti dall'America, e nel periodo in cui in tutta Italia si diffondeva la parola di Dio portata da missionari, trov\u00f2 in San Marzano terreno fertile per crescere e diffondere il Vangelo, le prime conversioni gi\u00e0 dal 1886.\nLa comunit\u00e0 nascente crebbe in numero e spirito, e prima della grande emigrazione dagli anni 1910-1920 i membri superavano il centinaio.\nTestimonianze raccontavano che i fedeli durante il Culto domenicale erano costretti a stare in piedi e in alcuni casi, anche fuori, davanti alla porta perch\u00e9 non vi era pi\u00f9 posto a sedere.\nDiverse attivit\u00e0 e iniziative culturali fecero crescere il prestigio e della comunit\u00e0 e anche del paese; in particolare venne fondata una biblioteca; si tenevano lezioni serali di fisiologia ed igiene, mirabile \u00e8 stata l'istituzione della scuola elementare che preparava anche gli alunni del paese; bisogna ricordare che le scuole pubbliche finivano alla 3\u00aa elementare, mentre nel Tempio Metodista gli alunni venivano preparati fino in 5\u00b0 e 6\u00b0 elementare; poi si accedeva agli esami di stato. \nL'edificio \u00e8 posto all'inizio del paese dove la collina digrada con armonia, nella zona pi\u00f9 illuminata, a sud. All'interno vi \u00e8 una grande sala di culto dove troneggiano sei colonne in ghisa; di fronte, sulla parete di sinistra \u00e8 affrescato a pergamena il \"Padre Nostro\", mentre a destra il \"Gran Comandamento\", Matteo 22 v. 37, e al centro \"Noi predichiamo Cristo, Cristo Crocifisso\".\nAi piani superiori ci sono i locali delle antiche aule, e l'appartamento pastorale. All'esterno svetta una magnifica torre merlata, panoramica, dove al suo interno c'\u00e8 una campana, forse l'unica in Italia in un Tempio Metodista.\nAnche le cantine sono molto ampie, in questi ultimi anni sono state restaurate, c'\u00e8 un ampio salone ed una Vasca Battesimale, ed anche un pozzo di acqua sorgiva al suo centro. \nSu una parete laterale della sala del culto v'\u00e8 una targa in marmo scolpito a ricordo della inaugurazione che reca le seguenti parole: La Chiesa Metodista Episcopale, col generoso concorso dei fratelli di America e di San Marzano, sotto gli auspici dell'anziano presidente Dr. William Burt, e la direzione dei pastori G. Pons, P. Gay e P. Innocenti, questo Tempio eresse, ed il 20 settembre 1897 dedic\u00f2 alla Gloria di Dio.\nAncora oggi c'\u00e8 una piccola comunit\u00e0 che qui si raduna e porta avanti la sua testimonianza di fede ed esempio, nelle sfide della vita e ai tempi futuri.\nEconomia.\nL'agricoltura \u00e8 l'attivit\u00e0 principale e tradizionale di S. Marzano.\nLa superficie coltivabile costituisce il 75% della superficie totale. Gli addetti all'agricoltura sono circa 300. Il clima mite e le caratteristiche geomorfologiche favoriscono la frutticoltura (a cui sono destinati 220 ettari) e in particolare la melicoltura (con circa 200 addetti) che, dopo un periodo di crisi dovuta alla concorrenza delle regioni nord orientali d'Italia, si \u00e8 ripresa bene.\nGrazie alla intraprendenza di alcuni produttori la produzione annuale di mele \u00e8 di circa 40\u00a0000 quintali. Per l'80% della qualit\u00e0 Golden Delicious, il restante 20% dei tipi Stark e Cuper.\nUn gruppo di produttori sanmarzanesi ha costituito, qualche anno fa, un Consorzio di promozione delle mele con il marchio \"\"Divina\".\"\nEsiste anche una buona produzione di vino (soprattutto Barbera).\nDa alcuni anni, per iniziativa dapprima della Chiesa Metodista, poi del Comune, ospita dei campi di lavoro: molti giovani, provenienti da altre regioni di Italia e d'Europa, trascorrono un periodo estivo al servizio della comunit\u00e0, compiendo lavori utili.\nIndustria.\nPure collegata all'agricoltura \u00e8 la realt\u00e0 industriale, sorta recentemente alle pendici del colle, lungo le direttrici per Canelli e Nizza Monferrato. Si tratta di piccole e medie aziende meccaniche ed enomeccaniche.\nEnogastronomia.\nLegata all'agricoltura, l'enogastronomia costituisce una recente fonte di reddito per alcune famiglie che affiancano l'attivit\u00e0 agrituristica alla tradizionale coltivazione della terra.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34942", "revid": "9", "url": "https://it.wikipedia.org/wiki?curid=34942", "title": "Regensburg", "text": ""}
{"id": "34945", "revid": "1115371", "url": "https://it.wikipedia.org/wiki?curid=34945", "title": "Lingua dei segni", "text": "Le lingue dei segni sono lingue che veicolano i propri significati attraverso un sistema codificato di segni delle mani, espressioni del viso e movimenti del corpo. Sono utilizzate dalle comunit\u00e0 dei segnanti a cui appartengono in maggioranza persone sorde. \u00c8 una forma di comunicazione che contiene aspetti verbali (i segni) e aspetti non verbali (le espressioni sovrasegmentali di intonazione per esempio) come tutte le lingue parlate o dei segni.\nNel 2017, l\u2019ONU ha stabilito che, a partire dal 2018, il 23 settembre di ogni anno venga festeggiata la Giornata internazionale delle lingue dei segni.\nDescrizione.\nLa comunicazione avviene producendo quelli che a un profano possono sembrare dei gesti banali, quasi improvvisati, di espressivit\u00e0 semantica limitata, ma che sono in realt\u00e0 precisi segni compiuti con una o entrambe le mani e hanno un significato specifico, codificato e assodato, come avviene per le parole. A ognuno di essi \u00e8 assegnato un significato, o pi\u00f9 significati. Le lingue dei segni sfruttano il canale visivo-gestuale, perci\u00f2 il messaggio viene espresso con il corpo e percepito con la vista.\nLe lingue dei segni negli stati-nazioni.\nLe lingue dei segni sono afferenti alle comunit\u00e0 dei sordi sparse su tutto il mondo: a diverse nazioni corrispondono diversi sistemi di segni, e quindi una diversa lingua:\nE cos\u00ec via. Esiste anche la proposta di una lingua internazionalmente valida, il Signuno, basata sull'esperanto.\n\u00c8 da sottolineare poi che, al pari di quanto avviene con le lingue ordinarie, le lingue dei segni possono presentare, all'interno dello stesso paese, leggere varianti regionali e, in certi casi, perfino all'interno di una stessa citt\u00e0 tra circoli di diversi istituti come l'Ente Nazionale Sordi e delle sue varianti dialettali e delle sue varianti nella citt\u00e0 di Roma ad es. tra l'istituto di V. Nomentana e lo Smaldone).\nLe lingue dei segni estinte.\nDal punto di vista storico, purtroppo, ancora oggi non esiste una documentazione, quale libri o dizionari oppure immagini o video, delle lingue dei segni che sono scomparse o sconosciute, come la lingua dei segni di Martha's Vineyard o la lingua dei segni rennellesse, la lingua dei segni francese antica, la lingua dei segni antica Kent, la lingua dei segni del Sandy River Valley o della lingua dei segni henniker.\nStoria.\nLa comunicazione visiva dei sordi \u00e8 nota sin dall'antichit\u00e0, anche se le notizie su quello che allora veniva chiamato linguaggio mimico o dei gesti sono molto frammentarie. Il primo a descrivere nei suoi scritti in modo pi\u00f9 sistematico la lingua dei segni usata dai suoi studenti sordi \u00e8 l'educatore e fondatore della Scuola di Parigi per sordi, l'Abb\u00e9 de L'\u00c9p\u00e9e, che, nella seconda met\u00e0 del 1700, decide di utilizzare questa forma di comunicazione per insegnare la lingua scritta e parlata aggiungendo dei segni da lui creati corrispondenti ad elementi grammaticali e sintattici della lingua francese.\nSicard, successore di L'\u00c9p\u00e9e, \u00e8 stato un grande studioso della lingua dei segni e in generale tra gli illuministi francesi, nello stesso periodo, si pu\u00f2 riscontrare un interesse per i diversi aspetti della comunicazione umana. Lo statunitense Thomas Hopkins Gallaudet, affascinato dall'opera di Sicard, si reca in Francia e dopo un anno di tirocinio presso l'istituto dei sordi di Parigi, decide di ritornare in patria nel 1816. Nel viaggio di ritorno in nave durato un anno impara la lingua dei segni francese (LSF) da un educatore sordo dell'istituto che porta con s\u00e9, Laurent Clerc. Gallaudet ha portato negli Stati Uniti la lingua dei segni francese, che si diffonde grazie alla nascita di istituti per sordi, a partire dalla prima scuola a Hartford, nel Connecticut.\nLa LSF, combinandosi con dei segni allora in uso presso la popolazione locale, ha dato origine alla lingua dei segni americana (ASL) e le somiglianze tra le due lingue sono ancora oggi significative. Gallaudet \u00e8 famoso, inoltre, per aver fondato la prima universit\u00e0 al mondo per sordi.\nAnche in Italia esiste e viene usata una lingua dei segni tra i sordi: esistono testimonianze al riguardo di educatori sordi della prima met\u00e0 dell'Ottocento. Ma nel corso della II Conferenza internazionale sull'educazione dei sordomuti tenutasi a Milano nel 1880 e la svolta rigidamente oralista che ad esso si accompagnan\u00f3, ha bloccato di fatto la diffusione della lingua dei segni soprattutto in ambito educativo: proibita nelle classi ma diffusa nei corridoi la lingua dei segni pat\u00ec un impoverimento linguistico ma soprattutto mancanza di consapevolezza che la lingua dei segni italiana costituisca la lingua madre dei sordi, non inferiore alla lingua degli udenti. In tutti i paesi, comunque, la lingua dei segni inizia ad essere studiata da un punto di vista linguistico solo a partire dagli anni sessanta.\nWilliam Stokoe, un ricercatore americano, fu il primo a dimostrare che questa forma di comunicazione non \u00e8 una semplice mimica, ma una vera lingua, con un suo lessico e una sua grammatica, in grado di esprimere qualsiasi messaggio.\nCultura di massa.\nNel film \"The Tribe\" (\"Plemya\") \u00e8 presente ed \u00e8 l'unico film interamente con i dialoghi con la lingua dei segni ucraina. E' il primo film della Storia del Cinema ad essere girato senza una sola parola.\nSintassi.\nLa lingua dei segni italiana \u00e8 una vera lingua dal punto di vista sociologico, in quanto espressione di una comunit\u00e0: la comunit\u00e0 dei sordi italiani. \u00c8 anche una vera lingua con una sua struttura e sintassi: questa \u00e8 spesso differente dall'italiano ma pu\u00f2 avere incredibili similitudini con altre lingue orali. I verbi ad esempio non si coniugano in base al tempo, ma devono concordare sia con il soggetto (come in italiano) sia con l'oggetto dell'azione, come avviene in basco. Esistono forme pronominali numeriche per indicare \"noi due, voi due\" (come il duale del greco antico) e addirittura \"noi cinque, voi quattro, loro tre\". La concordanza di verbi, aggettivi e nomi non \u00e8 basata sul genere (maschile e femminile come in italiano) ma sulla posizione nello spazio in cui il segno viene realizzato. Esistono diverse forme per il plurale \"normale\" e il plurale distributivo, distinzione sconosciute alle lingue europee, ma note in lingue oceaniche.\nIl tono della voce \u00e8 sostituito dall'espressione del viso: c'\u00e8 un'espressione per le domande dirette (\u00abVieni?\u00bb, \u00abstudi matematica?\u00bb) una per domande complesse (\u00ab\"quando\" vieni?\u00bb, \u00ab\"cosa\" studi?\u00bb, \u00ab\"Perch\u00e9\" piangi?\u00bb) una per gli imperativi (\u00abVieni!\u00bb, \u00abStudia!\u00bb) e altre per indicare le frasi relative (\u00abil libro \"che\" ho comprato, la ragazza \"con cui\" parlavi\u00bb).\nIl segno di ogni lingua dei segni pu\u00f2 essere scomposto in 4 componenti essenziali:\ne 3 componenti non manuali:\nDi quest'ultimo elemento, le componenti orali, poich\u00e9 rappresentate \"solo talvolta\" da labializzazione simile al parlato, si ritiene che non appartengano propriamente alla lingua dei segni se non per aspetti secondari laddove il segno sia identificabile e pienamente intelligibile grazie alle altre componenti.\nSi tratta dunque di un apporto delle lingue orali la cui influenza sulle lingue dei segni si manifesta a causa di una educazione oppressiva che non permise, e talvolta anche oggi non permette, l'uso naturale della lingua dei segni ai sordi con evidenti finalit\u00e0 di 'integrazione' (forzata e a senso unico): molti sordi ad esempio usano segnare il verbo in ultima posizione (es: \"bambino mamma lui-le-parla\") quando comunicano in Lis, tuttavia nelle traduzioni televisive il verbo viene spesso messo in seconda posizione ad imitazione dell'italiano.\nUn altro evidente sintomo della pervicace ricerca di 'integrazione' \u00e8 la pseudo-lingua detta \"Italiano Segnato\", ovvero l'uso dei segni con struttura grammaticale della lingua italiana oppure, ancora, il ricorso all'alfabeto manuale (dattilologia) quando il segnante manchi, il cherema corrisponde al fonema delle lingue parlate. Si pu\u00f2 in questo caso parlare di coppie minime facendo riferimento a due segni che differiscono soltanto di una delle componenti essenziali.\nAlcune funzioni grammaticali vengono espletate dalle espressioni facciali come ad esempio la forma interrogativa.\n\u00c8 possibile, tuttavia, con un solo segno che incorpora pi\u00f9 elementi rappresentare intere frasi o loro parti consistenti e significative; esistono perci\u00f2 segni particolari \u2013 come per esempio i cosiddetti classificatori \u2013 che svolgono pi\u00f9 funzioni.\n\u00c8 importante non far confusione tra termini apparentemente equivalenti come \"la lingua dei segni\" e \"il linguaggio dei segni\". Questo perch\u00e9 il termine \"linguaggio\", almeno secondo il De Mauro Paravia, indica genericamente la capacit\u00e0 innata degli esseri umani di comunicare tra di loro in una (o pi\u00f9 di una) lingua, indipendentemente dal fatto che si usi la voce o il corpo per veicolare tale lingua. Il termine \"lingua\" designa quindi un sottoinsieme ben specifico dei vari \"linguaggi\"."}
{"id": "34947", "revid": "599013", "url": "https://it.wikipedia.org/wiki?curid=34947", "title": "Televisione digitale", "text": "La televisione digitale (abbreviata TV digitale o DTV dall'inglese \"digital television\") \u00e8 la televisione rappresentata in forma digitale ovvero che fa uso di tecniche di trasmissione digitale per la trasmissione dei relativi segnali informativi audio, video e dati da parte delle emittenti televisive.\nDa un punto di vista tecnico, infatti, la televisione \u00e8 un'informazione elettronica che come tale pu\u00f2 essere rappresentata in due forme diverse: analogica o digitale. In definitiva dunque la televisione digitale si contrappone alla televisione analogica unicamente perch\u00e9 quest'ultima utilizza l'altra forma di rappresentazione dell'informazione elettronica: la rappresentazione analogica.\nStoria.\nDopo la nascita della televisione, nel 1941 inizi\u00f2 a diffondersi la rappresentazione digitale dell'informazione elettronica con la realizzazione dell'Atanasoff\u2013Berry Computer, il primo computer elettronico della storia, ma la potenza di calcolo necessaria per una televisione digitale inizi\u00f2 la diffusione di massa solo verso la fine del XX secolo, iniziando ad avere una certa rilevanza nei vari Stati del mondo nella seconda met\u00e0 degli anni 1990, con la diffusione degli standard ATSC.\nDescrizione.\nTipologie.\nLe tipologie di televisione digitale sono:\nCiascuna tipologia presenta peculiari caratteristiche tecniche contraddistinguenti:\nClassificazioni.\nNel dicembre del 2007 all'interno di un convegno organizzato dall\u2019\"Osservatorio New TV\" della School of Management del Politecnico di Milano \u00e8 stata introdotta un'interessante classificazione che divide in tre categorie le piattaforme digitali esistenti:\nApprofondimento.\nLa rappresentazione analogica dell'informazione elettronica \u00e8 propria dell'elettronica analogica, mentre la rappresentazione digitale dell'informazione elettronica \u00e8 propria dell'elettronica digitale.\nNell'affrontare le differenze tra rappresentazione analogica e rappresentazione digitale dell'informazione elettronica \u00e8 importante sfatare subito un mito. A livello mediatico la rappresentazione digitale dell'informazione elettronica \u00e8 presentata come sinonimo di maggiore qualit\u00e0 rispetto alla rappresentazione analogica e tale idea si \u00e8 ormai diffusamente affermata. Ci\u00f2 \u00e8 assolutamente falso: la qualit\u00e0 della rappresentazione in forma elettronica di un'informazione non dipende dal tipo di rappresentazione utilizzata.\nNella rappresentazione analogica, l'informazione elettronica varia con analogia all'informazione che si vuole rappresentare in tale forma. Ci\u00f2 significa che l'informazione elettronica varia con continuit\u00e0 e pu\u00f2 assumere un numero anche molto alto di valori. Nella rappresentazione digitale dell'informazione elettronica invece l'informazione che si vuole rappresentare in tale forma viene codificata in una sequenza di numeri binari. Ci\u00f2 significa che l'informazione elettronica varia in modo discreto e pu\u00f2 assumere solo due valori.\nDue valori possibili per l'informazione elettronica rappresentano il numero minimo di variazioni per poter rappresentare un'informazione (se l'informazione elettronica infatti potesse assumere solo un valore non sarebbe pi\u00f9 in grado di rappresentare alcuna informazione). L'uso di due valori possibili per l'informazione elettronica comporta anche lo sfruttamento della struttura dati pi\u00f9 semplice da trattare (trasportare ed elaborare), tanto da permettere la copia e la trasmissione in un sistema di telecomunicazioni, teoricamente senza produrre errori.\nL'informazione elettronica analogica, variando in modo continuo e potendo assumere un numero anche molto alto di valori, \u00e8 invece estremamente pi\u00f9 difficile da trattare. Questo fa s\u00ec che, anche con le apparecchiature pi\u00f9 complesse, non \u00e8 possibile copiarla o trasmetterla in un sistema di telecomunicazioni, senza un minimo degrado. Per contro l'informazione elettronica digitale, essendo un'informazione codificata, \u00e8 sottoposta a processi di codifica e decodifica, quindi necessita di una potenza di calcolo adeguata. Pi\u00f9 l'informazione da rappresentare in forma elettronica \u00e8 complessa, maggiore \u00e8 la potenza di calcolo necessaria.\nVantaggi rispetto ad analogico.\nI vantaggi della \"rappresentazione digitale\" dell'informazione elettronica rispetto alla rappresentazione analogica sono i seguenti:\nQuesti vantaggi hanno fatto diventare la rappresentazione digitale dell'informazione elettronica la scelta privilegiata, ed essendo la rappresentazione digitale dell'informazione elettronica pi\u00f9 recente della rappresentazione analogica \u00e8 in atto un progressivo passaggio dalla rappresentazione analogica a quella digitale.\nI vantaggi della \"televisione digitale\" rispetto alla quella analogica, perlopi\u00f9 derivanti dalla natura della forma di rappresentazione dell'informazione, sono invece i seguenti:\nLinee di sviluppo della TV digitale in Italia.\nLo sviluppo della televisione digitale in Italia \u00e8 strettamente legato all'iter del disegno di legge presentato dal ministro Paolo Gentiloni. Una particolare disamina della visione del ministro della situazione che si verr\u00e0 a creare a regime di transizione completato (2012) \u00e8 data in una intervista al settimanale \"Il Mondo\". e prevede:\nInoltre si sta ulteriormente sviluppando ed articolando il primo progetto italiano sulla televisione digitale a piattaforma aperta e multicast denominato TW opera di Mario Cardarelli, economista e strategist advisor (Roma) e di Vito Asta ingegnere e professore universitario (Parigi). Il progetto elaborato nell'ottobre del 2000 e sviluppatosi nel 2003 con la partnership di AX digital Sistem di Vito Asta per la piattaforma MAXX in ambiente LINUX (piattaforma divenuta nel 2006 TW-NET) e di Technosystem di Cesare Rosa, costruttore internazionale di impianti digitali terrestri (DTT), attualmente integra i tre vettori della televisione digitale (fibre ottiche, digitale terrestre e satellite)."}
{"id": "34948", "revid": "11959", "url": "https://it.wikipedia.org/wiki?curid=34948", "title": "Libano", "text": "Il Libano () o nella forma estesa Repubblica Libanese () \u00e8 uno Stato del Vicino Oriente che si affaccia sul settore orientale del mar Mediterraneo. Il Libano confina a nord e ad est con la Siria e a sud con Israele. Ad ovest si affaccia sul mar Mediterraneo. La superficie del Libano \u00e8 di 10.452\u00a0km\u00b2. La capitale \u00e8 Beirut. Le attivit\u00e0 economiche principali sono i servizi bancari e finanziari, tradizionalmente sostenuti da un regime economico libero-scambista e competitivo, e il turismo.\nSecondo una ricostruzione etimologica tanto diffusa quanto non scientifica, il termine \"Lubn\u0101n\" sarebbe stato utilizzato a partire dall'VIII secolo d.C. e deriverebbe dalla radice trilittera \"l-b-n\", la stessa della parola \"laban\" (ossia \"latte\"), per via della somiglianza tra il Monte Libano, massiccio montuoso coperto di neve d'inverno e il colore del latte.\nGeografia.\nIl Libano si trova in Asia e pi\u00f9 precisamente nell'Asia occidentale (Vicino Oriente), di cui \u00e8 il paese pi\u00f9 piccolo per superficie. Lungo 250\u00a0km e largo da 25 a 60\u00a0km, confina con il Mar Mediterraneo a Ovest per una costa lunga 225\u00a0km, con la Siria a Nord e ad Est (per 375\u00a0km), con Israele a Sud (per 79\u00a0km). Il confine Nord con la Siria \u00e8 segnato in buona parte dal fiume Nahr al-Kabir, mentre a Sud il punto pi\u00f9 estremo sulla costa \u00e8 segnato dal promontorio di Rosh Hanikra. Una catena montuosa denominata Monte Libano si estende attraverso l'intero paese per circa 160 km, parallelamente alla costa mediterranea, con la pi\u00f9 alta vetta, il Qurnat al-Sawda', che raggiunge i 3.088\u00a0m.\nIl confine con le Alture del Golan (\"de jure\" in Siria ma occupate da Israele nella guerra dei sei giorni) \u00e8 contestato dal Libano in una piccola area chiamata Fattorie di Sheb'a, nonostante il confine sia stato demarcato dalle Nazioni Unite.\nClima.\nIl Libano ha un clima mediterraneo moderato. Sulla costa gli inverni sono freschi e piovosi e le estati calde e umide. A maggiori altitudini, le temperature invernali scendono sotto lo zero con frequenti nevicate, anche abbondanti, mentre le estati sono dure e secche. Bench\u00e9 in generale il Libano goda di precipitazioni annue abbastanza elevate in confronto agli aridi paesi circostanti, alcune aree nord-orientali sono pi\u00f9 aride perch\u00e9 le cime della catena occidentale bloccano molte nuvole nate sul Mediterraneo.\nNell'antichit\u00e0, il Libano ospitava grandi foreste di cedro del Libano, oggi simbolo nazionale. Tuttavia, millenni di sfruttamento commerciale (per edilizia e cantieri navali), senza alcuna politica di riforestazione, hanno fortemente ridotto la loro diffusione.\nPopolazione.\nDemografia.\nI residenti in Libano sono stati stimati in 3.577.000 nel 2005 (densit\u00e0: 344 ab/km\u00b2) e in 3.925.502 nel luglio 2007.\nLa popolazione stimata nel 2017 \u00e8 di 6.082.000 abitanti.\nLa densit\u00e0 \u00e8 di circa 582 ab./km\u00b2.\nEtnie e religioni.\nLa popolazione libanese comprende diversi gruppi religiosi. Lo Stato riconosce ufficialmente 18 confessioni, sotto elencate.\nLe confessioni riconosciute sono:\nDal 1932 non sono pi\u00f9 stati eseguiti censimenti ufficiali a causa della grande \"sensibilit\u00e0\" dei libanesi nei confronti dei rapporti numerici fra le varie confessioni religiose. Sulla base di nuovi dati, infatti, i rapporti di forza cambierebbero e di conseguenza andrebbe cambiata anche la costituzione e quanto in essa previsto per la vita politica libanese. Tra l'altro, il censimento del 1932, svolto sotto il mandato francese, cont\u00f2 solo i cittadini libanesi residenti in Libano nel 1932, escludendo i libanesi emigrati e i residenti non libanesi. Risultarono 785.543 cittadini libanesi residenti, cos\u00ec ripartiti:\nMentre un tempo i cristiani costituivano la maggioranza, attualmente, secondo le stime del governo statunitense, i musulmani, dopo la migrazione dei palestinesi, dal 1948 in poi, sono all'incirca il 60% della popolazione libanese. Alcuni drusi focalizzano la loro identit\u00e0 in senso lato, dissociandosi dall'essere accomunati classicamente con i musulmani.\nAlcuni cristiani maroniti, in particolare quelli provenienti dal Monte Libano non si identificano come arabi, ma come semiti etnicamente discendenti dai fenici e dalla mescolanza di popoli che vivevano in Siria e in Libano prima dell'arrivo degli stessi arabi (principalmente popolazioni di lingua siriaca e greca). Successivamente i maroniti si sarebbero mescolati anche con i crociati. Numerosi storici hanno tuttavia contestato o criticato queste tesi. L'1% dei libanesi \u00e8 di origine curda.\nEsiste anche una comunit\u00e0 ebraica libanese, composta attualmente da circa 100 individui; la maggior parte degli ebrei libanesi ha infatti scelto di lasciare il paese a causa della guerra civile. Dal gennaio 2009 \u00e8 stato istituito il sito ufficiale della comunit\u00e0 ebraica libanese, che va ad affiancare il blog di discussione nato nel 2006.\nIl Libano \u00e8 un paese membro della Lega araba.\nSul territorio, gli sciiti sono concentrati soprattutto nel Sud del paese, nella periferia meridionale di Beirut e nella Valle della Beqa', mentre i sunniti soprattutto attorno a Tripoli, Sidone e nella parte Ovest di Beirut. I cristiani sono concentrati perlopi\u00f9 nella zona centrale del Monte Libano e nella parte Est di Beirut, mentre i drusi si trovano nel massiccio dello Shuf (a Sud-Est di Beirut).\nDiversi milioni di libanesi, soprattutto cristiani, a seguito delle tensioni, hanno lasciato nei secoli la madrepatria per trasferirsi negli Stati Uniti d'America, in America Meridionale (soprattutto in Argentina e Brasile), in alcuni paesi africani, come il Senegal e la Costa d'Avorio , in Australia e in Europa, specialmente in Francia. I libanesi della diaspora sono soprattutto di religione cristiana; si spiega cos\u00ec, insieme al tasso di crescita pi\u00f9 elevato presso la popolazione musulmana, il cambiamento nei rapporti numerici, \nLingue.\nLa lingua ufficiale \u00e8 l'arabo standard moderno. Da un punto di vista orale, la popolazione parla dialetti arabi levantini.\nIl francese costituisce una seconda lingua diffusa. L'articolo 11 della Costituzione Libanese dichiara la presenza diretta ed indiretta rispettivamente dell'arabo e del francese. Esso recita come segue: \u201c\"L'arabo \u00e8 la lingua nazionale ufficiale. La legge determina i casi in cui la lingua francese pu\u00f2 essere utilizzata\"\u201d. In Libano si pubblicano quattro quotidiani e un settimanale di cinema in francese ed \u00e8 presente \"Radio Liban\" con le sue trasmissioni francofone. Si stima che la met\u00e0 dei libanesi sia francofona. \nNegli ultimi anni, sta avanzando l'uso dell'inglese, che oggi \u00e8 conosciuto da circa un terzo della popolazione, soprattutto giovani.\nLa comunit\u00e0 armena conserva il proprio idioma, affiancato a quello arabo.\nStoria.\nStoria antica.\nI pi\u00f9 antichi insediamenti umani in Libano risalgono al 7000 a.C., in particolare a Biblo, la pi\u00f9 antica citt\u00e0 del mondo abitata con continuit\u00e0.\nNell'antichit\u00e0 il Libano fu la sede della civilt\u00e0 dei Fenici, i cui centri propulsori furono prima Sidone e poi Tiro.\nNel VI secolo a.C. fu incorporata da Ciro il Grande nell'Impero Persiano e due secoli pi\u00f9 tardi entr\u00f2 nell'orbita dei regni ellenistici successori di Alessandro Magno. Nel I secolo a.C. ebbe luogo la conquista romana, che si protrasse (prima nell'ambito di un impero unificato, poi nel seno dell'Impero romano d'Oriente) fino all'invasione araba. In epoca ellenistica, la massima parte del territorio libanese (fra cui la cosiddetta Celesiria) fu considerata, anche sotto il profilo politico, appartenente alla Siria, mentre durante la conquista romana fece parte sia della provincia romana della Siria che della provincia autonoma Phoenice Libanensis.\nLa conquista, gi\u00e0 nel VII secolo, da parte degli arabi mossi dall'Islam cambi\u00f2 definitivamente la storia e la civilt\u00e0 del paese, che pure vide un periodo di dominazione cristiana all'epoca delle crociate (XII e XIII secolo) il cui territorio era compreso tra il Principato di Galilea e la Contea di Tripoli. Nel 1291 vi fu un ritorno degli arabi con i Mamelucchi, fino alla conquista ottomana.\nPossedimento ottomano.\nL'Impero ottomano domin\u00f2 anche il Libano, come parte della Grande Siria, per quattro secoli, dal 1516, quando fu conquistato dal sultano Selim I, fino al termine della prima guerra mondiale).\nCi\u00f2 che differenzia e rende unico il Libano \u00e8 il suo costante ruolo di crocevia e ponte tra il mondo cristiano ed islamico: da rimarcare sono i contatti frequenti tra il Libano e l'Europa ed in particolare con la Francia e con l'Italia: i rapporti con l'Italia affondano le loro radici nella penetrazione commerciale pisana, veneziana e genovese all'indomani della caduta dell'Impero bizantino ed alla costante permanenza di basi militari e commerciali veneziane nelle vicinanze del Libano fino al XVIII secolo. Curioso e rimarchevole \u00e8 l'episodio che lega la Toscana alla storia del Libano e che rimonta agli inizi del XVII, quando il Granduca di Toscana Cosimo II, ospit\u00f2 a lungo e strinse un'alleanza con l'emiro libanese Fakhr al-Din II, secondo la quale, mediante l'Ordine dei Cavalieri di Santo Stefano, il primo si impegnava ad aiutare il secondo a liberare il Libano dal giogo ottomano. Tale alleanza non and\u00f2 a buon fine vista la prematura morte del Granduca e la sua difficile successione da parte del figlio appena undicenne. Sempre in virt\u00f9 degli storici legami di commercio e diplomatici tra gli stati italiani ed i paesi levantini, e in particolare il Libano, a tutt'oggi l'Italia \u00e8 il primo partner commerciale della Repubblica del Libano.\nI rapporti con la Francia risalgono circa a cinquant'anni dopo i tentativi toscani quando i re di Francia ottengono, nel quadro dell'alleanza che aveva siglato con l'Impero ottomano ai danni dell'Impero Asburgico, uno statuto di particolare autonomia e libert\u00e0 per i cristiani del Libano.Un'influenza pi\u00f9 incisiva della Francia si ebbe a partire dal 1842 e con Napoleone III. Proprio per via di questi rapporti storici, la Francia al momento della caduta dell'Impero ottomano volle ottenere nel Trattato di Pace di Versailles il protettorato sul Libano e la Siria.\nLa comunit\u00e0 cristiana durante la dominazione ottomana speriment\u00f2 periodi di oppressione sotto la leadership di esponenti musulmani. A partire dai primi del 1800, e per vari decenni, gli Ottomani consentirono l'insediamento di clan drusi, curdi e sunniti nell'area cristiana, sotto la protezione dell'esercito imperiale ottomano. La popolazione maronita del Monte Libano, vedendo questi insediamenti come una minaccia alla loro fragile identit\u00e0 arabo-cristiana, entr\u00f2 spesso in urto con questi insediamenti. Le potenze europee (essenzialmente la Francia e il Regno Unito) intervennero a sostegno della locale popolazione cristiana dopo i massacri del 1860, allorch\u00e9 10.000 cristiani furono sterminati in violenti scontri con i Drusi.\nNel 1861 il distretto autonomo del \"Monte Libano\" fu istituito all'interno della cornice statale ottomana, fruendo di una garanzia internazionale.\nQuesto fu amministrato da un cristiano ottomano non-libanese (noto localmente come \"Mutasarrif\", (a guida quindi di una \"Mutasarrifiyya\", o Mutasarrifato). I cristiani mantennero cos\u00ec la maggioranza della popolazione del Monte Libano, con un significativo numero per\u00f2 di Drusi al suo interno.\nDurante la prima guerra mondiale, l'Impero Ottomano lanci\u00f2 una campagna repressiva contro i maroniti, nel quadro dei vasti massacri di cristiani condotti nell'area vicino-orientale. In questo ambito, la flotta ottomana decret\u00f2 un embargo dell'intera costa cosiddetta levantina, circondando la regione con truppe e tagliando fuori il Libano dal resto del mondo.\nLa sconfitta turca nella battaglia di Megiddo da parte degli inglesi e dei loro alleati, port\u00f2 alla fine della dominazione ottomana nel settembre 1918.\nMandato francese.\nDopo la dissoluzione dell'Impero ottomano al termine della prima guerra mondiale, di fatto ratificando l'accordo Sykes-Picot fra Gran Bretagna e Francia (16 maggio 1916), la Societ\u00e0 delle Nazioni affid\u00f2 la Grande Siria, comprese le cinque province che oggi costituiscono il Libano, al controllo della Francia con un Mandato. Il 26 aprile 1920 la Conferenza di Sanremo defin\u00ec limiti e compiti di tale protettorato; tali decisioni furono ratificate dalla Societ\u00e0 delle Nazioni il 24 luglio 1922 ed entrarono formalmente in vigore il 29 settembre 1923.\nTuttavia, gi\u00e0 a partire dal 1\u00ba settembre 1920, per decreto dell'alto commissario generale Henri Gouraud, la Francia istitu\u00ec come indipendente sotto proprio mandato, lo Stato del Grande Libano, una delle tante enclavi etniche dell'ampia e indifferenziata area siriana (\"bil\u0101d al-Sh\u0101m\" ), in gran maggioranza cristiana (principalmente maronita) ma con ampie componenti musulmane (sunnite e sciite) e druse, con capitale Beirut. Il 1\u00ba settembre 1926 la Francia istitu\u00ec la Repubblica Libanese, da quel momento in poi separata dalla Siria, anche se amministrata sotto lo stesso mandato.\nNel marzo 1922 venne istituito un \"consiglio rappresentativo\" di 30 deputati eletti a doppio turno in collegi confessionali-territoriali con mandato quadriennale, che fu eletto per la prima volta nel maggio 1922. Tale consiglio ratific\u00f2 la Costituzione libanese, che fu promulgata il 23 maggio 1926, in base alla quale esso mut\u00f2 il proprio nome in \"Consiglio parlamentare libanese\" ed eleggendo il primo presidente del Paese, il costituzionalista Charles Debbas, di religione greco ortodossa.\nIndipendenza.\nIl Libano proclam\u00f2 l'indipendenza nel novembre 1943, durante la seconda guerra mondiale mentre la Francia era occupata dalla Germania nazista o sotto il regime fantoccio di Vichy, il cui alto commissario mandatario, generale Henri Dentz, spingeva per l'indipendenza. Perci\u00f2 il Regno Unito, che aveva varie forme di controllo su Sudan, Egitto, Palestina, Giordania e Iraq, occup\u00f2 militarmente Siria e Libano e li pose sotto l'autorit\u00e0 della Francia libera di De Gaulle. Nell'agosto 1943 si tennero le elezioni sulla base di un decreto commissariale (sulla base del Patto Nazionale di quell'anno) che stabiliva il principio di 6/5 per il rapporto cristiani/musulmani (rimasto in vigore fino agli Accordi di Ta'if del 1989) e 55 eletti. Mentre il consiglio, riunitosi a partire dal 21 settembre, si era ridenominato Assemblea Nazionale, l'8 novembre 1943 il nuovo governo libanese abol\u00ec unilateralmente il mandato francese. Allora furono imprigionati per 11 giorni, dall'11 al 22 novembre 1943 nel castello di Rashaya il nuovo presidente Bishara al-Khuri insieme a Camille Chamoun, Riyad al-Sulh, Pierre Gemayel e altri indipendentisti in seguito all'arresto da parte delle Forces fran\u00e7aises libres.\nLa loro liberazione il 22 novembre divenne il giorno dell'indipendenza del Libano. Solo dopo la fine della seconda guerra mondiale, il 24 ottobre 1945, termin\u00f2 il mandato francese mentre nel 1946 le truppe francesi e inglesi abbandonarono il paese.\nGli anni dello sviluppo economico.\nIl Patto Nazionale del 1943, mai formalizzato per iscritto, prevedeva la divisione delle cariche fra i principali gruppi religiosi: il presidente cattolico maronita, il primo ministro musulmano sunnita, il presidente del parlamento musulmano sciita, il comandante delle forze armate libanesi maronita e altri alti funzionari greco-ortodossi o drusi. Tale patto \u00e8 ancora considerato valido.\nInvece la legge elettorale fu modificata pi\u00f9 volte, sempre salvando il principio 6/5, in particolare nel 1953 per riconoscere alle donne il diritto di voto. Le elezioni dal 1960 al 1996 hanno avuto luogo con la legge elettorale del 1960, che prevedeva 99 deputati da eleggere in 26 circoscrizioni. Tuttavia l'accordo di Ta'if (concluso il 22 ottobre 1989 e pubblicato il 21 settembre 1990) ha modificato l'articolo 24 della Costituzione per istituire la parit\u00e0 parlamentare tra cristiani e musulmani e fissare in 128 il numero dei deputati.\nLa storia libanese successiva all'indipendenza \u00e8 stata caratterizzata dall'alternanza di periodi di stabilit\u00e0 politica e di disordini.\nIl 29 novembre 1947, come tutti i paesi arabi, il Libano non accett\u00f2 la risoluzione 181 dell'ONU che ripartiva il territorio della Palestina mandataria fra uno Stato ebraico (Israele) e uno Stato arabo (Palestina) a partire dal 1948. Di conseguenza, al termine del mandato britannico (14 maggio 1948) Israele proclam\u00f2 l'indipendenza e la Lega araba, incluso il Libano, inizi\u00f2 la guerra, durante la quale il Libano non invase Israele, ma si limit\u00f2 a dare sostegno logistico all'Esercito Arabo di Liberazione. Sconfitto quest'ultimo nella Operazione Hiram, fu stipulato un armistizio fra Israele e Libano (23 marzo 1949); tuttavia (fino al 2007) non fu firmato alcun trattato di pace.\nDopo l'armistizio del 1949 il Libano non ha pi\u00f9 partecipato militarmente ad alcun conflitto arabo-israeliano: non alla crisi di Suez (1956), n\u00e9 alla guerra dei sei giorni (1967), n\u00e9 alla guerra del Kippur (1973).\nDopo la guerra arabo-israeliana del 1948, in Libano giunsero pi\u00f9 di 100.000 profughi palestinesi in fuga dopo la proclamazione dello Stato di Israele, mentre le risoluzioni delle Nazioni Unite non venivano applicate (n\u00e9 la 181 sulla partizione approvata il 29 novembre 1947 n\u00e9 la 194 sui profughi approvata nel dicembre 1948).\nQuesto, insieme a rigurgiti nazionalisti panarabi, port\u00f2 alla crisi libanese del 1958, risolta dopo l'intervento USA.\nAltri profughi si aggiunsero dopo la guerra del 1967 fra arabi e israeliani e dopo il Settembre Nero 1970 in Giordania. La stessa maggioranza cristiana del Libano cos\u00ec non fu pi\u00f9 tale, allorch\u00e9 nei suoi confini si contarono alla fine circa 2 milioni di profughi palestinesi, gettando le basi della futura drammatica guerra civile che avrebbe squassato il Paese.\nAlla precariet\u00e0 politica nel Libano si \u00e8 sovrapposta una rapida prosperit\u00e0 economica, determinata dall'importanza che Beirut riveste nel Vicino Oriente quale centro finanziario e commerciale. Le riforme e la modernizzazione, insieme a un'amministrazione efficiente, che il presidente Fu'ad Shihab tra gli anni cinquanta e sessanta seppe imporre al suo Paese fecero del Libano il centro economico-finanziario, ma anche culturale, dell'intero Medio Oriente, e di scambi commerciali con i principali paesi europei, in particolare Francia e Italia.\nLa guerra civile.\nUna guerra civile \u00e8 stata combattuta nel paese tra il 1975 ed il 1990, che ha visto numerosi contendenti e frequenti capovolgimenti di alleanze. A fronteggiarsi furono da una parte le milizie composte da cristiani maroniti\u00a0\u2013 delle quali la principale faceva riferimento al partito falangista di Pierre Gemayel \u2013 e dall'altra una coalizione di palestinesi alleati a libanesi musulmani sunniti, sciiti (Amal) e drusi. Nel 1976 la guerra stava volgendo a favore dei cristiani quando truppe siriane entrarono nel paese. La Lega Araba, dopo l'accordo di Riy\u0101\u1e0d del 21 ottobre 1976, autorizz\u00f2 allora l'intervento di una Forza Araba di Dissuasione (FAD), a maggioranza siriana, che riusc\u00ec a riportare con la forza una provvisoria e fragile pace nella nazione.\nIl 14 marzo 1978 Israele lanci\u00f2 l'Operazione Litani, occupando l'area a sud del paese, eccetto Tiro, con pi\u00f9 di 25.000 soldati. Gli obiettivi fissati erano di spingere i gruppi militanti palestinesi, in particolare l'OLP, lontano dal confine con Israele. Fu creata allora la Forza di Interposizione in Libano delle Nazioni Unite (UNIFIL) per rafforzare il mandato e riportare pace e sovranit\u00e0 al Libano.\nInvasione israeliana del 1982.\nNel 1982 il Paese sub\u00ec un'invasione da parte di Israele: l'operazione militare fu denominata da Israele \"Pace in Galilea\" e dagli storici Prima guerra israelo-libanese. Essa fu intrapresa per sradicare dal Libano la presenza armata palestinese e si spinse oltre il sud-Libano, in cui le unit\u00e0 della resistenza palestinese s'erano insediate, arrivando fino a Beirut, dove aveva sede l'OLP, ed ebbe il sostegno dei cristiano-maroniti. Il neoeletto presidente della Repubblica Bashir Gemayel il 14 settembre 1982, nove giorni prima dell'investitura ufficiale, cadde vittima di un attentato (attribuito al Partito Nazionalista Sociale Siriano) perdendo la vita, insieme ad altri 25 dirigenti, nell'esplosione del quartiere generale falangista ad Ashrafiyyeh, nella parte orientale di Beirut.\nLa forza multinazionale.\nVi fu a questo punto un intervento internazionale multiforze americano, francese e italiano (Missione Italcon) che consent\u00ec la fuga della dirigenza dell'OLP e di molte unit\u00e0 armate palestinesi alla volta dei paesi confinanti. La dirigenza dell'OLP si rifugi\u00f2 a Tunisi. Furono comunque perpetrate atrocit\u00e0 contro la popolazione civile come la strage di Damur (1976) e il massacro nei campi-profughi di Sabra e Shatila (1982) a Beirut, operati il primo da miliziani palestinesi del campo di Tell al-Za\u02bftar e il secondo da unit\u00e0 cristiane guidate da Elie Hobeika, che non vennero opportunamente contrastate dall'esercito israeliano di stanza nell'area coinvolta ed anzi, in talune circostanze tali atrocit\u00e0 vennero agevolate dalle suddette forze. Presidente della Repubblica fu eletto Amin Gemayel, fratello di Bashir. Rester\u00e0 presidente fino al 1988.\nIl 23 ottobre 1983 un duplice attentato dinamitardo da parte di Hezbollah alle basi della Forza Multinazionale caus\u00f2 la morte di 241 marines statunitensi e 56 soldati francesi. Questo caus\u00f2 il ritiro pochi mesi dopo delle truppe di pace, lasciando il Libano in una strisciante guerra civile.\nL'influenza siriana.\nIn seguito agli Accordi di Ta'if del 1989 termina la guerra e nasce la II Repubblica libanese. Amin Gemayel e alcuni dei suoi sostenitori si opposero e andarono in esilio dopo la nomina di un governo presieduto dal generale Michel Aoun, che nel 1990 fu deposto dai siriani. La presenza siriana divenne preponderante, nonostante fosse sotto le insegne della Forza Araba di Dissuasione. Ma con la fine della guerra inizi\u00f2 anche un periodo di ricostruzione. Nel 1994 fu vietato il movimento Forze Libanesi, che rappresentava i cristiani pi\u00f9 radicaleggianti, e le attivit\u00e0 dei suoi militanti severamente limitate dai governi filo-siriani. Nel 1999 avvenne l'elezione di \u00c9mile Lahoud alla presidenza della Repubblica. Nel 2000 Amin Gemayel torn\u00f2 dall'esilio.\nA seguito dell'assassinio dell'ex Primo ministro sunnita Raf\u012bq al-\u1e24ar\u012br\u012b nel 2005, ci fu la cosiddetta \"Rivoluzione del Cedro\" antisiriana, che avvi\u00f2 il ritiro delle truppe siriane della FAD (Forza Araba di Dissuasione).\nGuerra dell'estate 2006.\nIl 12 luglio 2006, i miliziani sciiti libanesi conosciuti come Hezbollah, attaccarono una pattuglia dell'esercito israeliano in perlustrazione nei pressi del villaggio di Zar'it, uccidendo otto soldati e catturandone due.\nIsraele inizi\u00f2 un'aggressione militare contro il Libano. Nei giorni seguenti i bombardamenti aerei israeliani abbatterono molte infrastrutture moderne e diversi ponti vennero in quel mese distrutti. Altre spedizioni aeree colpirono l'aeroporto di Beirut, i porti, le centrali elettriche e le principali vie di collegamento terrestre con la Siria, i quartieri della periferia meridionale di Beirut e diversi villaggi nel Libano meridionale, provocando anche migliaia delle vittime civili [fonte]. Sul terreno le forze armate israeliane incontrarono una forte resistenza offerta dai miliziani Hezbollah e altre truppe della resistenza, che adottarono tattiche di guerriglia. Diversi carri israeliani Merkava furono distrutti o danneggiati dai lanciagranate e dalle mine Hezbollah, che riusc\u00ec ad abbattere anche degli elicotteri e a colpire un'unit\u00e0 navale al largo di Beirut. Nonostante un ingente appoggio di artiglieria e supporto aereo, gli israeliani in un mese riuscirono ad avanzare solo di alcuni chilometri all'interno del territorio libanese. Durante gli scontri Hezbollah lanci\u00f2 migliaia di razzi, molti anche contenenti bombe a grappolo di tipo cinese, sul territorio israeliano, causando panico e vittime fra la popolazione civile nel Nord d'Israele (8 vittime civili durante tutto il periodo della guerra) .\nL'11 agosto 2006, dopo settimane di stallo in cui la diplomazia non era riuscita a giungere ad una tregua tra le parti per consentire l'apertura di corridoi umanitari in favore della popolazione civile libanese, il Consiglio di sicurezza delle Nazioni Unite vot\u00f2 all'unanimit\u00e0 la Risoluzione 1701. Il testo della risoluzione chiede l'immediata cessazione delle ostilit\u00e0 tra Israele e Hezbollah, il ritiro delle truppe israeliane dal Libano meridionale, in concomitanza con lo schierarsi nella zona delle truppe regolari libanesi e dell'UNIFIL e prevede la creazione di una zona cuscinetto \"libera da ogni personale armato che non sia quello delle Nazioni Unite e delle forze armate regolari libanesi\" per dodici miglia tra la frontiera israelo-libanese e il fiume Litani. La risoluzione richiama al rispetto della precedente Risoluzione 1559 del 2004, che aveva richiesto il disarmo delle milizie libanesi, compresa Hezbollah.\nIl 14 agosto 2006, subito dopo l'annuncio del cessate il fuoco e la fine delle azioni militari, il governo libanese avvi\u00f2 il dispiegamento delle proprie forze armate lungo il confine meridionale. Centinaia di migliaia di civili fecero ritorno ai propri villaggi, in molti casi gravemente danneggiati dal conflitto.\nIl 25 agosto 2006, il vertice dell'Unione europea a Bruxelles stabil\u00ec l'invio di circa settemila militari europei per costituire il nucleo centrale della forza multinazionale di interposizione nel Libano meridionale (seconda missione UNIFIL).\nLe truppe multinazionali, guidate dalla Francia, a cui \u00e8 subentrata l'Italia nel febbraio 2007 (Operazione Leonte), secondo la Risoluzione 1701 intraprenderanno inoltre ogni azione necessaria per assicurare che la loro area d'operazione non sia utilizzata per attivit\u00e0 offensive di ogni genere. Non avranno il compito di disarmare le milizie Hezbollah, che spetter\u00e0 all'esercito libanese, assieme alla sorveglianza del confine con la Siria, per impedire il traffico d'armi.\nLa crisi politica innescata dalle dimissioni dal governo Siniora di cinque ministri legati ai partiti Hezbollah e Amal, dovuta al comportamento del Siniora e i suoi alleati durante e dopo la guerra, le modalit\u00e0 della ricostruzione, le divergenze riguardanti in parte l'istituzione del Tribunale speciale per il Libano, istituito per indagare sull'assassinio di Raf\u012bq al-\u1e24ar\u012br\u012b, e in parte la richiesta non accolta di un rimpasto di governo che assegni maggiore potere alla componente sciita, si aggrav\u00f2 ulteriormente dopo l'assassinio del ministro dell'industria Pierre Amine Gemayel, figlio dell'ex presidente Amin, avvenuto il 21 novembre 2006.\nI primi anni del XXI secolo.\nDopo gli scontri tra sciiti e sunniti avvenuti agli inizi di maggio 2008, una mediazione internazionale guidata dalla diplomazia del Qatar ha permesso alle fazioni politiche locali di accordarsi per l'elezione del generale Michel Suleiman alla presidenza della repubblica e per la formazione di un governo di unit\u00e0 nazionale, in vista delle elezioni parlamentari previste per la primavera del 2009 che si sono svolte regolarmente.\nIn queste elezioni per la prima volta si presentano due grandi coalizioni unite non dalla comunanza religiosa, ma dal sostegno o meno della Siria. Nell'Alleanza del 14 marzo anti-siriana vi sono i cristiano-maroniti della Forze Libanesi e delle Kataeb insieme ai drusi del Partito Socialista Progressista e ai sunniti del Movimento il Futuro, mentre nell'Alleanza 8 marzo con gli sciiti di Amal e Hezbollah vi \u00e8 il principale partito maronita, il Movimento Patriottico Libero del generale Michel Aoun. Nel 2009 sono i primi a vincere le elezioni, ma formano un governo di unit\u00e0 nazionale.\nCoinvolgimento nella guerra civile siriana.\nDal 2011 nel corso della guerra civile siriana, si \u00e8 determinato un riacutizzarsi dello scontro settario libanese che vede le fazioni sunnite sostenere i ribelli, mentre quelle sciite, e in particolare la milizia Hezbollah, sostenere anche militarmente il governo siriano. Lo sconfinamento della guerra civile siriana in Libano non ha solo coinvolto le cittadine al confine siriano, ma anche i grandi centri urbani, tra cui Beirut, Sidone e Tripoli dove si sono verificati scontri armati, rapimenti e attentati. Dal 2013 le Forze armate libanesi hanno fatto da interposizione tra i due contendenti, mentre le elezioni, previste nel 2013, sono state rinviate. Nel 2016 viene eletto presidente della repubblica il generale Aoun,che torna all'incarico dopo quasi 30 anni dalla prima volta, mentre primo ministro \u00e8 il sunnita Saad Hariri.\nLe elezioni si sono svolte nel 2018 e hanno visto la vittoria dell'Alleanza 8 marzo, con il partito di Aoun che ha ottenuto la maggioranza relativa con 28 seggi.\nLa recessione economica (dovuta in parte anche alle ricadute della guerra civile nella vicina Siria) di questi anni, ha visto un aumento del deficit di bilancio e del debito estero. Questo ha portato alla fine del 2019 a una serie di proteste nel paese e alle dimissioni del primo ministro Saad Hariri.\nGli anni '20.\nPer anni, il Libano ha pagato gli interessi sul proprio debito pubblico attraverso altri prestiti, in un spirale progressiva di debito pubblico crescente, ma sul finire del 2019 tale meccanismo ha iniziato a scricchiolare, portando il paese all'insolvenza nel marzo 2020. La dimensione della crisi economica \u00e8 stata tale che molte famiglie sono tornate al baratto, vedendo il potere d'acquisto dei propri stipendi contrarsi di oltre il 90%; in aggiunta, il paese ha dovuto affrontare la pandemia globale di Covid 19.\nIl 4 agosto 2020, l'esplosione accidentale di 2750 tonnellate di nitrato d'ammonio stoccato in condizioni precarie nel porto di Beirut ha generato la distruzione di buona parte della citt\u00e0, causando 270 morti, 5000 feriti, 300 000 senzatetto, distruggendo oltre la met\u00e0 delle riserve di grano del paese e privando il Libano del porto da cui transitava circa il 60% della propria merce.\nA seguito dell'esplosione si sono riversate in strada migliaia di persone a Beirut per protestare contro il Governo, causando la morte di un poliziotto e l'occupazione di diversi ministeri governativi da parte dei manifestanti.\nOrdinamento dello Stato.\nIl Libano \u00e8 una repubblica parlamentare.\nLa costituzione libanese venne approvata il 23 maggio 1926, fu emendata una prima volta il 7 dicembre 1943 ed un'ultima volta a seguito degli Accordi di Ta'if del 1989.\nDal punto di vista costituzionale, il Libano pu\u00f2 essere definito una repubblica semipresidenziale perch\u00e9 il presidente della repubblica, per quanto non eletto direttamente dal corpo elettorale, condivide il potere esecutivo con il primo ministro, partecipando alle sedute del Consiglio dei ministri, nominando e revocando il primo ministro. Il presidente della repubblica \u00e8 eletto ogni sei anni da parte dei deputati.\nIl potere legislativo \u00e8 affidato all'Assemblea dei deputati (\"Majlis al-Nuww\u0101b\"), composta da 128 deputati eletti ogni cinque anni (fino al 2009 ogni quattro) mediante suffragio universale diretto. Il diritto di voto si esercita a partire dall'et\u00e0 di ventuno anni.\nL'elemento pi\u00f9 importante del sistema politico libanese \u00e8 il confessionalismo, ossia un assetto istituzionale in cui l'appartenenza religiosa di ogni singolo cittadino diventa il principio ordinatore della rappresentanza politica e il cardine del sistema giuridico. Anche gli incarichi amministrativi sono suddivisi tra le differenti confessioni religiose secondo un meccanismo predeterminato di quote riservate, che sono attribuite a ciascun gruppo in funzione del suo peso demografico e sociale.\nIn base a una convenzione costituzionale siglata informalmente come \"Patto Nazionale\" (\"al-m\u012bth\u0101q al-watan\u012b\") nel 1943, che integra o interpreta la costituzione del 23 maggio 1926, le pi\u00f9 alte cariche dello Stato sono assegnate ai tre gruppi principali:\nGli accordi di Ta'if del 1989 non hanno modificato questo sistema, ma si sono limitati a riequilibrare i rapporti di forza tra le confessioni maggiori, facendo in modo che il numero di deputati musulmani fosse pari al numero di deputati cristiani, e aumentando i poteri e le prerogative del primo ministro a scapito del presidente della repubblica. Gli accordi di Ta'if hanno previsto anche un nuovo organo, il \"Consiglio costituzionale libanese\", composto da 10 membri, 5 eletti dal Parlamento e 5 dal consiglio dei ministri, il cui ruolo \u00e8 quello di controllare la costituzionalit\u00e0 delle leggi e garantire il rispetto e l'integrit\u00e0 delle istituzioni, in particolare l'equilibrio tra i poteri, istituito nel 1993.\nPer quanto riguarda il Parlamento, i 128 seggi dell'Assemblea Nazionale in palio sono attribuiti in base sia ad un criterio geografico sia ad un criterio confessionale, attraverso una minuziosa ripartizione che cerca di riflettere gli equilibri demografici esistenti tanto a livello nazionale quanto a livello locale.\n1 protestanti;\n2 gruppi minori, cattolici di rito latino;\n3 armeno-cattolici.\nI seggi sono attribuiti attraverso un sistema proporzionale a preferenze multiple.\nIn ogni collegio, ciascun elettore, indipendentemente dalla propria affiliazione religiosa, pu\u00f2 esprimere tante preferenze quanti sono i seggi da assegnare per ciascun gruppo confessionale. Ad esempio, nel collegio Beirut 2 l'elettore potr\u00e0 esprimere una preferenza per il seggio sciita, due preferenze per i seggi sunniti, una preferenza per il seggio greco-ortodosso, una preferenza per il seggio armeno-ortodosso e una preferenza per il seggio riservato alle confessioni cristiane pi\u00f9 piccole. In questo modo, i candidati in lizza devono cercare di ottenere il consenso non solo dei propri correligionari, ma della maggioranza degli elettori del collegio. Questo sistema, concepito per promuovere gli esponenti pi\u00f9 moderati in seno a ciascuna comunit\u00e0, rischia di penalizzare le confessioni numericamente minoritarie. Negli ultimi anni sono state avanzate richieste di riforma della legge elettorale, introducendo collegi elettorali pi\u00f9 piccoli oppure attraverso la costituzione di un collegio unico nazionale con sistema a preferenza unica.\nNel settembre 2008 il parlamento ha approvato la nuova legge elettorale, inserendo le seguenti modifiche:\nPolitica.\nIl sistema politico \u00e8 dominato da alleanze elettorali \"ad hoc\", costituite mediante negoziazioni e compromessi attorno a figure di notabili locali e personalit\u00e0 influenti di ciascun collegio elettorale. Queste liste non hanno una base ideologica e spesso non risultano nella formazione di gruppi parlamentari ben identificabili.\nElezioni parlamentari del 2005.\nNella primavera del 2005, alle elezioni per il XVII parlamento, sulla scia dell'assassinio dell'ex-Primo ministro Raf\u012bq al-\u1e24ar\u012br\u012b, di numerose manifestazioni di massa di diverso orientamento politico, nonch\u00e9 del ritiro dell'esercito siriano, si \u00e8 prodotto un sostanziale cambiamento del paesaggio politico libanese. L'opposizione anti-siriana ha ottenuto una solida maggioranza, ottenendo 72 seggi su 128.\nDopo il conflitto del 2006 fra Hezbollah e Israele, si \u00e8 prodotto un lungo stallo politico, che si \u00e8 risolto in una ridefinizione dei rapporti di forza \"de facto\" tra maggioranza e opposizione a favore di quest'ultima. Concordato questo esito, il 25 maggio 2008 il Parlamento ha eletto quasi all'unanimit\u00e0 il generale Michel Suleiman quale nuovo Presidente della repubblica.\nElezioni parlamentari del 2009.\nNel 2009, alle elezioni per il XVIII parlamento, si \u00e8 riscontrato un sostanziale equilibrio tra le due principali coalizioni, peraltro molto eterogenee al loro interno. La Coalizione 14 marzo (anti-siriana) ha ricevuto una fragile maggioranza, e l'uscita del Partito Socialista Progressista dalla coalizione ha portato a un rovesciamento di fronte, privilegiando la Coalizione 8 marzo dopo il gennaio 2011. La composizione dell'esecutivo libanese si basa comunque su un principio di \"unit\u00e0 nazionale\" (\"wa\u1e25da wa\u1e6daniyya\") che privilegia la ricerca del consenso, la rappresentanza di tutti i principali partiti in seno al gabinetto dei ministri, e un meccanismo di divisione del potere su base consociativa.\nIl rinvio delle elezioni del 2013.\nIl 31 maggio 2013, il Parlamento ha esteso il suo mandato per 17 mesi, a causa del blocco della legge elettorale. Il 5 novembre 2014, il Parlamento ha emanato un altro decreto legislativo, mantenendo cos\u00ec il suo mandato per altri 31 mesi, fino al 20 giugno 2017.\nIl 18 febbraio 2014 il primo ministro Tammam Salam ha formato un governo di unit\u00e0 nazionale con 24 membri, otto della coalizione 14 marzo, otto della coalizione 8 marzo, sei indipendenti e due del PSP.\nElezioni presidenziali del 2016.\nIl 31 ottobre 2016, dopo molti mesi di stallo, il parlamento libanese ha eletto Michel Aoun come presidente della repubblica.\nIl 18 dicembre successivo \u00e8 entrato in carica il nuovo governo di unit\u00e0 nazionale, presieduto da Saad Hariri. Nel 2018 si sono tenute le elezioni parlamentari, rinviate dal 2013.\nLa crescente crisi economica, aggravata negli anni dai riflessi negativi avutisi nel paese a causa della Guerra civile siriana, ha scatenato nella popolazione una serie di proteste che hanno spinto il primo ministro a dimettersi il 29 ottobre 2019.\nIl 19 dicembre \u00e8 stato eletto primo ministro, dalla sola maggioranza dell'Alleanza 8 marzo uscita dalle urne nel 2018, il sunnita Hassan Diab, professore di ingegneria informatica all'universit\u00e0\nInno nazionale.\nKullun\u0101 li-l-watan li-l'ula li-l-'alam \u00e8 l'inno nazionale del Libano adottato nel 1927.\nSuddivisioni amministrative.\nLa Repubblica del Libano \u00e8 divisa in otto governatorati (\"muh\u0101faza\"), a loro volta divisi in 25 distretti (\"qad\u0101\"'). L'unita amministrativa minima \u00e8 il municipio (\"baladiyya\").\nEconomia.\nMoneta: Lira libanese (100 piastre)\nIl Libano ha una lunga tradizione di politiche economiche basate sulla concorrenza e il libero scambio, che prevedono una rigorosa applicazione del segreto bancario, anche se recentemente \u00e8 stato approvato un testo di legge contro il riciclaggio di denaro, e l'assenza di restrizioni riguardanti i movimenti di capitale e gli investimenti diretti dall'estero.\nLa guerra civile (1975-1990) ha danneggiato seriamente le infrastrutture del paese, ma non ne ha intaccato il ruolo e la reputazione di hub regionale dei servizi bancari, finanziari e assicurativi.\nNella prima met\u00e0 degli anni 1990 la ripresa economica, per quanto eccessivamente focalizzata sulla ricostruzione della capitale e sulle grandi opere, \u00e8 stata favorita da un settore bancario finanziariamente solido e da un sistema di piccole e medie imprese dotate di grandi capacit\u00e0 di recupero, oltre che dalle rimesse provenienti dai libanesi residenti all'estero.\nTra il 2000 e il 2005 la crescita si \u00e8 attestata su tassi prossimi allo zero (0,5% nel 2005), mentre il debito pubblico, cresciuto a dismisura negli anni del conflitto, \u00e8 giunto nel 2005 al 200,7% del PIL. L'indice dei prezzi al consumo \u00e8 ora sotto controllo, con un livello del 2,4% nel 2005, mentre il tasso di disoccupazione viene stimato intorno al 18% della forza lavoro.\nIl governo libanese ha annunciato l'intenzione di procedere nel lungo periodo alla privatizzazione, mediante la vendita di una cospicua parte del proprio pacchetto azionario, della compagnia aerea di bandiera Middle East Airlines, della compagnia elettrica \u00c9lectricit\u00e9 du Liban, della compagnia di telefonia fissa Liban Telecom e del porto di Beirut. Nelle intenzioni del governo, i ricavi risultanti dalla vendita sul mercato e i risparmi sugli stipendi del personale delle compagnie privatizzate dovranno essere utilizzati per il risanamento dei conti pubblici e per l'appianamento del deficit di bilancio.\nIl governo libanese intende inoltre varare un piano di razionalizzazione e riduzione della spesa pubblica, mentre il programma di riforma del sistema tributario ha mosso i suoi primi passi nel febbraio del 2002 con l'aumento della tassa sugli idrocarburi e l'approvazione dell'imposta sul valore aggiunto. Gli osservatori pi\u00f9 scettici sottolineano che non \u00e8 chiaro quanto questi obiettivi possano essere realizzati in un quadro di instabilit\u00e0 politica e di grande frammentazione sociale, aggravata da un crescente divario tra ricchi e poveri.\nLa Banca Centrale del Libano ha mantenuto un forte impegno nel preservare la credibilit\u00e0 e la stabilit\u00e0 della lira libanese, evitando di ricorrere a svalutazioni competitive (anche per mantenere sotto controllo il tasso d'inflazione) e preservando un tasso di cambio di 1.508 lire contro un dollaro americano. Nel 2015, l'inflazione ha toccato un tasso negativo pari al -4% per passare al +6% nel 2018 e al 4% del 2019 (dati ISPI).\nDal 1956 in Libano \u00e8 in vigore una rigida legislazione sul segreto bancario, propria dei paradisi fiscali. Il segreto copre anche l'emissione societaria di azioni pagabili al portatore. Esistono accordi bilaterali con 29 Paesi, ma al 2015 \u00e8 esclusa in linea di principio la pubblicazione dei dati dei correntisti e delle transazioni valutarie per scopi di indagine tributaria.\nAl 2019, l'Italia \u00e8 risultata uno dei primi dieci partner commerciali del Libano, sebbene il valore degli scambi sia stato relativamente contenuto fra uno e due miliardi di euro.\nNel 2010, le importazioni erano state complessivamente pari a 10 miliardi di dollari, dieci volte superiori all'export libanese di oro e metalli e droga. Quest'ultima \u00e8 all'origine della guerra fra sciiti di Amal e \"khomeinisti\" di Hezbollah. Nel giugno 2020, il Libano \u00e8 stato il primo paese arabo a legalizzare il commercio interno della cannabis per scopo terapeutico e industriale.l, di cui era uno dei primi produttori mondiali.\nFino al 2015, il Libano era caratterizzato da un'elevata propensione al risparmio che nel triennio 2008-2012 aveva portato a un valore dei depositi bancari in dollari pari a tre volte il Prodotto Interno Lordo. Dopo il 2015, si erano registrati tassi di crescita superiori al 10%. I depositi erano incentivati dal cambio col dollaro e dai tassi di interesse.\nDopo venti anni di politica monetaria tesa a stabilizzare un cambio fisso lira libanese/dollaro a un valore di 1.500, nel 2011 la banca centrale lasci\u00f2 che in pochi mesi la valuta si deprezzasse 40% del valore sul dollaro. Nel 2019, il debito pubblico, che dagli anni Novanta era il terzo pi\u00f9 alto al mondo in percentuale sul PIL, arriva al 170% del PIL e supera il tetto dell'11% del deficit, mentre l'inflazione viaggia a due cifre, le riserve in valuta estera della banca centrale scendono ai minimi storici e per la prima volta anche il risparmio privato entra in crisi. Nel marzo 2020, il governo decide di non ripagare 1.2 miliardi di titoli di debito in scadenza. Il governo ha chiesto di rinegoziare le condizioni e i tassi di interesse sul debito, con particolare riferimento a ulteriori 30 miliardi di stock detenuti da societ\u00e0 di investimento estere.\nAl 2019, il PIL nazionale ammontava a 77 miliardi di euro a fronte di un debito pari al 150 per cento del PIL, quindi con un'importante quota di debito estero.\nNell'aprile 2020, il governo ha concordato col Fondo Monetario Internazionale un piano di riforme economiche che prevede l'abbassamento del rapporto debito/PIL intorno al 100%, e in contropartita la concessione di un prestito-ponte da 10 miliardi di euro e ai livelli raggiunti durante gli anni Novanta. Prima dell'esplosione al porto di Beirut e delle successive dimissioni del governo, la politica nazionale era intenzionata a svalutare il tasso di cambio dal valore medio di 1.500 a 3.500 dollari per lira libanese. L'FMI ha chiesto la riforma del settore bancario, il blocco delle assunzioni nel settore pubblico e l'incremento delle tasse.\nNel triennio 2017-2020, il PIL \u00e8 calato del 30%. A luglio, la banca centrale ha comunicato la fissazione di un tasso di cambio specifico per il settore alimentare e per la manifattura pari a 3.900 lire per dollaro, valore che il governo voleva estendere a tutta l'economia. In precedenza, gi\u00e0 esisteva un doppio tasso di cambio che al mercato nero si aggirava intorno alle 8.000 lire per dollaro.\nCultura.\nPatrimoni dell'umanit\u00e0.\nL'UNESCO ha riconosciuto cinque siti libanesi come patrimonio mondiale dell'umanit\u00e0: \nArte.\nUna delle pi\u00f9 importanti esponenti artistiche del XX secolo fu la pittrice e scultrice Saloua Raouda Choucair (1916-2017), esponente dell'arte astratta di spicco non solo del Libano ma del mondo arabo.\nProduzione letteraria.\nTra gli scrittori libanesi si ricordano Khalil Gibran, Ali Ahmed Said, Hod\u0101 Barak\u0101t, Elias Khoury, Rashid Daif, Georges Schehad\u00e9, Amin Maalouf e Samir Kassir.\nTra le altre note scrittrici libanesi del XX secolo ricordiamo Mayy Ziyade, libanese-palestinese e Anbara Salam Khalidi, anche attivista, e tra le prime femministe arabe.\nSpettacoli e musica.\nNumerosi festival sono organizzati durante il periodo estivo, spesso all'interno di monumenti e siti archeologici. Il programma di questi festival comprende generalmente un mix di spettacoli teatrali, opera lirica, musical, concerti di musica classica e musica pop.\nI festival pi\u00f9 importanti si svolgono a Baalbek, Beiteddine e Biblo.\nProvengono dal Libano numerosi interpreti della musica araba contemporanea. Oltre ad artisti come Fairuz, celebre per la sua estensione vocale, lo spirito patriottico e le sue canzoni d'amore, e Marcel Khalife, noto per il suo impegno politico e come interprete di \"oud\", uno strumento tradizionale simile al liuto, la nuova generazione dei cantanti di musica pop comprende nomi famosi in tutto il mondo arabo, come Najwa Karam, Nancy Ajram, Cyrine Abdelnour, Haifa Wehbe, Nawal al-Zoghby, Elissa, Ragheb Alama e il cantante anglo-libanese Mika, uno dei cantanti pop attuali di maggior seguito.\nSistema scolastico.\nIl Libano \u00e8 uno dei paesi con la pi\u00f9 alta percentuale di alfabetizzazione nel mondo arabo e nella regione del Vicino Oriente: l'86% della popolazione. Poich\u00e9 il Libano non ha risorse naturali, cio\u00e8 materie prime, le risorse umane sono le pi\u00f9 importanti per il paese.\nIl governo dedica al sistema scolastico molte risorse, investendo pi\u00f9 del 15% delle entrate statali. In particolare, negli ultimi anni \u00e8 attivo un grande progetto per introdurre le tecnologie dell'informazione nelle scuole pubbliche.\nIn Libano, l'et\u00e0 dell'obbligo scolastico \u00e8 ancora 11 anni. Il sistema scolastico era basato sul \"baccalaur\u00e9at\" francese, ma vari cambiamenti sono stati adottati. Ci sono due tipi di scuole, quelle private e quelle pubbliche. Lo studente deve imparare la lingua araba come lingua madre e pu\u00f2 scegliere di imparare la lingua inglese o la lingua francese come prima lingua straniera. Inoltre, pu\u00f2 scegliere una terza lingua come seconda lingua straniera.\nNonostante le similitudini fra i sistemi scolastici libanese ed italiano, l'et\u00e0 dell'obbligo, la struttura scolastica come il calendario scolastico, il sistema dei voti e i temi trattati nei curricula scolastici dei due paesi sono diversi.\nUniversit\u00e0.\nIl Libano ospita numerose universit\u00e0, che seguono perlopi\u00f9 il sistema accademico statunitense e offrono titoli di studio riconosciuti dagli atenei degli Stati Uniti.\nTra le universit\u00e0 pi\u00f9 importanti spiccano, per prestigio, numero di iscritti, variet\u00e0 di corsi e credibilit\u00e0 accademica, la American University of Beirut, fondata da missionari protestanti americani nell'ottobre 1866, la Lebanese American University, l'Universit\u00e0 Araba di Beirut e l'Universit\u00e9 Libanaise, che \u00e8 l'unico ateneo statale del Paese.\nInoltre in Libano si trova la pi\u00f9 importante universit\u00e0 francofona tra quelle presenti in Paesi in cui il francese non sia lingua materna dominante della popolazione, l'Universit\u00e9 Saint-Joseph, fondata dai Padri gesuiti nel 1875.\nScienza.\nIn ambito scientifico ricordiamo la figura del biologo Ardem Patapoutian, Premio Nobel per la medicina, nel 2021.\nGastronomia.\nLa cucina libanese \u00e8 un tipo di cucina che utilizza spesso frutta verdura e cereali.\nOriginari del Libano sono i Falafel, tipiche polpette di legumi a base, spesso, di ceci o fagioli tritati.\nTutela dell'ambiente.\nDurante gli anni della guerra civile, l'ecosistema libanese ha subito danni molto ingenti. Alcune foreste furono abbattute, altre furono bruciate dai frequenti incendi provocati dalle bombe e la distruzione di quasi tutti i servizi ha comportato la dispersione di rifiuti solidi e liquidi.\nFinita la guerra, i fondi vennero utilizzati per la ricostruzione di strade, citt\u00e0 e attivit\u00e0, perci\u00f2 il problema della tutela ambientale pass\u00f2 in secondo piano. Questo ha portato in alcune zone ad un'edilizia incontrollata e ad altri gravi reati, come il pompaggio nel sottosuolo di liquidi pericolosi.\nLa situazione \u00e8 comunque in via di miglioramento e il turismo, in aumento, ha comportato un inasprimento delle pene per reati contro l'ambiente e ha portato alla creazione di nuove aree protette. Nel governo libanese vi \u00e8 anche la carica di ministro dell'ambiente, il che dimostra che esiste una certa sensibilit\u00e0 per le tematiche ambientali. Esistono anche diverse ONG che tutelano l'ambiente o stanno sensibilizzando gli abitanti.\nLa Foresta dei cedri di Dio dal 1998 \u00e8 Patrimonio dell'umanit\u00e0 dell'UNESCO.\nAree protette.\nLe zone protette pi\u00f9 importanti del Libano sono:\nSport.\nTerzo posto ai Giochi panarabi del 1957 e del 1997 la Nazionale di calcio del Libano ha come capocannoniere Hassan Maatouk con 21 reti.\nPer quanto concerne il kickboxing il Libano ha raggiunto il titolo di campione del mondo \nIl Libano ai Giochi olimpici ha conquistato due argenti e due bronzi alle Olimpiadi estive.\nCollegamenti esterni.\nSalvo dove altrimenti specificato, i siti seguenti dispongono di pagine in inglese e/o in francese."}
{"id": "34952", "revid": "1516566", "url": "https://it.wikipedia.org/wiki?curid=34952", "title": "Costa Vescovato", "text": "Costa Vescovato (\"C\u00f2sta\" in piemontese) \u00e8 un comune italiano di 324 abitanti della provincia di Alessandria in Piemonte.\nGeografia fisica.\nIl comune \u00e8 situato sul crinale spartiacque tra i torrenti Ossona e il rio Cornigliasca.\nStoria.\nFu uno dei territori soggetti al dominio temporale dei vescovi di Tortona, da cui deriva il nome. Soggetto, come tutto il territorio, alle mire espansionistiche del Ducato di Milano, fu teatro di conflitti giurisdizionali tra i vescovi e il governo spagnolo prima e il governo sabaudo poi. Dopo il periodo napoleonico divenne definitivamente territorio del Regno di Sardegna.\nSimboli.\nLo stemma e il gonfalone del comune di Costa Vescovato sono stati concessi con decreto del presidente della Repubblica dell'8 gennaio 1991.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona."}
{"id": "34953", "revid": "439868", "url": "https://it.wikipedia.org/wiki?curid=34953", "title": "Anterivo", "text": "Anterivo (\"Altrei\" in tedesco, \"F\u00e5ltr\u00fai\" in dialetto sudtirolese, \"Nantar\u00f9\" in ladino e in dialetto fiammazzo) \u00e8 un comune italiano di abitanti della Val di Fiemme, appartenente alla provincia autonoma di Bolzano.\nGeografia fisica.\nSituato alle pendici del Monte Corno, nelle Dolomiti \u00e8 all'interno dell'omonimo parco naturale protetto, chiamato dai locali \"Alpe Strencia\", Anterivo conta anche due frazioni: \"Gugg\u00e1l\" e Pramarino. \u00c8 l'unico comune di lingua tedesca della val di Fiemme, infatti nel 1946 \u00e8 passato dalla provincia autonoma di Trento alla provincia autonoma di Bolzano in seguito all'accordo De Gasperi-Gruber.\nIl comune si estende oltre il \"Reggelberg\" sul versante che guarda verso la val di Cembra. Il paese \u00e8 raggiungibile da Ora o da Passo di San Lugano\"jof da San Lugan\" in \"anteriv\u00e9rsc\" (val di Fiemme). Dal margine esterno del piccolo villaggio un ripido pendio cade quasi a picco verso la forra dell'Avisio. Gi\u00f9 in fondo alla valle si trova il lago artificiale di Stramentizzo, dove una condotta di 10\u00a0km porta l'acqua del lago alla centrale di San Floriano nella valle dell'Adige presso Laghetti nel comune di Egna.\nOrigini del nome.\nIl toponimo \u00e8 attestato per la prima volta nel 1321 come \"Antereu\", \"Altreu\" e \"Altre\u00fc\", e nel 1406 come \"Antrew\" e deriva dal latino \"in ante rivum\", cio\u00e8 \"davanti al torrente\".\n\"Eben\" \u00e8 attestato nel 1410 come \"hof in der Eben\" e deriva dal latino \"Ebene\", cio\u00e8 \"tratto pianeggiante\", dove alcuni pastori fiammazzi e fassani si sono insediati con un maso, con a lato un prato.\n\"Gugg\u00e1l\" \u00e8 attestato nel 1406 come \"Cuc\u00e1l\" e nel 1463 come \"Gugc\u00e1l\" e deriva dal latino \"Cuccuch\", cio\u00e8 \"cucc\u00f9\".\nStoria.\nOrigine.\nAntereu, oggi Anterivo in italiano ed Altrei in tedesco, viene citato come insediamento per la prima volta in documenti del 1321.\nAnterivo \u00e8 l'ultimo bastione degli insediamenti tedeschi ad est dell'Adige, che si ebbero proprio nel 1321 con i provvedimenti principeschi del duca Enrico di Carinzia e Tirolo, che confer\u00ec al suo vassallo Gottschalk di Bolzano, suo giudice ad Egna, il diritto di insediare 10 masi ad Anterivo tramite i suoi coloni tirolesi. Fino alla prima guerra mondiale il comune apparteneva alla Giurisdizione di Egna- Caldiff e religiosamente alla Pieve di Fiemme ma mai alla Magnifica Comunit\u00e0, stretti i legami con Fiemme grazie alla vicinanza con Capriana e con le frazioni di Carano ai masi di Solaiolo.\nNel 1919 col Regno d'Italia il comune di Anterivo amministrativamente rimase a Cavalese, e quindi nella provincia di Trento, ma nel 1947, dopo la seconda guerra mondiale, il comune pass\u00f2 nella provincia di Bolzano.\nNel primo censimento italiano del 1921, fra gli allora 402 abitanti di Anterivo, solo nove risultarono di lingua italiana. Secondo il censimento del 1951, il paese contava 435 abitanti.\nStemma.\nLo stemma rappresenta i dieci masi costruiti nel 1321 che formarono il nucleo di Anterivo. Lo scudo \u00e8 contropalato di colori argento e nero. Lo stemma \u00e8 stato adottato nel 1968.\nSociet\u00e0.\nEtnie e minoranze straniere.\nSecondo i dati ISTAT nel gennaio 2018 la popolazione straniera residente era di 10 persone.\nTradizioni e folclore.\nLa popolazione \u00e8 tradizionalmente legata ai vicini trentino-tirolesi.\nRipartizione linguistica.\nLa sua popolazione nel 2011 \u00e8 risultata per l'87,80% appartenente al gruppo linguistico tedesco e per il 12,20% appartenente al gruppo linguistico italiano."}
{"id": "34954", "revid": "2222045", "url": "https://it.wikipedia.org/wiki?curid=34954", "title": "Avelengo", "text": "Avelengo (\"Hafling\" in tedesco) \u00e8 un comune italiano di 794 abitanti della provincia autonoma di Bolzano in Trentino-Alto Adige. Fa parte del comprensorio del Burgraviato.\nIl comune \u00e8 noto per aver dato il nome alla razza equina Avelignese.\nOrigini del nome.\nIl toponimo \u00e8 attestato per la prima volta nel 1170 come \"Hafningen, Haviningo, Heviningen, Heveninga\" e deriva probabilmente da \"hafele\" diminutivo di \"haf\" (\"maso\").\nInsieme a H\u00f4ne, \u00e8 uno dei due comuni italiani il cui nome comincia con la lettera \"H\".\nStoria.\nNel territorio comunale sono stati rinvenuti reperti archeologici risalenti all'et\u00e0 di ferro, segnatamente presso il \"Melchboden\". La topografia del centro abitato (caratterizzato da masi sparsi con una chiesa in posizione centrale) evidenzia le sue origini altomedievali, esattamente nel periodo della colonizzazione baiuvara. Nell'urbario dei conti del Tirolo del 1288 compaiono elencati i nomi dei singoli insediamenti.\nIl comune fu accorpato nel 1931 a Merano, per poi tornare autonomo nel 1957.\nSimboli.\nIl cavallo \u00e8 della locale razza Avelignese; la montagna ed il pino simboleggiano l'altitudine del borgo. Lo stemma \u00e8 stato concesso nel 1967.\nMonumenti e luoghi d'interesse.\nArchitetture civili.\nPresso il paese si trova il ponte con la maggior campata di tutto l'Alto Adige, restaurato nel 2008.\nSociet\u00e0.\nRipartizione linguistica.\nLa popolazione di Avelengo \u00e8 quasi totalmente di madrelingua tedesca. \u00c8 del tutto assente il gruppo linguistico ladino:\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente ammontava a 53 persone.\nSport.\nLa 15\u00aa tappa del Giro d'Italia 1988 si \u00e8 conclusa a Merano 2000 con la vittoria del francese Jean-Fran\u00e7ois Bernard.\nLa societ\u00e0 calcistica del paese \u00e8 l\u2019SpG Meltina Verano Avelengo, che nella stagione 2019-2020 milita in Seconda Categoria, girone A dell\u2019Alto Adige."}
{"id": "34955", "revid": "1516566", "url": "https://it.wikipedia.org/wiki?curid=34955", "title": "Carezzano", "text": "Carezzano (\"Carz\u00f2u\" in dialetto tortonese) \u00e8 un comune italiano di 428 abitanti della provincia di Alessandria, in Piemonte, situato sulle colline alla destra del torrente Scrivia.\nStoria.\nIl nome di Carezzano Superiore ed Inferiore \u2014 due paesi omonimi, con identit\u00e0 separate \u2014 deriva dall'agglutinazione dei due vocaboli del ligure arcaico \"car\" (\"altura\") e \"san\" (\"luogo\"), da cui, dunque, \"luogo sull'altura\". La definizione attiene con maggior evidenza al villaggio superiore che, non a caso, si crede sorto assai prima dell'omonimo situato pi\u00f9 in basso, al quale tuttavia cedette, col passare del tempo, per consistenza ed importanza. Carezzano Inferiore, o Maggiore, infatti, fu capitale del Vescovato di Tortona dalla fine del XIV secolo a quella del XVI. Il Vescovo vi tenne la sua curia, il suo tribunale, un suo vicario, le sue prigioni. Sul vicino colle di Castiglione erano eseguite le sentenze capitali: tra le altre, tre donne della vicina Val Magra vi furono bruciate per stregoneria, nell'estate del 1520, dopo un drammatico processo in piazza.\nNella sua circoscrizione, a Vezzano, dove i Vettii ebbero una loro villa, fu edificata un'antica pieve, gi\u00e0 documentata nel XII sec. Ad essa, nel XV, si sovrapporr\u00e0 il celebre convento di cui sopravvivono alcune strutture ed il campanile romanico. \nSono originarie di Carezzano le famiglie di:\nSexto Canegallo (Sestri Ponente 1892 \u2013 Carezzano 1966) diplomato all'Accademia Ligustica di Belle Arti di Genova, in origine pittore divisionista, dopo il suo trasferimento a Milano si colloc\u00f2 a met\u00e0 strada fra divisionismo e futurismo. Espose con successo di pubblico e di critica a Roma, Genova, Parigi.\nElla Tambussi Grasso (Windsor Locks, 1919 \u2013 Hartford, 1981) di famiglia originaria della frazione Perleto, fu la prima donna governatore nella storia degli Stati Uniti d'America; amministr\u00f2 con autorevolezza il Connecticut dal 1975 al 1980, quando dovette dimettersi per gravi motivi di salute; il presidente statunitense Ronald Reagan la insign\u00ec nel 1984 della prestigiosa Medal of Freedom postuma; dal 1993 il suo nome \u00e8 iscritto nella National Women's Hall of Fame.\nPietro Lorenzo Schiavi - Fonda nel paese natio, nell'anno 1672, una istituzione caritativa il cui reddito viene destinato a sostenere i figli di famiglie bisognose. L'Opera Pia Schiavi, che dal promotore prender\u00e0 il nome, si dota di statuto nel settembre 1875 ed opera in Carezzano fino al 1934.\nIl comune \u00e8 nato dalla fusione dei comuni di Carezzano Inferiore e Carezzano Superiore nel 1928.\nSimboli.\nLo stemma del comune di Carezzano \u00e8 stato concesso con decreto del presidente della Repubblica del 27 febbraio 1958.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34956", "revid": "15756", "url": "https://it.wikipedia.org/wiki?curid=34956", "title": "Badia (Italia)", "text": "Badia (\"Abtei\" in tedesco) \u00e8 un comune italiano sparso di abitanti della provincia autonoma di Bolzano in Trentino-Alto Adige. \u00c8 composto dalle frazioni di Pedraces (sede della casa comunale), San Leonardo (lad. \"San Lin\u00eart\", ted. \"St. Leonhard\"), La Villa e San Cassiano e si trova nel comprensorio dell'Alta Badia, sulle Dolomiti al confine con il Veneto. La Val Badia \u00e8 una delle cinque valli in cui \u00e8 ancora vivo l'uso della lingua ladina, antico idioma romanzo nella sua forma locale (Badiotto).\nIl comune, come l'intera valle, fa parte della comunit\u00e0 comprensoriale della Val Pusteria.\nGeografia fisica.\nFra le montagne del comprensorio, su cui si trovano anche importanti parchi naturali come il Parco naturale Fanes - Sennes e Braies ed il Parco naturale Puez-Odle, sono da ricordare nella parte est del comune le vette dolomitiche del Lagazuoi (2.778 m), Cima Cunturines (3.064 m), La Varella (3.055 m), il Monte Cavallo (2.907 m), e ad ovest la Gardenaccia (2.500 m).\nOrigini del nome.\nIl toponimo \u00e8 attestato per la prima volta nel 1325 e nel 1341 come \"Aptei\", nel 1347 come \"Badia\" e nel 1411-1412 come \"Abbadia\" e \"Abbatia\" ed \u00e8 legata all'abbazia di Sonnenburg nei pressi di Brunico.\nStoria.\nOrigine.\nLa storia dell'abitato e dei suoi masi \u00e8 intimamente legata all'opera colonizzatrice che nel medioevo fu propugnata dal monastero benedettino di Sonnenburg nella vicinissima val Pusteria, il pi\u00f9 importante proprietario fondiario nel paese.\nBadia \u00e8 appartenuta sino alla fine della prima guerra mondiale alla circoscrizione giudiziaria di Marebbe ed era parte del distretto di Brunico.\nIl 14 dicembre 2012 una grande frana ha devastato uno dei pendii tra le localit\u00e0 Anv\u00ec e Sottr\u00f9, ovvero tra La Villa e San Leonardo. Nonostante la grande estensione di circa 2 ettari e la quantit\u00e0 di materiale scaricato a valle, solamente 3 abitazioni sono rimaste travolte.\nStemma.\nLo stemma \u00e8 quello della famiglia \"Winkler von Colz zu Rubatsch\" che nel XVI e XVII secolo aveva delle propriet\u00e0 nel comune ed un omonimo castello a La Villa. Lo scudo \u00e8 troncato; nella parte superiore \u00e8 rappresentato uno stambecco, di colore nero, che tiene nelle zampe anteriori un ramo rosso reciso su sfondo oro. La parte inferiore e divisa in tre con vertice superiore; i tre settori sono di colore argento e rosso alternati con al centro una rosa ciascuno di colore opposto ed il petalo centrale d'oro. Lo stemma \u00e8 stato adottato nel 1967.\nMonumenti e luoghi d'interesse.\nFra i monumenti e luoghi emblematici ci sono il santuario di Santa Croce sopra Badia, il Castel Colz a La Villa e la chiesa di San Leonardo nell'omonima localit\u00e0.\nArchitetture religiose.\nNel territorio comunale inoltre sono numerosi gli edifici sacri minori sottoposti a vincolo architettonico:\nla cappella a Paracia, con torretta campanaria (XVIII secolo)\nla goticizzante cappella a Cianins, risalente alla met\u00e0 dell'Ottocento,\nla cappella di Lourdes a La Villa (1890 circa),\nla cappella della Madonna a Costadedoi (1901),\nla coeva cappella di Nostra Signora a Pescoll, realizzata su un edificio pi\u00f9 antico,\nla cappella Lagazuoi, rinnovata nel 1930,\nla cappella sulla strada statale presso La Villa, anch'essa interamente in legno e con tetto a scandole (1930),\nla cappella della Madonna a Piccolplang.\nSociet\u00e0.\nRipartizione linguistica.\nLa sua popolazione \u00e8 nella quasi sua totalit\u00e0 di madrelingua ladina:\nGeografia antropica.\nFrazioni.\nIl comune di Badia conta tre frazioni grazie alle quali risulta essere il comune pi\u00f9 popolato di tutta la Val Badia:\nEconomia.\nLe attivit\u00e0 economiche principali sono il turismo, specialmente quello invernale che pu\u00f2 contare su numerosi impianti di risalita e piste da discesa, fra cui la celebre Gran Risa di La Villa (Badia) e la pista del Santa Croce (che porta all'omonimo santuario), e l'artigianato che ha un ruolo di grande importanza per l'economia locale.\nDal 1987 fa parte dei \"100 Comuni della Piccola Grande Italia\"."}
{"id": "34957", "revid": "123444497", "url": "https://it.wikipedia.org/wiki?curid=34957", "title": "Barbiano", "text": "Barbiano (\"Barbian\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nIl paese si trova a 836 m s.l.m., ma il territorio comunale si estende dai 480 m, in corrispondenza del fiume Isarco, fino al corno del Renon, a 2.260 m s.l.m.\nOrigini del nome.\nIl toponimo \u00e8 attestato per la prima volta tra il 994 e il 1005 come \"Parpian\" e tra il 1050 e il 1060 come \"Berbian\" e deriva dal nome di persona latino Barbius.\n\"Saubach\" \u00e8 attestato nel 1240-1250 come \"Suopach\" e \"Soubach\" e nel 1359 come \"Saubach\" e deriva dall'alto tedesco medio *s\u00fbrbach (\"rio malefico\"). Esiste anche la forma parallela \"St. Ingenuin\" che si rif\u00e0 al patrono della chiesa vescovile di Bressanone, Ingenuino di Sabiona.\nStoria.\nQuando la localit\u00e0 sia stata fondata non \u00e8 noto, ma da reperti archeologici si \u00e8 stabilito che ancor prima dei Romani, dei gruppi di popolazione stabile siano stati attratti dalla zona di Barbiano, tanto da stabilirvisi e formare cos\u00ec insediamenti umani permanenti.\nLa prima menzione del paese in un documento storico risale all'anno 855 d.C., con cui il monastero benedettino di Frisinga, costituito dall'Abbazia di Weihenstephan, attesta di avere propriet\u00e0 terriere a Barbiano, che erano in suo possesso da trent'anni.\nIl termine di Barbiano deriva con alta probabilit\u00e0 da \"Barbius\", un possidente terriero dell'impero romano, il cui dato storico indica comunque una precoce colonizzazione del paese, poich\u00e9 i vari scavi archeologici eseguiti sul territorio comunale rivelano che molto prima dei Romani, che va dal 15 a.C. al 476 d.C., la gente si muoveva attraverso la zona di Barbiano, trovandola di proprio gradimento tanto da stabilirvisi definitivamente.\nDa tempo immemorabile Barbiano ha formato un'unit\u00e0 politica ed ecclesiastica con il vicino comune di Villandro.\nGi\u00e0 nel XIV secolo, si era sviluppata all'interno del ducato di Bolzano, l'autonomia giudiziaria di Villandro, per cui l'attuale territorio comunale di Barbiano con Margr\u00e8 San Giacomo, Santa Geltrude e Sant'Ingenuino, venne indicato come \"la Corte bassa od inferiore\" e costituiva geograficamente la cosiddetta parte superiore del tribunale di Villandro.\nNel 1810, sotto l'occupazione bavarese, Barbiano era un comune autonomo, cio\u00e8 separato politicamente ed amministrativamente da Villandro.\nNel 1903, la curazia ch'era esistente dal 1682, fu elevata a parrocchia e cos\u00ec il villaggio ebbe quindi anche un'autonomia ecclesiastica.\nNel mese di ottobre del 1925, tre anni dopo la presa del potere da parte del fascismo, i comuni di Barbiano, Ponte Gardena, Villandro e Laion vennero fusi insieme per formare un consorzio sovracomunale, e la sede del governo locale fu stabilita a Ponte Gardena, e solo nel 1958 la sede comunale \u00e8 stata spostata di nuovo a Barbiano.\nInondazione di Colma del 1891.\nNella notte fra il 17 e il 18 agosto 1891 la frazione di Colma \u00e8 stata teatro di una esondazione disastrosa del 'rio Gondo' (\"Gonderbach\"), altrimenti tranquillo, che ha causato la distruzione di oltre 14 case e la morte di ben 39 persone.\nA causa di violenti temporali nella zona della sorgente, il torrente ha portato rapidamente pi\u00f9 acqua del solito, ingrossandosi a dismisura ed arrecando quella notte danni e rovina in misura drammatica.\nMolti residenti di Colma hanno perso tutti i loro beni e le loro fattorie, e 39 addirittura la loro vita, ed oggi c'\u00e8 una targa commemorativa per le vittime della catastrofe.\nStemma.\nLo stemma \u00e8 interzato di: argento, verde e nero. Nella seconda fascia sono rappresentate tre chiese: San Nicola, Santa Gertrude e Santa Maddalena che sono situate in montagna sopra il villaggio. La fascia inferiore nera \u00e8 attraversata da una sottile di colore argento e rosso simboleggiante la barra doganale del villaggio di \"Colma-Kollmann\" situato nel comune. Lo stemma \u00e8 stato adottato nel 1970.\nMonumenti e luoghi d'interesse.\nDi particolare importanza \u00e8 il palazzo \"Friedburg\" del Quattro e Cinquecento, collocato nel centro di Colma essendo stato a lungo uno delle dogane sulla tratta del Brennero.\nDa visitare certamente sono le Tre Chiese (\"Dreikirchen\") che si trovano tra il comune di Barbiano e quello di Villandro.\nVi si trovano due edifici dell'architetto Lois Welzenbacher, uno degli esponenti del modernismo austriaco degli anni fra le due guerre.\nInoltre poco a nord del paese si trovano alcune cascate molto affascinanti: le cascate di Barbiano.\nSociet\u00e0.\nRipartizione linguistica.\nLa popolazione, al censimento 2011, \u00e8 prevalentemente di madrelingua tedesca:\nNel 1971 la componente italiana costituiva il 13,55% della popolazione, diminuita negli anni successivi fino ad arrivare all'1,87% nel 2011.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 102 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "34960", "revid": "290309", "url": "https://it.wikipedia.org/wiki?curid=34960", "title": "Braies", "text": "Braies (IPA:, \"Prags\" in tedesco IPA:) \u00e8 un comune italiano di 654 abitanti della provincia autonoma di Bolzano, in Trentino-Alto Adige, situato in Val Pusteria.\nGeografia fisica.\nIl paese di Braies \u00e8 famoso anche per il lago di Braies che si trova nell'omonima valle.\nAl territorio comunale appartiene parte del Parco naturale Fanes - Sennes - Braies.\nOrigini del nome.\nIl nome \u00e8 omofono di Bragas e forse pu\u00f2 risalire a \"barga\", con valore semantico di \"capanna\". Il toponimo \u00e8 attestato per la prima volta tra il 965 e il 973 come \"Pragas\", tra il 1085 e il 1097 come \"Prages\" e nel 1298 come \"Prags\" e sembra essere di origine preromana, forse connesso al termine celtico \"bracu\" (\"palude\") o a \"barga\" (\"capanna\").\nStoria.\nBraies era popolata gi\u00e0 durante la preistoria, come testimoniano alcuni ritrovamenti, e nel periodo medievale vi esercitarono la loro giurisdizione i conti del Tirolo. Il lago di Braies, in quel periodo, rientrava invece nella zona controllata dal principato vescovile di Bressanone.\nDurante il Rinascimento le sue sorgenti termali la resero molto frequentata, come testimonia il soggiorno, nel 1491, della contessa Paola Gonzaga, moglie del conte di Gorizia e del conte del Tirolo e duca di Carinzia Leonardo.\nTra i monumenti pi\u00f9 significativi custoditi dal comune vanno annoverati: la parrocchiale di San Vito, risalente al XIV secolo e rimaneggiata nel corso del XVII secolo; la chiesa del Cristo della Passione, edificata intorno al 1720; l'Hotel \u201cPragser Wildsee\u201d, sulle rive dell'omonimo lago di Braies, edificato tra il 1897 e il 1899 dal noto architetto viennese Otto Schmid.\nRisale ancora al XVIII secolo la tradizione del cosiddetto \"Nikolausspiel\", una rappresentazione sacra attorno alla vita di San Nicol\u00f2, tipica della cultura religiosa popolare delle Alpi.\nAnche per la valle di Braies, come molte valli di confine, questa \u00e8 stata oggetto di fortificazioni durante il periodo fascista. Queste opere fortificate fanno parte del Vallo Alpino in Alto Adige e precisamente dello sbarramento di Braies.\nNel paese di Braies, sull'omonimo lago di Braies, si trova l'albergo \u201cPragser Wildsee\u201d, con lo stesso nome del lago in tedesco, dove furono detenuti fino al 30 aprile 1945 prigionieri di spicco, tra cui Martin Niem\u00f6ller, L\u00e9on Blum e Kurt von Schuschnigg, oltre a gruppi familiari, in prossimit\u00e0 del 20 luglio 1944, i quali secondo il comando di Adolf Hitler sarebbero dovuti essere uccisi, ma poco prima su richiesta del comandante della Wehrmacht Wichard von Alvensleben, erano stati liberati a Villabassa in alta Val Pusteria dalla custodia delle SS, che li teneva in arresto.\nIl 4 maggio 1945, l'esercito americano ha raggiunto il posto e ha portato i prigionieri liberati dalla detenzione di Braies a Capri, dove sono stati controllati per il loro passato politico.\nStemma.\nLo stemma rappresenta un cervo sopra un monte a tre cime, di colore verde, attraversato da un ruscello ondulato. Lo stemma \u00e8 stato adottato nel 1968.\nSociet\u00e0.\nRipartizione linguistica.\nLa sua popolazione \u00e8 pressoch\u00e9 totalmente di madrelingua tedesca:\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 16 persone.\nGeografia antropica.\nFrazioni.\nAll'interno del territorio comunale di Braies si trovano le seguenti frazioni: Braies di Dentro (\"Innerprags\"), Braies di Fuori (\"Au\u00dferprags\"), San Vito (\"St. Veit\"), Ferrara (\"Schmieden\").\nLa localit\u00e0 principale del comune, cio\u00e8 la frazione Ferrara (in ted. \"Schmieden\"), prende il suo nome dalla forgiatura delle falci, di cui il paese era un esempio vivente."}
{"id": "34961", "revid": "125816466", "url": "https://it.wikipedia.org/wiki?curid=34961", "title": "Brennero", "text": "Brennero (\"Brenner\" in tedesco) \u00e8 un comune italiano sparso di abitanti della provincia autonoma di Bolzano in Trentino-Alto Adige.\n\u00c8 inoltre un comune mercato.\nGeografia fisica.\nConfina con l'Austria, presso il passo del Brennero. Il comune comprende anche la Val di Fleres.\nLa sede comunale si trova nella frazione di Colle Isarco, il centro pi\u00f9 abitato (circa 1.000 abitanti contro i circa 320 di Brennero).\nIl comune di Brennero dista 82 km da Bolzano, 137 km da Trento, 40 km da Innsbruck, 52 km da Mittenwald, 18 km da Vipiteno e 47 km da Bressanone. \nNel novembre 2007 sul confine \u00e8 stato costruito un centro commerciale (\"Designer Outlet Brennero\" - DOB) per rilanciare il paese, che dopo l'apertura delle frontiere ha risentito di una crisi economica.\nDietro la chiesa parrocchiale si trova la \"cascata all'Isarco\" (\"Eisack-Wasserfall\" o \"Ursprung\"), un salto che il piccolo torrente compie prima di incanalarsi lungo la val d'Isarco.\nOrigini del nome.\nN\u00e9 dall'epoca romana, n\u00e9 dall'Alto Medioevo \u00e8 stato tramandato un nome per il Brennero.\nLa zona era chiamata semplicemente con la locuzione latina \"per Alpes Rhaeticas\" o \"per Alpes Noricas\". L'odierno villaggio del Brennero si chiamava nel XIII secolo ancora \"Mittenwald\".\nDal 1288 \u00e8 documentata in atti la \"corte di un certo Prennerius\" ed il toponimo \u00e8 attestato per la prima volta come \"Prenner\", nel 1299 si chiama il Fondatore della Corte \"Chunradus Prenner de Mittenwalde\", da cui il luogo ha ricevuto il nome di \"Prenner\" e quindi di Brennero.\nLa localit\u00e0 \u00e8 poi nota nel 1328 come \"ob dem Prenner\" e nel 1600 infine come \"Brenner\", il cui toponimo \u00e8 connesso o con il nome della popolazione retica dei Breuni, che abitava su entrambi i versanti del passo, o pi\u00f9 verosimilmente con il maso \"Brenner\" della zona, attestato sin dal XIII secolo.\nStoria.\nOrigine.\nLa storia di Brennero \u00e8 strettamente collegata con quella dell'omonimo passo di valico. Il popolo dei Breuni abit\u00f2 l'alta Valle d'Isarco e la regione del Brennero su entrambi i lati del valico, la cui regione in epoca romana veniva chiamata \"Vallis Vipitina\". Nel II secolo i romani vi avevano costruito una strada militare come \nrisulta dal ritrovamento di pietre miliari, risalenti al periodo di Marco Aurelio, Settimio Severo e Caracalla.\nNel III secolo il ramo della Via Claudia Augusta attraverso il Brennero divent\u00f2 la pi\u00f9 importante via di comunicazione tra l'Italia e la regione danubiana, ma con Diocleziano e le invasioni barbariche, in primis i Baiuvari, il suo ruolo mut\u00f2 profondamente. Gi\u00e0 nel 565 lo scrittore Venanzio Fortunato cita una cappella dedicata a San Valentino; questa ebbe originariamente una struttura romanica, modificata nel periodo medioevale in gotica e successivamente ritoccata in barocca.\nL'importanza strategica e di comunicazione del luogo \u00e8 sottolineata dal transito, tra il 960 ed il 1530, di 66 Sovrani germanici del Sacro Romano Impero che si recarono a Roma dal Papa; tra questi, nel 1154, Federico I Barbarossa. Nel 1000 circa si forma un centro abitato definitivo che, nel 1221, \u00e8 denominato \"Oberes Mittewald\" mentre, dal 1288 venne utilizzato \"Prenner\" poi modificato nel tempo nell'attuale \"Brenner\". Il luogo fu di vitale importanza nel medioevo ai tempi delle Crociate e dell'allora fiorente commercio, pertanto nel 1314 fu costruita una nuova strada, la \"Kuntersweg\", dal impresario bolzanino Heinrich Kunter.\nDal 1414 al 1921.\nNel 1414 i Conti di Tirolo vi stabilirono una dogana per il controllo delle merci (\"Lueg\" e \"Lurx\", al di qua e al di l\u00e0 del passo) e, nei secoli successivi, specialmente nel XIV e XV secolo, assunse un ruolo decisivo per il transito dei traffici sulla direttrice Oriente - Venezia - Europa settentrionale. Vi fu poi un declino causato dallo spostamento del commercio continentale. I due nuclei storici abitati del paese erano la chiesa di \"San Valentino\", l'\"Hotel Post\" e poche altre case sul lato sud, l'\"Hotel Kerschbaumer\", \"Griesberg\" e \"Venn\" sul lato nord del valico, oggi in territorio austriaco.\nSotto l'Imperatrice Maria Teresa d'Austria, nel 1740 circa, la vecchia strada fu completamente ristrutturata ed il nuovo tracciato assunse quello attuale; Goethe, l'8 settembre 1786, in uno dei suoi viaggi in Italia pass\u00f2 dal Brennero sostando all'Hotel Post. Brennero riguadagn\u00f2 importanza con la costruzione della ferrovia del Brennero tra Innsbruck e Bolzano i cui lavori iniziarono il 23 febbraio 1864 a Bergisel (Innsbruck); lavori che al Brennero modificarono l'assetto del paese, alcune case furono abbattute per creare un piazzale, lungo 600 metri, necessario per la stazione e per le altre infrastrutture ferroviarie. Il primo treno, diretto a Bolzano, part\u00ec dalla stazione di Brennero il 25 luglio 1867 alle ore 8.05, nonostante che l'inaugurazione fosse stata per il giorno 24 agosto. La ferrovia port\u00f2 benefici al paese poich\u00e9 con il treno arrivarono anche i viaggiatori ed il turismo, specialmente quello di un certo livello come era per quei tempi.\nAlle Terme di Brennero fu costruito un \"Grand Hotel\", con annessa fermata ferroviaria, ed altre strutture alberghiere furono costruite a Colle Isarco, ma tutto questo ebbe termine con lo scoppio della Prima guerra mondiale. Il Patto di Londra, stipulato il 26 aprile 1915, assegn\u00f2 all'Italia il territorio del \"Tirolo meridionale\", da Trento fino al Brennero; al termine del conflitto, il 10 novembre 1918, le prime truppe italiane arrivarono al Brennero. Il Trattato di Saint-Germain-en-Laye, siglato il 10 settembre 1919, stabil\u00ec il nuovo confine di stato al Brennero ed il Re Vittorio Emanuele III, il 12 ottobre 1921, inaugur\u00f2 il nuovo cippo confinario.\nDal 1921 ai giorni nostri.\nDurante il ventennio fascista, il paese di Brennero segn\u00f2 il confine tra due stati ma anche tra due gruppi linguistici, quello italiano e quello tedesco. Presso la stazione ferroviaria del Brennero si sono incontrati il 18 marzo del 1940 i due dittatori, quello italiano, Benito Mussolini e quello tedesco, Adolf Hitler, dove posero le basi per le \"opzioni in Alto Adige\".\nNonostante l'alleanza con il popolo germanico, Mussolini decise la costruzione del Vallo Alpino per proteggere il Regno d'Italia dall'alleato. Ai lati del paese, immersi nei boschi, si trovano ancora oggi alcuni bunker italiani risalenti alla seconda guerra mondiale, che vanno a costituire lo Sbarramento Brennero, all'interno del Vallo Alpino in Alto Adige. Anche sulle cime circostanti si sono edificate diverse casermette dove la Guardia alla Frontiera vigilava il nemico/amico dall'alto.\nDurante la guerra molti furono i treni che passavano per Brennero, ma questi erano per lo pi\u00f9 treni che deportavano il popolo ebraico nei campi di concentramento, almeno a partire dal 1944, quando le deportazioni iniziarono a seguito dell'occupazione tedesca dell'Italia.\nA partire dall'estate 1943, il tratto ferroviario e stradale tra Verona e Innsbruck assume per gli Alleati un'importanza vitale: bombardare la linea del Brennero significa disarticolare il sistema di rifornimenti per le truppe tedesche in Italia. Nonostante l'obiettivo principale fosse l'asse del Brennero, anche alcune citt\u00e0 vennero bombardate; Trento e Bolzano sono colpite il 2 settembre 1943; Innsbruck per la prima volta il 15 dicembre. Tra il 1943 e il 1945, le incursioni bersagliano sistematicamente questi territori; i tedeschi stanziano tra Innsbruck e Verona 525 pezzi d'artiglieria contraerea Flak e mobilitano circa 11.500 operai della Todt addetti alla riattivazione delle linee di comunicazione. \nAncora oggi si trova una targa commemorativa che ricorda l'incursione aerea del 21 marzo 1945 che uccise dodici civili ed un ufficiale di polizia italiana.\nEccidio di Malga Sasso.\nPresso la malga Sasso (\"Steinalm\"), nei dintorni del Brennero, il 9 settembre 1966 dei terroristi separatisti altoatesini del \"Befreiungsausschuss S\u00fcdtirol\" fecero saltare in aria una casermetta della Guardia di Finanza. Nell'esplosione, avvenuta alle 11:30 circa, rimasero uccisi i tre finanzieri Franco Petrucci, Herbert Volgger e Martino Cossu. Il tribunale di Milano ha riconosciuto anche il ruolo fondamentale di Georg Klotz, il quale mor\u00ec qualche mese prima della sentenza.\nStemma.\nLo stemma \u00e8 partito: la prima rappresenta un minatore, che tiene un martello nella mano destra ed una lampada in quella sinistra, sopra un monte verde su sfondo rosso; la seconda \u00e8 interzato d'argento, azzurro ed oro. Lo stemma \u00e8 stato adottato nel 1906.\nMolto differente fu lo stemma adottato in epoca fascista, concesso con regio decreto del 24 luglio 1938 e lettere patenti del 21 novembre 1938, poi rimasto in uso fino al secondo dopoguerra. Esso consisteva in uno scudo francese moderno troncato semipartito, con nel primo una croce d'argento su fondo di rosso (simbolo della dinastia Savoia e del Regno d'Italia), nel secondo d'azzurro all'aquila romana circondata da un serto il tutto d'oro, nel terzo su fondo d'oro erano presenti delle montagne formanti una vallata, al cui centro sorgeva un cippo confinario d'argento e un abete. Il tutto era sormontato dal capo del Littorio, come previsto dalle disposizioni vigenti all'epoca, nonch\u00e9 dalla corona turrita comunale: inferiormente vi era un serto d'alloro e quercia serrato da un nastro azzurro (colore della dinastia sabauda). L'insieme intendeva rivendicare l'italianit\u00e0 del comune, divenuto strategico in quanto corrispondente con gli estremi confini settentrionali dello stato italiano.\nMonumenti e luoghi d'interesse.\nArchitetture militari.\nPresso Terme del Brennero esisteva la caserma Battisti, rasa al suolo.\nSociet\u00e0.\nRipartizione linguistica.\nLa popolazione \u00e8 in maggioranza di madrelingua tedesca, nonostante sia presente una consistente componente italofona. Quest'ultima, concentrata soprattutto nel centro di Brennero (ove costituisce ancora oggi la maggioranza), arriv\u00f2 a rappresentare quasi la met\u00e0 degli abitanti durante il periodo del terrorismo. Verso la fine degli anni Sessanta il gruppo linguistico italiano inizi\u00f2 a declinare, passando dal 42,68% degli abitanti nel 1971 al 18,65% nel 2011.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 358 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCommissariato di Polizia.\nNel 2007 \u00e8 stato istituito con Decreto del Capo della Polizia il Commissariato di Polizia di Brennero.\nOltre che a svolgere tutte le attivit\u00e0 istituzionali proprie di un Commissariato l'ufficio funge da raccordo con il collaterale organo di polizia austriaca. All'ufficio \u00e8 quindi demandata tutta l'attivit\u00e0 di retro valico connessa alla funzione di polizia di frontiera.\nL'ufficio tratta sistematicamente tutta l'attivit\u00e0 relativa alle riammissione dei cittadini irregolari in uscita dal territorio nazionale come disciplinato dagli accordi di Schengen e dalle convenzioni operative bilaterali.\nInfrastrutture e trasporti.\nIl passo del Brennero \u00e8 uno dei valichi alpini di pi\u00f9 facile accesso, data la sua bassa altitudine. Il comune \u00e8 servito dalle stazioni di Brennero e Colle Isarco, ove transita la ferrovia del Brennero (cui si sommavano altre tre fermate, a Terme del Brennero, Moncucco e Fleres, tutte dismesse sul finire del XX secolo).\nA Brennero transitano altres\u00ec la strada statale 12 dell'Abetone e del Brennero e l'autostrada A22."}
{"id": "34964", "revid": "1862310", "url": "https://it.wikipedia.org/wiki?curid=34964", "title": "Avolasca", "text": "Avolasca (\"Avulasca\" in dialetto tortonese) \u00e8 un comune italiano di 262 abitanti della provincia di Alessandria, in Piemonte. \nCentro agricolo situato nella valle dello Scrivia, ne occupa il versante posto lungo la dorsale, che, diramandosi dal monte San Vito di 684\u00a0m s.l.m. fa da spartiacque alle valli percorse dai torrenti Grue e Ossona e che termina con lo sperone di Tortona. La cucina \u00e8 simile a quella Ligure, cos\u00ec come lo \u00e8 la desinenza \"-asca\". Le sue frazioni sono Casa Borella, Costa Giuliana, Mereta, Montebello, Oliva, Pissine e Tassare. Faceva parte della Comunit\u00e0 Montana Valli Curone Grue e Ossona. Inoltre a pochi chilometri si trova Castellania, comune noto per aver dato i natali a Serse e Fausto Coppi.\nStoria.\nCompare con i toponimi \"Audelassum\", \"Audelascum\" o \"Audelasci\" fin dall'epoca longobarda fra i possedimenti dell'Abbazia di San Colombano di Bobbio, inserita nel territorio della corte monastica di Casasco.\nNel Medioevo Avolasca appartenne prima al comitato e poi all'episcopato di Tortona. Solo in seguito venne infeudato a diverse famiglie genovesi e segu\u00ec le vicende della valle Grue. Nel 1635 divenne parrocchia autonoma staccata da Palenzona. \nSimboli.\nLo stemma del Comune di Avolasca \u00e8 stato concesso con decreto del presidente della Repubblica dell'11 maggio 2004.\nMonumenti e luoghi d'interesse.\nUn tempo sede di un castello, probabilmente risalente al X secolo, ne conserva pochissime tracce (un muro della fondazione). Al suo posto sorge oggi la chiesa parrocchiale di San Nicola eretta nel castello, probabilmente ampliando una cappella feudale preesistente, attorno all'anno 972. Da segnalare anche l'edificio che ospitava l'asilo, ora di propriet\u00e0 privata, progettato dall'architetto Gino Copped\u00e8 dedicato a Marina e Caterina Cerruti e che fu donato al paese da Alessandro Cerruti nel 1926.\nIn localit\u00e0 Palenzona, sul culmine del colle, si trovano la chiesa parrocchiale delle frazioni, che \u00e8 dedicata ai Santi Pietro e Paolo, ed il Tempio nazionale del Ricordo dedicato ai Caduti, ove annualmente si svolge il raduno provinciale dell'Associazione Nazionale Bersaglieri.\nEconomia.\nLa principale risorsa del luogo \u00e8 l'agricoltura. Nel territorio, oltre a superfici vitate, vi sono diverse culture di frumento, granoturco, ortaggi, frutta e foraggi. Il paese ha subito pesantemente le conseguenze della fuga verso le industrie della vicina Tortona. Il calo demografico ha portato gli abitanti da 880 nel 1931 a 281 nel 2001.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34966", "revid": "1516566", "url": "https://it.wikipedia.org/wiki?curid=34966", "title": "San Paolo Solbrito", "text": "San Paolo Solbrito (\"San P\u00e0ul Subr\u00ec\" in piemontese) \u00e8 un comune italiano di abitanti della provincia di Asti in Piemonte.\nSan Paolo Solbrito nasce dalla fusione di due comuni, \"San Paolo della Valle\" (CC I070) e \"Solbrito\" (CC I795), avvenuta per regio decreto nel 1928. \nIl comune, ai margini del pianalto di Poirino, \u00e8 piuttosto vario, disseminato parte in pianura e parte su dolci pendii. Di Solbrito rimangono alcune parti del castello, ora restaurato, mentre del castello di San Paolo non vi sono pi\u00f9 tracce. Delle case gentilizie, si ammira, ben conservato, il Palazzo dei conti Gay di Montariolo, circondato da un parco all'inglese. La Parrocchiale dei Santi Pietro e Paolo \u00e8 un bell'esempio di architettura tardo barocca, riccamente affrescata all'interno dove ospita pregevoli tele del Seicento.\nStoria.\nSi possono trovare utili indicazioni storiche sulla \"Corografia astigiana\" opera che Gian Secondo de Canis scrisse tra il 1814 ed il 1816. Il manoscritto \u00e8 conservato presso la Biblioteca Consortile Astense.\nStoricamente i due abitati devono essere trattati separatamente, proprio perch\u00e9 i due paesi sono sempre stati separati e hanno storie diverse.\nSan Paolo della Valle.\nSul finire del XII secolo le terre del contado di Porcile furono distrutte dagli astigiani e le varie famiglie si trasferirono sul territorio di San Paolo. \nCon il consenso degli astigiani queste terre furono riunite al vecchio castello di cui era investito Rolandino Bergognino. \nI Bergognini di Asti continuarono a possedere S. Paolo sino all'estinzione della loro linea, nel XV secolo, quando pass\u00f2 alle dirette dipendenze della citt\u00e0 di Asti. \nNel 1553 l'esercito francese del maresciallo De Brissac assedi\u00f2 Valfenera ed il generale spagnolo Suarez de Figherra tent\u00f2 di portar loro aiuto partendo dal suo quartier generale di Asti e con forze imponenti marci\u00f2 verso San Paolo per la strada di Villafranca e Belotto. \nI francesi per bloccare il nemico spostarono ingenti truppe tra Solbrito e Villafranca. \nDopo poche schermaglie, quando gli spagnoli si resero conto che il territorio era occupato vantaggiosamente dal nemico, rinunciarono all'impresa. Il territorio di San Paolo non vide un grande fatto d'armi, ma non soffr\u00ec neanche i terribili disastri della guerra. \nNel 1622 il duca di Savoia lo diede in feudo ai Riccio [RICCIO. Di sangue anscarico, essendo un ramo dei signori di Solbrito, i quali derivano dai signori di Stoerda e Serralunga, conti questi ultimi Palatini e discendenti a loro volta dai visconti di Asti. l Riccio, salvo pochissime eccezioni, tennero a parte guelfa e furono per la maggior parte vittime del sacco d'Asti del 1162. Vestirono l'abito di Malta. Appartengono a questa famiglia Filippo, cronista d'Asti (1003); Giordano di Musanza, che nel 1151 si accorda con Anselmo, vescovo d'Asti, riguardo alle persone di un certo Asberto e dei suoi figli, cui concede alcuni privilegi di pesca e di pascolo nel suo feudo di Solbrito ; Anselmo e Bulgaro col suddetto Giordano, testi in atti dell'anno 1162, in uno dei quali i fratelli Guido e Guglielmo danno al vescovo Anselmo la loro parte del castello di Montenatale e nell'altro Rolando del fu Abellonio (da cui discendono i Malabaila) e i suoi nipoti ripigliano in fendo dopo averli ceduti allo stesso vescovo quanto posseggono in Serralunga e in Musanza, feudi questi che avevano in comune con essi Anselmo, Bulgaro e Giordano, come anscarici ; Oberto, feudatario in Quarto nel 1134 ; Azzone, Oberto, Rogerio e lacopo, del ramo dei signori di Curia, consoli d'Asti negli anni 1152, 1161, 1173 e 1188; Guglielmo e Nazario, pure signori feudali il primo in Serata e Montiglieto, il secondo soltanto in Montiglieto, come risulta da carte del 1196, 1204 e 1212, conservate nell'Arch. Capitolare d'Asti ; Rido, arciprete di Dusino, che con-ferma nel 1201 la donazione fatta da Bonifacio, vescovo d'Asti, della chiesa di S. Andrea di Valfenera ai canonici di S. Pietro di Cuzaneo ; Andrea, capitano di fanti alla crociata di Federico II indetta dal papa Innocenzo III; Bone, che trovasi tra la lista dei signori che giurarono nel 1224 di pagare annona al vescovo d'Asti ; Tomaso, del ramo di Curia, chiavaro d'Asti nel 1227 ; Bressano, del Gran Consiglio di Mondov\u00ec nel 1257 ; Giacomo ed Opizzone, podest\u00e0 di Fossano, il primo nel 1258, il secondo nel 1269; Arie-col\u00f2, dottore di leggi, che nel 1265 compliment\u00f2 Beatrice, moglie di Carlo d'Angi\u00f2; Tebaldo e Manuele, castellani di Solbrito nel 1235 e nei 1297 ; Simone, ucciso e Lorenzo fatto prigioniero nella sortita del capitano Comen-tina contro l'imperatore Federico 11; Ugo, giudice e notaio astese nel 1277; Oberto, consigliere d'Asti nel 1291 in una pace coi conti di Biandrate; Antonio, credendario di Mondov\u00ec nel 1293; Bartolomeo, signore di S. Paolo, magnificus vir, nobile d'Ospizio sedente a destra, credendario della repubblica, che figura quale teste nel 1292 della confermazione di cittadinatico fatta da alcuni marchesi d'Incisa, e, secondo una carta del 1309 dell'Arch. d'Asti, deputato e munito dei pi\u00f9 ampi poteri per passar procura ad Amedeo e Filippo di Savoia e a Filippo d'Acaia per trattare la pace colle potenze straniere, capostipite di tutti i Riccio che vennero di poi; Giorgio, Prevosto, Richetto, Galvagno e Bartolomeo, quest'ultimo forse da identificarsi col sopra nominato Bartolomeo, et omnes de eorum progenie et assendentes et dessendentes ab eis \u00bb i quali furono proscritti, come ghibellini, nel 1313 ; Secondo, consignore di S. Paolo, ed Andreone, Perotto e Pellono, fratelli e consignori di S. Michele, testi nel 1377 all'atto di pace tra i Visconti e il Marchese di Monferrato ; Bernardo, consignore di S. Paolo, nobile d'Ospizio della Repubblica d'Asti (def. 1376); Bernardino, ucciso verso il 1370 a tradimento nel castello di Corveglia, dove era stato invitato a pranzo da Clemente Ferrari, che, con altri manigoldi, occupava quel luogo, fatto \u00ab emporio delle loro scelleratezze \u00bb come ricorda il papa Niccol\u00f2 V in una' sua 'bolla del 1447; Gioannino, suo figlio; che vendica il padre, conquistando Corveglia e mettendo a morte l'assassino ed \u00e8 poi investito di tutto quel feudo dal duca Carlo d'Orl\u00e9ans nel 1423, teste nel 1388 all'atto di alleanza tra i Montafia e Valentina Visconti, e nel 1405 alla pacificazione tra gli stessi Montalia e altri castellani .vicini; Andreone, suo figlio, che riceve dal soprannominato papa Niccol\u00f2 V regolare investitura di Corveglia nel 1447, fu uno degli eletti per la riforma degli Statuti d'Asti nel 1379 e sedeva nel Consiglio dei Nobili de hospitio; Bernardo, castellano pel duca di Savoia nel 1417, e poi ai servizi del duca di Milano nel 1440; Margherita, sua moglie, che ottiene con bolle dello stesso pontefice dell'anno 1453 e del papa Calisto 111 del 1456 protezione contro i cognati, che le contestavano le sue parti del feudo di Corveglia ; Violante, moglie a Sebastiano Orsini di Rivalta (1409-1437); Luchino, governatore di Normandia nel 1469 e capitano di 4030 uomini di truppa francese ; Marchetto, signore di tutta San Michele, ambasciatore della Repubblica d'Asti al convegno di Chieri nei 1411, a Francesco Sforza, il 19 sett. 1438, e tra i guerrieri del principe d'Acaia delegati a conferire coi rappresentanti del marchese di Monferrato nel castello di Gassino nel 1394; Andrea, nuovo ambasciatore del Comune a lesi presso lo stesso Sforza, il 23 dicembre dello stesso anno ; Menzia, gentildonna alla corte della marchesa Margherita di Saluzzo e poi moglie del gran Cancelliere del marchesato, Valeriano di Saluzzo, figlio di Tommaso III, ed uno dei reggenti dello Stato durante la minorit\u00e0 dei giovane Lodovico di Saluzzo, nei primi anni del 1400; Francesco, che riceve nel 1400 in pegno per 7746 scudi d'oro il luogo di Poirino dal conte Amedeo di Savoia, che lo aveva tolto ad Aimonetto Roero, perch\u00e9 questi gli negava fedelt\u00e0; Antonio, castellano di Moncalieri nel 1407 per Ludovico, principe d'Acaia; Micheletto e Bertetto, che si divisero nel 1471 il castello di Cellarengo coi Garretti; Giovanni, che, come procuratore dei marchesi di Cravanzana, fu investito d'esso luogo nel 1472; Taddeo, banchiere astese in L\u00e9an (1465-1472); Giacomo, vicario di Chieri nel 1476; altro Giovanni, vicario generale del vescovo d'Asti nel 1490 ; Luchino e Giovannino, fratelli, investiti nel 1518 di Cellarengo da Antonio Trivulzio, vescovo di Asti; Livia, in Scarampi, celebre poetessa verso il 1530; Pietro, figlio di Giovannino suddetto, soprannominato Aunide, consignore di Cellarengo, \"magnificus vir\", che serv\u00ec negli eserciti di Carlo V e di Filippo II di Spagna, sotto il marchese di Varembon, e spos\u00f2 in Borgogna Maria de La Tournelle, figlia di Gio. Claudio, gran scudiere, ci\u00f2 che lo stabil\u00ec in Bresse, provincia allora appartenente ai duchi di Savoia, e che fu il capo-stipite dei Riccio di Francia, che resero francese il loro nome in de Ricc\u00e9, morto a D\u00f2le nel 1559; Gio. Giacomo, suo fratello, signore di San Paolo, capostipite d\u00ed tutti i rami oggi esistenti ; Tomaso, uomo d'armi, capitano ai servizi del duca di Savoia e podest\u00e0 di Villanova d'Asti (1570); Davide celebre suonatore di liuto, famigliare del duca Emanuele Filiberto, che, giunto col suo signore in Iscozia, divenne ministro di Maria Stuarda e fu ucciso mentre pranzava con lei per ordine di Darnley, suo secondo marito, il 9 marzo 1567; Marcantonio, suo figlio, creato conte di Solbrito, il 12 giugno 1623; Pietro, abbate benedettino dei SS. Pietro e Paolo presso Asti (1602); Margherita, elettissima castellana, sposa al marchese aleramico Gio. Francesco di Ceva; Alberto, paggio del principe di Piemonte nel 1620 e investito da Carlo Emanuele I col fratello Luca Emilio della signoria di Dusino; Luca-Emilio, che segu\u00ec lo stesso duca in tutte le sue guerre contro la Spagna e il Monferrato e pei suoi servizi fu, con LL. PP. 29 aprile 1623, creato conte di San Paolo, feudo fino dai tempi immemorabili posseduto dalla sua famiglia come signoria, percettore dell'Ordine Gerosolimitano dipendente dal Gran Priorato di Lombardia ; altro Gio. Giacomo e Donato; fratelli, confondatori del beneficio-cappellania di Santo Spirito nel 1618; Gio. Battista, medico-fisico, investito di Solbrito il 15 sett. 1663 col genero conte Carlo Ant. Blancardi di Cicala, decapitato quest'ultimo il 7 marzo 1676, e marito, come si disse, dell'unica figlia di quegli, la Presidentessa Agnese ; Pietro Andrea, generale dei monaci Cistercensi, luminare dell'Ordine dei Riformati di S. Bernardo, morto in Roma in odore di santit\u00e0 nel 1718; altro Gio. Battista, fondatore del beneficio-cappellania di S. Giuseppe nel 1713 ; Paolo Giuseppe, erede pel suo matrimonio colla nobile damigella Elisabetta Travo, ultima di sua famiglia, del rescritto di Anna d'Orl\u00e9ans, pei quale si \u00ab aveva la ragione et facolt\u00e0 di eleggere in perpetuo li sindaci della Comunit\u00e0 di Villanova d'Asti \u00bb (1725); Vincenzo-Agostino, religioso dell'Ordine dei Predicatori (1760) ; Alessandro, agostiniano scalzo, quaresimalista di grido (1797) ; Saverio, che abbracciate le nuove dottrine di Francia, rifiut\u00f2 asilo al futuro re Vittorio Emanuele I e alla sua consorte, allora duchi di Aosta, fuggiaschi in Sardegna, ospit\u00f2 il generale Bonaparte e pat\u00ec esilio e persecuzioni alla caduta di questi, ma, riconciliato colla Chiesa, costitu\u00ec l'eredit\u00e0 pel Seminario di Asti e l'opera Migliavacca; Ilario, suo figlio, giureconsulto di fama, che sal\u00ec ai pi\u00f9 alti gradi della magistratura (1828-1904); Giuseppe, capitano, morto verso il 1825 che lasci\u00f2 tutta la sua cospicua sostanza al Santuario della Madonna d'Oropa, ove gli fu eretto un monumento; Silvio, intrepido ufficiale, che pel suo grande coraggio dimostrato nel reprimere il brigantaggio, fu creato cavaliere a 19 anni e fregiato della medaglia al valore militare; Camillo, celebre architetto, a cui Torino deve oltre a numerose opere edilizie, il piano delle fortunate esposizioni del 1884 e del 1898 e I' Italia i disegni per quella di Anversa,- Commendatore della Corona d'Italia, dei SS. Maurizio e Lazzaro e di San Leopoldo del Belgio, professore dell'Universit\u00e0 di Torino, assessore a vita di questo Comune, Consigliere comunale contemporaneamente di Montafia, di Cortazzone e di Roatto, cittadino onorario di Mont\u00e0 d'Alba e di Mondov\u00ec, Presidente della Societ\u00e0 degli Ing. e degli architetti di Torino, ecc. (1838-99).\nIl ramo francese di questa famiglia, creato dal sopra ricordato Pietro, ha dato inoltre i seguenti personaggi: Marco Aurelio, che port\u00f2 le armi pel duca di Savoia, capitano del reggimento del marchese di Treffort, tenente della Compagnia dei gendarmi del marchese di Balancon, tenente colonnello nel reggimento d'Attignat, dopo la cessione della Bresse a Enrico IV nel 1601, il quale figura fra i gentiluomini che giurarono, per questo principe; servendolo nelle sue armate e in quelle di Luigi XIII, e sposa. Giovanna de Pollia, signora de Lespiney ; Davide, cavaliere, signore dell'Oise, di Cornaton e Lespinay (1626); Cristoforo, signore de la Moutonni\u00e8re; altro Cristoforo, eletto nel 1662 sindaco venerale della nobilt\u00e0 di Bresse; Carlo, conte di Bereins, signore dell'Oise, Cornaton e Lespinay, prima capitano nel reggimento Thouy, poi, dopo esser stato eletto sindaco della nobilt\u00e0 di Bresse, scelto per comandare il bando di Borgogna nel 1657; un altro Cristoforo, capitano del reggimento d'Angoulmois e maggiore dei granatieri del reggimento di Nizza, creato cavaliere di S. Luigi; Marco-Ilario, ufficiale nel reggimento di Thouy; Claudio Melchiorre-Baldassarre, capitano nel reggimento de la Mark (def. 1726) ; altro Marco-Ilario, maggiore nel reggimento di Nizza, poi comandante pel Re a Sarreguemines, in Lorena tedesca, conosciuto nel servizio, pe! suo grande valore, col nome di \u201cchevalier de l'Oise\u201d (def. 1747); Francesco-Maria, morto in minorit\u00e0, essendo, per diritto di nascita, capitano aiutante maggiore nel reggimento del Re ; Carlo-Maria, conte de Ricc\u00e9, cavaliere, signore de l\u2019Oise, St-Cvr-sur Menthon, Lisle-Tourna, etc., cavaliere dell'\u201cOrdre Royale et militaire de St. Maurice de Savoye\u201d, antico capitano al Reggimento d'Anjou, fanteria, sindaco generale della nobilt\u00e0 di Bresse, e, dal 1764, Gran Bal\u00ec di spada della stessa provincia, per la quale carica gli spettava il diritto esclusivo di tenere in nome del Re gli Stati Generali di questa provincia, che si convocavano ogni tre anni in Borgogna ; Gabriele-Maria, visconte de Ricc\u00e9, primo paggio del Re, nella piccola scuderia, e poi ufficiale nel reggimento dei dragoni di Cond\u00e9 (1778); Maria-Paolina-Giuseppina, canonichessa-contessa dei Capitolo di Neuville in Bresse (1775), nel cui nobile ordine altre numerose donzelle di questa famiglia erano entrate.\nTitoli: conti di San Paolo e Solbrito; conti di Bereins; signori di Cellarengo, Menab\u00f2, Dusino, San Michele e Corveglia; signori dell'Oise, di Cornaton, Lespinay, de la Montonni\u00e8re, etc.\nI Riccio avevano case-forti e palazzi in Asti in borgo San Marco (1), a porta Torre e a porta Calmi (2) e forse altra torre all'angolo delle vie Cattedrale e Natta; ed in una di esse nei 1292 il podest\u00e0 Lambertini di Bologna autentic\u00f2 il libro verde del Comune. Le loro sepolture erano nelle chiese di S. Martino e di .S. Pietro di Supponito in Villanova d'Asti, e nella Parrocchiale di S. Paolo. Come casanieri ebbero in L\u00e9an dal 1465 al 1472 la concessione del banco per 16 anni, dietro pagamento di 20 lire di grossi di Fiandra.\nArma: D'argento a tre ricci di castagno, di verde, fogliati dello stesso, due ed uno, col capo dell'Impero. Cimiero : un grifone nascente d'oro.\nMotto : MELIORA LATENT.\nArma del ramo francese : D'argent \u00e0 trois chataignes h\u00e9riss\u00e9es de sinople, tig\u00e9es du m\u00e9me.\nCimier : un griffon d'or ; supports : deux griffons d'or.\nDevise : QUAE SUNT CAESARIS CAESARI ; QUAE SUNT DEI DEO.\n(1) Le case e i palazzi dei nobili erano tutti racchiusi nell'antica cerchia di Asti, detta il \u201cRecinto dei nobili\u201d, per distinguerlo dalla seconda cerchia, chiamata il \u201cRecinto dei borghigiani\u201d. Per\u00f2 alcuni nobili, per l'amenit\u00e0 del sito, cominciarono e stabilirsi anche quivi, specie nel borgo di S. Marco, che era il pi\u00f9 ridente ed ameno di tutti. Vedi in proposito N. Gabiani, op. cit. p.\u00a010.\n(2) Cfr. Q. Sella e Vayra. Del Codice d'Asti, pp.\u00a0CCVI, ove, tra l'altro, leggesi : \u201cil 15 luglio 1344 venne stipulata nel castello di San Paolo di loro propriet\u00e0 la divisione definitiva... tra Giacobino de Riciis ed i tre figli del suo fratello Manuele... Nel lotto di Giacobino de Riciis cadono : In Asti un palazzo con cortile ed edilizi annessi ; la met\u00e0 di altro palazzo, cortile e case attigue ; tre case ed edifizl dipendenti in borgo S. Marco ; una casa in altro punto ; met\u00e0 di altre case e sedimi, e d'un orto. In San Paolo, la torricella e met\u00e0 del gran palazzo ; il castello vecchio; met\u00e0 della piazza del castello nuovo ; un forno comune ; la met\u00e0 del ricetto ubi stant masuarii\u2026 Nel lotto dei figli del fu Manuele de Riciis cadono : in Asti, un palazzo con cortile con edifizi annessi ; la met\u00e0 del palazzo di cui sopra ; una casa a porta Torre ; case e giardino a porta Calmi ; una casa in altro punto ; la met\u00e0. di altre case, sedimi ed orto di cui sopra\u201d] ed ai Bava, che lo tennero fino alla discesa di Napoleone in Italia. \nLo scrittore fa poi una descrizione del territorio e del paese come si presenta all'inizio del XIX secolo:\nSolbrito.\nSolbrito si trova nominato per la prima volta nell'anno 938, quando Bruningo, vescovo di Asti, cambi\u00f2 diversi beni con Adalberto figlio d'Oberto conte di Asti.\nSi trova nuovamente menzionato in un atto del 1153 quando un certo Gioanni de Sulberico cede ad Anselmo, vescovo d'Asti, i diritti che aveva in tutto il \"Comitatu Sulberici\".\nNel 1169 papa Alessandro III, confermando alla Cattedrale ed al vescovo di Asti tutti i loro diritti e domini, cita anche Solbrito.\nSolbrito, con i suoi abitanti, concorse alla fondazione di Villanova per cui in quel periodo la sua popolazione diminu\u00ec notevolmente.\nI Bergognini, i Baudrani, e dal 1377 i Malabaila furono successivamente i vassalli del luogo. Questi signorotti, anche se formalmente dipendevano dalla giurisdizione di Villanova, in realt\u00e0 avevano una notevole autonomia.\nDipendendo Solbrito da Asti, con la citt\u00e0 pass\u00f2 in dote a Valentina Visconti e successivamente al marito, duca di Orleans. Nel XV secolo, sotto il governo dei duchi d'Orleans e sotto la reggenza di Filippo Maria Visconti, per il paese vi fu un periodo di tranquillit\u00e0.\nPoich\u00e9 Solbrito \u00e8 situato sulla strada che collega Asti a Torino, nelle guerre tra Francesco I di Francia e Carlo V il paese fu il bersaglio di tutte le potenze belligeranti.\nNel secolo successivo in occasione dei diversi assedi a Villanova, Solbrito fu occupato con alterne vicende da francesi, spagnoli e savoiardi e sub\u00ec svariate angherie.\nSub\u00ec parecchi danni anche all'inizio del XVIII secolo in occasione del passaggio delle truppe tedesche che marciavano a soccorrere Torino, assediata dai francesi.\nLo scrittore fa poi una descrizione del territorio e del paese come si presenta all'inizio del XIX secolo:\nSimboli.\nLo stemma e il gonfalone sono stati concessi con decreto del presidente della Repubblica dell'11 giugno 1997.\nIl gonfalone \u00e8 un drappo di bianco con la bordatura di porpora.\nLe palme e la spada sono simboli del martirio di san Paolo ed il motto riprende la frase contenuta nella \"Seconda lettera a Timoteo\": \u00abBonum certamen certavi, cursum consumavi, fidem servavi\u00bb (\"Ho combattuto la buona battaglia, ho terminato la corsa, ho conservato la fede\"). Lo stemma attuale riprende quello antico del XVII secolo, disegnato su una mappa del tempo, ma lo scudo era d'argento, vi era raffigurato anche un libro e la spada era legata alle palme con un nastro d'argento e rosso.\nCuriosit\u00e0.\nIl comune di Solbrito diede la cittadinanza onoraria al presidente degli Stati Uniti d'America Thomas Woodrow Wilson per gli sforzi americani che portarono l'Italia a vincere la prima guerra mondiale.\nInfrastrutture e trasporti.\nIl paese \u00e8 servito dall'omonima stazione sulla linea ferroviaria Torino-Genova.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34967", "revid": "1516566", "url": "https://it.wikipedia.org/wiki?curid=34967", "title": "Caines", "text": "Caines (\"Kuens\" in tedesco) \u00e8 un comune italiano di 385 abitanti della provincia autonoma di Bolzano in Trentino-Alto Adige. Si tratta del secondo comune meno esteso dell'Alto Adige ed \u00e8 situato geograficamente in Val Passiria, nel comprensorio del Burgraviato.\nCuriosamente, gli uffici comunali hanno sede presso il vicino municipio di Rifiano.\nGeografia fisica.\nCaines, che \u00e8 uno fra i comuni pi\u00f9 piccoli d'Italia per estensione superficiale, costituisce il punto di partenza per escursioni nella \"Valle di Sopranes\" o \"Val Sopranes\" (tedesco \"Spronsertal\").\nOrigini del nome.\nIl toponimo \u00e8 attestato per la prima volta nel 720 come \"Cainina, Cheines, Chains, Caihas, Kaims, Kayns\" e \"Kuens\" e deriva probabilmente dal patronimico medio alto tedesco \"Kuono\". Un'altra versione vuol s\u00ec che il toponimo derivi da una forma preromana \"Cainavum\".\nStoria.\nIl villaggio \u00e8 una \"fondazione\" dei vescovi di Frisinga che qui, dal primo medioevo, avevano ingenti possedimenti devoluti loro da parte del casato baiuvaro degli Agilolfingi.\nL'attuale territorio di Caines venne infatti dato in donazione nell'anno 718 al Vescovato di \"Frisinga\" dal duca di Baviera \"Grimoaldo\".\nSotto il vescovo Corbiniano furono costruiti la Mairhof ed una chiesa.\nNel periodo seguente, l'insediamento di Caines si stacc\u00f2 sempre pi\u00f9 dalla diocesi bavarese, tanto che nel 931 re Enrico I si vide costretto a confermare ancora una volta il \"diritto di signoria\", o meglio la pretesa di dominio, della Curia di Frisinga.\nNel 1150 il vescovo di Frisinga consegn\u00f2 il possesso di Caines al locale monastero di Sant'Andrea, e nel 1312 venne conferito dal vescovo della diocesi di Coira anche il diritto di patronato sopra la chiesa, con protezione del luogo sacro.\nNonostante il paese non appartenesse alla \"Signoria\" del Tirolo, Caines fu equiparato nel 1576 alla sua zona circostante tirolese, e venne assicurato dal convento di \"Sant'Andrea di Frisinga\" di vendere le merci secondo l'uso tirolese.\nSolo a seguito della secolarizzazione dei beni ecclesiastici nel 1803, Caines pass\u00f2 al Tirolo.\nL'attuale chiesa parrocchiale del paese risale alla tarda epoca romana ed \u00e8 dedicata a San Maurizio e San Corbiniano, e lo stemma mostra Corbiniano, che fond\u00f2 un monastero a Caines, nel suo viaggio a Roma con l'orso.\nCaines appartenne fino alla fine della prima guerra mondiale al tribunale di Merano e faceva parte del suo distretto amministrativo.\nSimboli.\nIl vescovo rappresentato \u00e8 san Corbiniano di Frisinga, la cui chiesa aveva ingenti possedimenti nella zona e, secondo la leggenda, alcuni frutteti nel paese. Lo stemma \u00e8 stato adottato nel 1968.\nMonumenti e luoghi d'interesse.\nEdifici religiosi.\nCon la creazione, da parte del Vescovato di Frisinga, nell'anno 718, di una sua casa di Dio, Caines ebbe molto presto il proprio tempio cristiano.\nIl primo edificio sacro costruito nel 718 fu dedicato a San Zeno e San Valentino, e nel 1150 il paese venne elevato a parrocchia, che era subordinata all'epoca alla Diocesi di Coira.\nNel 1312, il diritto di patronato sulla parrocchia pass\u00f2 al monastero di Sant'Andrea.\nNel XV secolo, furono realizzati la torre ed il coro dell'odierna chiesa di San Maurizio e San Corbiniano, e nel 1615-1616 il tetto della navata venne rivestito con una nuova struttura, mentre nella met\u00e0 del XIX secolo \u00e8 stata ampliata la stessa navata.\nSociet\u00e0.\nRipartizione linguistica.\nLa sua popolazione \u00e8 nella quasi sua totalit\u00e0 di madrelingua tedesca:\nBibliografia.\n Sepp Pircher, \"Kuens - Geschichte und Kultur\", Raiffeisenkasse Riffian-Kuens, Chaines 1996, pp.\u00a0387."}
{"id": "34969", "revid": "1516566", "url": "https://it.wikipedia.org/wiki?curid=34969", "title": "Scurzolengo", "text": "Scurzolengo (\"Scurslengh\" in piemontese) \u00e8 un comune italiano di 539 abitanti della provincia di Asti in Piemonte.\nStoria.\nIl paese ha dato i natali a Primo Nebiolo, che \u00e8 stato Presidente della IAAF (Federazione mondiale di atletica leggera) dal 1981 alla morte, avvenuta nel 1999, e a Piero Dusio, industriale che fu tra le altre cose anche presidente della negli anni della seconda guerra mondiale e fondatore della Cisitalia (Compagnia Industriale Sportiva Italiana), sulle cui vetture corse Tazio Nuvolari.\nOnorificenze.\nIl Comune di Scurzolengo \u00e8 tra le citt\u00e0 decorate al valor militare per la guerra di liberazione, insignito della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nInfrastrutture e trasporti.\nTra il 1900 e il 1935 Scurzolengo fu servito dalla tranvia Asti-Montemagno-Altavilla.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34970", "revid": "1516566", "url": "https://it.wikipedia.org/wiki?curid=34970", "title": "Serole", "text": "Serole (\"Seir\u00f2le\" in piemontese) \u00e8 un comune italiano di abitanti della provincia di Asti in Piemonte. Si trova nelle Langhe sullo spartiacque tra Bormida di Spigno e Bormida di Millesimo presso il Rio Rigosio. \u00c8 il comune pi\u00f9 a sud della provincia di Asti. Inoltre \u00e8 l'unico comune della provincia a confinare con la Liguria (provincia di Savona). Con Bric Puschera (846 m) raggiunge la maggiore elevazione della provincia.\nStoria.\nSerole \u00e8 menzionato per la prima volta nel 991, nel 1209 viene venduto al comune di Asti da Oddone I che per\u00f2 mantiene l'investitura. Il 3 febbraio 1300 Alberto del Carretto acquista dai marchesi di Ponzone parte del mandamanto di Spigno di cui fa parte anche Serole. Dopo aver fatto brevemente parte della Repubblica di Genova, nel 1147 entra a far parte del Marchesato del Monferrato con Giovanni Giacomo Paleologo che ottiene l'investitura dal duca di Milano Francesco Sforza. Nel 1579 la famiglia Asinari ottiene Serole con l'investitura dal re di Spagna e duca di Milano Filippo II. Col Trattato di Utrecht passa al Regno di Sardegna sotto i Savoia. Gi\u00e0 in provincia di Acqui, nel 1859 con la legge Rattazzi pass\u00f2 alla provincia di Alessandria da cui venne staccato nel 1934 per formare la nuova provincia di Asti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34971", "revid": "1812835", "url": "https://it.wikipedia.org/wiki?curid=34971", "title": "Prokaryota", "text": "I procarioti (Prokaryota), dal greco \"\u03c0\u03c1\u03cc\" (pro - \u00abprima\u00bb) e \"\u03ba\u03ac\u03c1\u03c5\u03bf\u03bd\" (karyon - \u00abnucleo\u00bb), sono uno dei due domini tassonomici in cui classicamente sono suddivisi gli organismi viventi. Includono due regni, \"Archaea\" e \"Bacteria\", e sono caratterizzati dall'essere privi di un sistema endomembranoso; in particolare mancano di un nucleo strutturato, al contrario degli eucarioti che rappresentano l'altro dominio.\nIl raggruppamento \u00e8 eterogeneo e comprende organismi unicellulari o, al pi\u00f9, coloniali, di dimensioni dell'ordine del micrometro, ma variabili per oltre tre ordini di grandezza (da 0,1-0,2\u00a0\u00b5m di alcuni \"archea\" e \"ultramicrobacteria\" ai 700 di Epulopiscium fishelsoni), tendenzialmente poveri di compartimentazione cellulare, come organuli o altre suddivisioni interne. Il materiale genetico \u00e8 disperso nel nucleoide, mentre la parete esterna \u00e8 per lo pi\u00f9 formata da proteine e peptidoglicani nei batteri e pseudomureina negli archeobatteri.\nContro la precedente definizione classica, che non prevedeva organuli a parte i ribosomi, dal 2003 l'individuazione dell'acidocalcisoma in molti differenti microorganismi infranse tale regola e, accomunando i regni dei viventi, chiar\u00ec alcuni aspetti sulla comune origine della vita. Si pensa che alcuni procarioti, sviluppatisi nelle acque, siano stati i primi organismi apparsi sulla Terra\nBreve storia tassonomica.\nI procarioti, nel sistema a cinque regni, erano stati inseriti nel gruppo monere, ultima classificazione comunemente accettata con questo nome, da Robert Whittaker nel 1969, mutuando il nome \"phylum monera\", dalla classificazione di Ernst Haeckel (\"Monera\", una sua pubblicazione del 1870), taxon comprendente tutti gli organismi unicellulari. Successivamente, il phylum fu elevato al rango di regno nel 1925 da \u00c9douard Chatton, ma gi\u00e0 negli anni 1930 viene considerato obsoleto data la limitatezza della tecnica microscopica in vivo dell'epoca.\nNella classificazione di Carl Woese, risalente al 1990 il raggruppamento viene definito come polifiletico, avendo gi\u00e0 nel 1977 individuato gli archeobatteri come un'unit\u00e0 tassonomica definita e filogeneticamente distante dai batteri, suddividendo gli organismi in tre distinti domini. La divisione in due domini \u00e8 quindi considerata da alcuni autori superata e pi\u00f9 recentemente si \u00e8 affermata una classificazione in tre domini, sufficientemente condivisa dalla comunit\u00e0 scientifica.\nIl raggruppamento in due domini viene comunque rivalutato da altri autori e considerato tassonomicamente valido, pur se definito differentemente rispetto alle classificazioni passate. Radhey Gupta appoggia il sistema a due imperi, sostenendo anche che la differenza principale nei procarioti differenzia quelli circondati da un'unica membrana - monodermi, compresi batteri e archeobatteri gram-positivi, o due - didermi, compresi i batteri gram-negativi. Altre suddivisioni in due dei viventi sono state proposte nel corso del tempo, come la \"Eocyte hypothesis\" del 1984 di James A. Lake accomunante alcuni Archea e gli Eucarioti, cos\u00ec come l'ipotesi neomura di Cavalier-Smith del 2002 che li riunisce in toto.\nLa cellula dei procarioti (procellula).\nLe cellule dei procarioti (tra cui i batteri), oltre che del nucleo, mancano di molte delle strutture interne tipiche di quelle degli organismi eucarioti. Pur essendo dotate di membrana plasmatica ed eventuale parete cellulare, sono prive di membrana nucleare; la molecola di DNA circolare si trova, pertanto, libera nel citoplasma, bench\u00e9 fissata alla membrana cellulare da una struttura detta desmosoma. Si riproducono attraverso la scissione binaria, e tale riproduzione \u00e8 usata anche dai protisti. \u00c8 importante ricordare che le cellule procariotiche non effettuano mai riproduzione per Mitosi ma unicamente per scissione binaria.\nSono pure assenti i mitocondri, il reticolo endoplasmatico, i cloroplasti, vacuoli o i lisosomi e l'apparato di Golgi. Bench\u00e9 generalmente non vi siano strutture interne limitate da membrane, nei cianobatteri si trovano numerose strutture membranose, chiamate mesosomi. Questi contengono la maggior parte dei citocromi e degli enzimi respiratori, contengono gli enzimi per la sintesi dei componenti della parete e intervengono nella duplicazione cellulare.\nDimensioni e forme.\nLe dimensioni della cellula procariote variano a seconda dell'organismo considerato pur risultando di solito di pochi micrometri. \nQualche specie come ad esempio i generi di \"Bdellovibrio\", \"Treponema\" e \"Mycoplasma\" non raggiunge nemmeno il micron.\nAlcune specie per esempio l\"'Achromatium\" tuttavia posseggono dimensioni eccezionali nell'ordine di un centinaio di micron.\nLa forma mostra una certa variabilit\u00e0, pu\u00f2 essere sferoidale (nei cocchi), allungata e dritta (bacilli o batteri), ondulata (spirilli), allungata, flessibile e avvolta a spirale (spirochete) e simile a una virgola (vibrioni).\nForme del tutto particolari sono presenti negli Archibatteri quale ad esempio la forma quadrata, piatta, caratteristica di alcune specie alofile.\nTra le forme particolari possiamo ricordare anche quella di \"Caulobacter\" e di \"Hyphimicrobium\" che vivono attaccate al substrato mediante un peduncolo.\nStruttura.\nLa cellula procariota ha una struttura estremamente semplice.\nAll'esterno, a ridosso della membrana citoplasmatica o plasmalemma, si trova quasi sempre una parete, all'esterno di essa pu\u00f2 essere presente un rivestimento esterno variabile come composizione e che pu\u00f2 essere indicato con nomi differenti (capsula, glicocalice, strato mucoso...), dalla cellula possono sporgere strutture quali flagelli e pili.\nAlcuni Procarioti presentano inoltre delle strutture particolari dette prosteche. Esse consistono in prolungamenti sottili della cellula, delimitati dalla parete. \nA seconda degli organismi sono state proposte diverse funzioni per le prosteche, quali aumentare la superficie di assorbimento dell'organismo, rallentare la sedimentazione in ambiente acquatico, essere coinvolte nel processo di riproduzione.\nLa membrana batterica \u00e8 anche coinvolta nel processo di divisione cellulare, nella formazione del setto e nella segregazione dei cromosomi nelle cellule figlie. Questo compito \u00e8 svolto da una particolare struttura, detta mesosoma, che \u00e8 un'invaginazione della membrana cellulare alla quale \u00e8 attaccato il cromosoma.\nAll'interno del plasmalemma, che pu\u00f2 presentare invaginazioni pi\u00f9 o meno approfondite, \u00e8 localizzato il citoplasma, in cui si trovano il nucleoide (ve ne possono essere anche pi\u00f9 di uno), e altro materiale genetico costituito dai plasmidi, dai ribosomi, da corpiccioli di vario tipo, enzimi, sostanze di riserva e diverse molecole (zuccheri, acidi organici e inorganici, nucleotidi, ioni ecc.).\nRivestimento esterno.\nPer rivestimento esterno si intende una struttura che ricopre il batterio all'esterno della parete cui \u00e8 probabilmente associata. Essa al microscopio elettronico appare come una struttura lassa, pi\u00f9 o meno fibrillare, di dimensione variabile.\nIn alcuni casi (\"Hyphomicrobium\") essa ha propriet\u00e0 adesive e serve per fissare il batterio al substrato.\nCon l'esclusione di alcuni \"Bacillus\", il rivestimento esterno \u00e8 solitamente formato da polisaccaridi (omopolisaccaridi o eteropolisaccaridi), la cui composizione cambia a seconda dell'organismo. \nPer esempio nella capsula dell\"'Acetobacter xylinum\", batterio aerobico la principale costituente \u00e8 la cellulosa, che viene sintetizzata in quantit\u00e0 elevate da questo batterio.\nLe funzioni della capsula di rivestimento esterno sono quelle di riconoscimento e di adesione alla superficie (riconoscimento di cellule dell'ospite che viene infettato dal batterio, come per esempio l'adesione del vibrione del colera alle cellule dell'intestino tenue ecc.)\nParete cellulare.\nLa maggior parte dei procarioti \u00e8 provvista di una parete pi\u00f9 o meno rigida. \nLa funzione della parete \u00e8 quella di proteggere questi organismi dalla lisi che potrebbe venire indotta dalla diversa pressione osmotica fra l'interno della cellula batterica e il mezzo esterno. \nTale ruolo di contenimento viene svolto per esempio negli Eubatteri dal peptidoglicano.\nTrattamenti che intaccano l'integrit\u00e0 del peptidoglicano (penicillina, lisozima) causano la lisi della cellula batterica qualora essa si trovi in ambiente ipotonico.\nAltre funzioni importanti della parete riguardano il riconoscimento di altri sistemi cellulari, nel caso della membrana esterna dei batteri Gram negativi, la protezione da agenti tossici (lisozima, proteine leucocitarie).\nTali ruoli di protezione e riconoscimento sono peculiari della parete nei batteri in cui tale struttura rappresenta lo strato pi\u00f9 esterno dell'organismo.\nNei batteri in cui \u00e8 presente un rivestimento esterno della parete \u00e8, di solito, tale struttura a essere principalmente coinvolta nei processi di riconoscimento e protezione.\nFlagelli e pili.\nI flagelli si distinguono dai pili per le maggiori dimensioni. I pili, infatti, sono visibili solo al microscopio elettronico e di solito sono pi\u00f9 numerosi. Entrambe le strutture sono costituite da subunit\u00e0 proteiche (rispettivamente denominate flagellina e pilina) avvolte a spirale, in modo da delimitare una cavit\u00e0 interna.\nNei flagelli la flagellina viene a costituire un lungo filamento cavo che si inserisce in un manicotto ripiegato, da cui si distacca un breve corpo cilindrico. \nIl numero, le dimensioni e la disposizione dei flagelli variano a seconda dei batteri considerati. I flagelli sono responsabili del movimento dei batteri che posseggono tali strutture. Particolarmente interessante \u00e8 la capacit\u00e0 dei Procarioti flagellati di muoversi in funzione delle differenze di composizione del mezzo in cui si trovano. I batteri sono ad esempio in grado di riconoscere dei gradienti di concentrazione di certe sostanze presenti nel mezzo e, a seconda che si tratti di sostanze attraenti (di solito nutrienti) o repellenti (di norma tossiche), di muoversi verso le zone di maggiore o minore concentrazione (movimenti chemiotattici). In modo analogo possono muoversi rispondendo a gradienti di concentrazione dell'ossigeno (movimenti aerotattici) o, nel caso dei batteri fotosintetici flagellati, alla presenza di zone diversamente illuminate (movimenti fototattici) o , nei Batteri magnetotattici, al variare del campo magnetico (movimenti magnetotattici) o in base al campo gravitazionale (movimenti geotattici).\nClassificazione.\nSecondo la teoria dello zoologo Ernst Haeckel, le monere o procarioti costituiscono un insieme di organismi unicellulari, privi di nucleo e compartimentazione, ritenuti la prima forma di materia vivente e capostipite del regno animale e vegetale per la presunta affinit\u00e0 con entrambi. Essi apparvero sulla Terra, presumibilmente, all'incirca 4 miliardi di anni fa.\nIl mondo microbico \u00e8 uno dei pi\u00f9 complessi gruppi di organismi classificati tassonomicamente. Durante la breve storia della microbiologia, gli organismi studiati dai microbiologi sono stati tradizionalmente inclusi nel regno vegetale o animale, per quest'ultimo in particolare nel sottoregno dei protozoi, secondo l'originaria tassonomia formulata da Linneo.\nNessuna di queste classificazioni, storicamente, poteva considerarsi soddisfacente. Alcune alghe per esempio erano incorporate nel regno vegetale perch\u00e9 ritenute capaci di fotosintetizzare, mentre altre, in quanto dotate di motilit\u00e0, erano classificate come appartenenti al regno animale.\nNacque cos\u00ec l'esigenza di rivedere la tradizionale sistematica biologica, e di introdurre tre nuovi regni. Il metodo di classificazione di Whittaker defin\u00ec dunque 5 regni e i membri del mondo microbiologico vennero inseriti in 4 di essi (con esclusione del regno animale). Nella fattispecie, il regno Monera includeva i batteri, organismi procarioti senza membrana nucleare n\u00e9 membrane che incorporano organelli, e le alghe azzurre. I miceti, eucarioti, vennero classificati nel regno dei Funghi al pari di muffe e lieviti.\nNel 1977, Carl Woese e George Fox dell'universit\u00e0 dell'Illinois condussero un'analisi filogenetica comparativa, basata sulle sequenze del DNA e dell'RNA della piccola subunit\u00e0 ribosomiale 16S. Questa permise la distinzione dei procarioti nei due diversi regni, Eubacteria e Archeabacteria, modificati poi nel 1990 in Bacteria e Archaea.\nLa netta distinzione tra Batteri e Archaea \u00e8 considerata valida da una gran parte degli studiosi attuali, tuttavia alcuni studiosi (p.es. Cavalier-Smith) ne hanno ridotto la validit\u00e0, riconducendo gli Archeobatteri all'interno del regno Bacteria, che diverrebbe quindi l'unico regno del dominio Prokaryota.\n\u00c8 inoltre controversa l'ulteriore partizione del taxon Bacteria. Il \"Bergey's Manual of Determinative Bacteriology\" \u00e8 il sistema riconosciuto per la tassonomia batterica. L'ottava edizione separa il regno monera in due divisioni (per alcuni sottoregni, per altri phyla):\nCarl Woese riconosce invece all'interno dei Batteri almeno 6 gruppi principali, mentre gli Archaea si dividerebbero in Crenarcheota e Euryarcheota. Un esempio recente (2007) derivato dall'impostazione di Woese si pu\u00f2 trovare in Fukami-Kobayashi.\nPer Cavalier-Smith, il regno Bacteria si divide nei due sottoregni Negibacteria (con 6 divisioni) e Unibacteria (con 2 divisioni, tra cui Archaebacteria)."}
{"id": "34972", "revid": "2", "url": "https://it.wikipedia.org/wiki?curid=34972", "title": "Titano (Saturno)", "text": ""}
{"id": "34973", "revid": "1783221", "url": "https://it.wikipedia.org/wiki?curid=34973", "title": "Titano", "text": ""}
{"id": "34974", "revid": "439868", "url": "https://it.wikipedia.org/wiki?curid=34974", "title": "Campo di Trens", "text": "Campo di Trens (\"Freienfeld\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nCampo di Trens \u00e8 situato nella Val d'Isarco, 24\u00a0km a nord di Bressanone e 6\u00a0km a sud di Vipiteno, lungo la strada statale SS 12 dove la valle si apre, poco prima di Mules, fino a giungere alla piana di Vipiteno. L'originale nucleo del paese di Trens \u00e8 situato su una posizione elevata, del versante orientale del \"Giogo di Trens\", mentre il paese si \u00e8 poi sviluppato verso valle sino alla statale; oltre questa vi \u00e8 la ferrovia del Brennero, il fiume Isarco e l'autostrada A22 del Brennero. Del comune fanno parte anche gli abitati di Stilves e di Mules, il primo nella piana di fronte a Trens al di l\u00e0 del fiume, il secondo 5\u00a0km a sud all'entrata della omonima Valle.\nStoria.\nOrigine.\nLa localit\u00e0 era gi\u00e0 abitata nella preistoria, come risulta dai reperti ritrovati presso la Chiesa di San Valentino a Valgen\u00e4un, cos\u00ec come nel periodo romano con la pietra miliare di Settimio Severo, risalente al 201 d.C., ritrovata a Campo di Trens; la lapide di Aurelia Ruffina e la pietra sacra dedicata al dio della luce Mitra ritrovati a Mules. Nel 450 il territorio fu invaso dai Bavari durante il loro spostamento verso sud. In un documento, risalente all'anno 827, un certo \"Quarti/Quartinus\" fece dono delle sue propriet\u00e0, tra cui i villaggi di Stilves (\u00abStilues\u00bb) e Trens (\u00abTorrentes\u00bb) alla Chiesa di San Candido, mentre nel 985-990 circa Adalbert von Stilfes donava alla Diocesi di Bressanone le localit\u00e0 di Stilves, Mules e Ried-Novale comprese le vallate.\nNel 1100 al casato degli Stilfes fu affidata, dal potere vescovile, l'amministrazione dell'alta Val d'Isarco con sede presso il Castello di Reifenstein; nel 1200, a causa dell'estinzione del casato, il vescovo trasfer\u00ec l'autorit\u00e0 ai Trautson che ottennero come feudo il Castello di Sprechenstein. Nel 1525, durante il periodo delle lotte contadine, la chiesa di Stilves fu saccheggiata pi\u00f9 volte.\nDal 1800 a oggi.\nNell'agosto del 1809, durante la guerra di liberazione vennero catturati dai tirolesi, in una imboscata nei pressi di \"Le Cave\" (\"Grasstein\"), ora chiamata la \"Stretta dei Sassoni\" (\"Sachsenklemme\"), 500 sassoni che combattevano per i francesi come truppe del Reno; per ritorsione fu incendiato il borgo di Flanes.\nLa riorganizzazione dei comuni, effettuata nel 1849, comport\u00f2 una riduzione di questi, che passarono da nove a tre: Stilves, Trens e Mules. Il 18 ottobre 1928, con un decreto, i tre comuni furono riuniti in un'unica sede nel comune di Campo di Trens.\nPresso il centro abitato di Mules, \u00e8 presente uno degli sbarramenti del Vallo alpino in Alto Adige, un insieme di bunker voluti da Mussolini, che vanno a formare lo sbarramento di Mules.\nNell'ultimo periodo, del secondo conflitto mondiale, la zona fu colpita dai bombardamenti diretti principalmente al ponte ferroviario sul fiume ed al deposito di munizioni di Stilves.\nIl comune di Campo di Trens ader\u00ec, nel 1967, alla Comunit\u00e0 delle Valli della Val d'Isarco fino al 1979 per fondare, insieme agli altri comuni, la Comunit\u00e0 Comprensoriale Wipptal.\nToponimi.\nIl toponimo di \"Trens\" (una frazione) \u00e8 attestato per la prima volta nell'827 come \"Torrentes\", nell'XI secolo come \"Trentas\", \"Trents\" e \"Trentes\" e nel 1150 come \"Trens\", e deriva probabilmente dal latino \"torrens\" (\"torrente\"). Nel 1923 il nome della frazione fu scelta come base per il nuovo nome italiano, \"Campo di Trens\", creato solamente da Ettore Tolomei.\nIl toponimo di \"Freienfeld\" \u00e8 attestato nel 1364 come \"Frawdenvelt\" e nel 1446 come \"Frewdenfeld\" e significa \"campo gioioso, ricco\" (e non \"campo libero di imposte\").\nStemma.\nLo stemma del comune di Campo di Trens \u00e8 costituito da un triangolo d'argento, con i lati ricurvi, su sfondo verde. I tre settori di colore verde rappresentano i tre comuni: Trens, Stilves e Mules; la parte centrale d'argento rappresenta il comune di Campo di Trens. Lo stemma \u00e8 stato adottato nel 1968.\nSociet\u00e0.\nRipartizione linguistica.\nLa sua popolazione \u00e8 per la sua quasi totalit\u00e0 di madrelingua tedesca:\nEconomia.\nIndustria.\nSul territorio di Campo di Trens \u00e8 presente la Wolf System, industria multinazionale europea nel settore dei sistemi di costruzione in ambito: abitativo, industriale, commerciale, agricolo. La societ\u00e0 ha vinto uno degli appalti ed ha consegnato 500 unit\u00e0 abitative dopo il terremoto dell'Aquila del 2009. La sede di Campo di Trens impiega 200 persone.\nInfrastrutture e trasporti.\nIl paese \u00e8 servito dalla stazione di Campo di Trens, sulla ferrovia del Brennero; un'ulteriore stazione \u00e8 quella sita nella frazione di Mules, dismessa nel corso del XX secolo."}
{"id": "34975", "revid": "327773", "url": "https://it.wikipedia.org/wiki?curid=34975", "title": "Campo Tures", "text": "Campo Tures (\"Sand in Taufers\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige. \u00c8 inoltre un comune mercato che si trova in val di Tures, a nord di Brunico.\n\u00c8 conosciuto anche per essere stato l'ambientazione del primo capitolo della fiction in onda su Canale 5 \"Le ali della vita\", con la regia di Stefano Reali.\nGeografia fisica.\nTerritorio.\nIl comune \u00e8 suddiviso in alcune frazioni tra le quali spiccano Molini di Tures (\"M\u00fchlen\"), piccolo agglomerato di soggiorno, e Caminata (\"Kematen\"). Inoltre vi \u00e8 \"Moritzen\", il centro antico con la chiesa dedicata a San Maurizio. Lungo Campo Tures scorre il torrente Aurino.\nNei pressi del paese si trovano le cascate di Riva (\"Reinbachf\u00e4lle\"), che si possono visitare effettuando una leggera passeggiata in mezzo al bosco, partendo dal \"Bagno Winkel\".\nClima.\nDal punto di vista legislativo, il comune di Campo Tures ricade nella \"Fascia climatica F\" con 3913 gradi giorno, e pertanto \u00e8 consentito l'accensione dei riscaldamenti tutto l'anno senza limitazioni di orario.\nOrigini del nome.\nMentre \"Campo\" \u00e8 l'italianizzazione del tedesco \"Sand\" (che in realt\u00e0 significa \"sabbia, arena\"), il nome \"Tures\" (\"Taufers\") \u00e8 attestato per la prima volta intorno al 1050-1060 come \"Tufres\", \"Tuvers\", \"Tufers\", \"Touveres\" e \"Taufers\" che forse deriva da un termine *tob-, *tub-, *tuf- col significato di \"burrone\".\n\"Sand\" stesso \u00e8 attestato nel 1410 come \"am Sant\" e nel 1439 come \"am Sandt in Tawffers\", mentre il \"Tauferer Feld\" (piani di Tures) compaiono nel 1334 come \"Touvererfeld\" e nel 1360 come \"Taufferser feld\".\nIn definitiva la traduzione letterale di \"Sand in Taufers\" sarebbe \"sabbia di Tures\" che starebbe ad indicare che la zona era una piana alluvionale e che il torrente Aurino era solito allagare l'area.\nStoria.\nLa storia del paese \u00e8 strettamente legata ai signori medievali di \"Taufers\", il cui pi\u00f9 noto rappresentante era \"Hugo von Taufers\", il quale era legato in particolar modo a re Rodolfo I d'Asburgo. La casata era ligia alla chiesa e feudataria dei principi vescovi di Bressanone.\nTra il 1908 ed il 1957 la localit\u00e0 era collegata a Brunico attraverso la ferrovia Brunico-Campo Tures.\nSimboli.\nLo stemma del comune di Campo Tures \u00e8 uno scudo suddiviso orizzontalmente in sei sezioni alternativamente rosse e argento. Sulle prime due sezioni argentate sono presenti tre rombi blu mentre sull'ultima ne compaiono due. Lo stemma \u00e8 molto simile a quello gentilizio dei Signori di \"Taufers\", proprietari dell'omonimo castello attorno al quale si \u00e8 poi sviluppato il paese. Lo stemma \u00e8 stato adottato nel 1967 con delibera della Giunta Regionale n\u00ba 1569 del 20 giugno su proposta della commissione araldica dell'associazione per la cura del patrimonio della patria.\nMonumenti e luoghi d'interesse.\nArchitetture civili.\nNotevole \u00e8 anche la residenza Neumelans, all'ingresso del paese, una costruzione tardo-rinascimentale del 1582-83, fatta erigere da Hans Fieger che era il giudice minerario della zona, e poi propriet\u00e0 delle famiglie patrizie degli Zeiller, degli Ottenthal ed infine degli Schober. Dal 1989 \u00e8 sede della \"Tauferer Musikwoche\", manifestazione biennale di musica classica, ideata dal musicista cosentino Mario Russo e da lui diretta fino al 1993.\nArchitetture militari.\nPresso il paese sorge uno dei pi\u00f9 bei castelli dell'arco alpino, il castello di Tures (\"Burg Taufers\"), in cui si tengono molte mostre durante tutto l'anno, oltre alle visite guidate al castello. All'interno di esso nel 1972 vi venne girato il film \"La pi\u00f9 bella serata della mia vita\" di Ettore Scola, protagonista Alberto Sordi,nel 1978 la comedia \"Tutto suo padre\" con Enrico Montesano, mentre nel 1999 furono girate alcune scene della fiction televisiva \"Le ali della vita\".\nSociet\u00e0.\nLingue e dialetti.\nLa sua popolazione \u00e8 per la quasi totalit\u00e0 di madrelingua tedesca:\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili d'arte e di arredamenti tipici campagnoli.\nInfrastrutture e trasporti.\nDue chilometri oltre l'abitato di Campo Tures, si trovano il centro sciistico \"Speikboden\", che sorge lungo il fianco del monte Spico. Degli impianti di risalita fanno parte due cabinovie da otto posti e tre seggiovie da quattro posti, oltre ad altri piccoli impianti per principianti.\nPresso il paese si trova, dal 2011 il centro balneare \"Cascade\".\nLa piazza centrale del paese \u00e8 stata dedicata al noto alpinista Hans Kammerlander.\nFerrovie.\nCampo Tures non \u00e8 servito da linee ferroviarie. La stazione di Campo Tures \u00e8 stata attiva dal 1908 al 1957, quando era in funzione la Ferrovia Brunico-Campo Tures che collegava il centro a Brunico. In seguito \u00e8 stata demolita.\nSport.\nNel 1989, 1990, 1991, 1992 e 2010 fu sede del ritiro del U.S. Foggia targata Zden\u011bk Zeman.\nLa squadra calcistica conosciuta con il nome di \"Taufers\" milita nella prima categoria regionale.\nMolto importante \u00e8 la pallamano, con la squadra locale del SSV Taufers che per diversi anni ha militato in Serie A2 nazionale; attualmente milita in Serie B (pallamano maschile)."}
{"id": "34976", "revid": "439868", "url": "https://it.wikipedia.org/wiki?curid=34976", "title": "Castelbello-Ciardes", "text": "Castelbello-Ciardes (\"Kastelbell-Tschars\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nCastelbello-Ciardes si trova in Val Venosta, a circa dalla citt\u00e0 di Merano.\nNel territorio comunale si trova l'area protetta del biotopo Alte Etsch - Colsano.\nOrigini del nome.\nIl toponimo \u00e8 attestato per la prima volta nel 1286 come \"Castelbel\" e nel 1306 come \"Kastelbele\", mentre Ciardes \u00e8 di probabile origine preromana ed \u00e8 attestato nel 1183 come \"Sardis\", nel 1201 come \"Schardis\", nel 1281 come \"Tschardes\" e nel 1406 come \"Tschars\".\nStoria.\nStemma.\nLo stemma rappresenta una ruota da molino, ad otto pale, di colore rosso su sfondo argenteo. Esso riprende le insegne dei Conti \"Hendl\", proprietari del locale castello dal 1531 al 1949. Lo stemma \u00e8 stato adottato l'11 aprile 1969.\nL'incidente ferroviario del 12 aprile 2010.\nIl 12 aprile 2010, poco prima delle 9.00 del mattino, il treno regionale Malles Venosta-Merano delle 8:20, in corsa nella stretta gola che separa Castelbello e Laces, venne travolto da una frana e cadde nel dirupo sottostante, causando 9 vittime e 28 feriti, di cui 7 gravi.\nSociet\u00e0.\nRipartizione linguistica.\nLa sua popolazione \u00e8 per la quasi totalit\u00e0 di madrelingua tedesca:"}
{"id": "34977", "revid": "1480390", "url": "https://it.wikipedia.org/wiki?curid=34977", "title": "Castelrotto", "text": "Castelrotto (\"Kastelruth\" in tedesco, \"Ciastel\" in ladino) \u00e8 un comune italiano di abitanti della provincia autonoma di Bolzano in Trentino-Alto Adige. \u00c8 inoltre un comune mercato.\nParte del suo territorio comunale si trova all'interno del parco naturale dello Sciliar, ai piedi dell'Alpe di Siusi, la cui vicinanza ha permesso lo sviluppo di un fiorente turismo, tanto estivo quanto invernale.\nOrigini del nome.\nIl toponimo \u00e8 attestato per la prima volta nel 982\u2013987 come \"Castelruptum\" e nel 1173 come \"Castilrut\", col significato di \"castello diroccato\". Nel 1490, Castelrotto \u00e8 chiamato in un documento espressamente \"dorff zu Castellrutt\", ovvero come villaggio rurale.\nStoria.\nIl nome di \"Castelruptum\" compare per la prima volta in un documento del 982\u2013987 nel quale il vescovo Albuino di Bressanone scambi\u00f2 il reddito della chiesa locale con il vescovo Eticho di Augusta. Prima di questa data sappiamo che era gi\u00e0 presente in loco un insediamento, di cui per\u00f2 non ci \u00e8 giunto il nome. Le tracce del Castelvecchio sono riconducibili all'epoca medioevale, rimane oggi solo una massiccia torre quadrata oltre ad alcune tracce di mura, capanne di mattoni e quindi la presenza di un villaggio fortificato.\nNell'XIII secolo l'area passa di propriet\u00e0 al conte Mainardo II di Tirolo-Gorizia e poi ai signori di Castelrotto. Nel 1348 il castello \u00e8 di propriet\u00e0 del duca Konrad Teck il quale \u00e8 anche capitano del dipartimento dell'Adige. All'inizio del XV secolo il castello e l'abitato passano di propriet\u00e0 alla famiglia Hauenstein ed \u00e8 a quest'epoca che risalgono le prime fattorie stabili di grandi dimensioni impiantate nella zona.\nPoco dopo la propriet\u00e0 passa di propriet\u00e0 a Michael Kraus, nobile ungherese giunto qui per matrimonio e gi\u00e0 infeudato di alcune terre presso il lago Balaton. Questi divenne famoso in particolar modo per la ricchezza accumulata dai suoi feudi e per le opere caritatevoli che estese ai poveri di Castelrotto prima della propria morte, stabilendo che tale usanza fosse continuata nei secoli nel mese di ottobre con la distribuzione di una pagnotta di pane e di un sacchetto di sale ad ogni povero della comunit\u00e0. Egli venne sepolto successivamente nella cappella della torre ove ancora oggi la sua tomba si trova. Suo nipote, Jakob Kraus, venne nobilitato dall'imperatore Rodolfo II d'Asburgo il 2 giugno 1607 e fu lui che procedette in gran parte alla demolizione dell'antico castello, creandovi una cappella ad uso per il villaggio dedicata a Sant'Antonio, oltre alla realizzazione da parte del figlio Georg Kraus di un parco naturale (1675) corredato da sette piccole cappelle e tre grandi crocefissi (Cristo e i due ladroni) che riprendono alcune tappe della via crucis. Nel 1847 la famiglia si estinse.\nSino al 1924, inoltre, Castelrotto ebbe un proprio tribunale distrettuale, poi trasferito a Chiusa.\nLa fruttuosa fonte di reddito per gli abitanti di questo paese era l'allevamento del bestiame, grazie alla presenza di vasti pascoli alpini circostanti, superando nell'anno 1600 di quattro volte la vendita dei capi di bestiame che si teneva a Bolzano.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca, con una significativa percentuale di ladini, tradizionalmente concentrati nelle \"frazioni ladine\" Bulla, Roncadizza, Oltretorrente. Fino al XIX secolo la lingua ladina era parlata anche nel paese di Castelrotto.\nSecondo il censimento del 1921 il 19,4% della popolazione era ladina mentre lo 0,81% era di lingua italiana.\nCultura.\nEventi.\nMatrimonio contadino tradizionale.\nA Castelrotto si rappresenta ogni inverno un tradizionale \"matrimonio contadino\" (\"Bauernhochzeit\"). Questa manifestazione fa rivivere gli usi antichi che si avevano quando i contadini della zona si sposavano.\nInfatti dai primi anni del Novecento, fino agli anni 50, i matrimoni avvenivano in inverno, ovvero quando i contadini non erano impegnati nei loro lavori agricoli. Oggi questo evento tradizionale \u00e8 entrato a far parte del circuito turistico, in cui tutta la popolazione locale indossa quindi gli abiti dell'epoca, in particolare la sposa indosser\u00e0 un cappello che ricorda i colori dell'erba e lo sposo porter\u00e0 un garofano di dimensioni maggiori rispetto a quelli portati dagli altri uomini invitati ai festeggiamenti per l'unione. \nLe donne invece si dividono in quelle che portano un copricapo spesso in lana, il \"Turmkappe\" e quelle nubili che portano un cappello luccicante e adornato con foglie dorate. Inoltre vi \u00e8 colui che \u00e8 addetto alla cerimonia, che porta un grande cappello ornato da piume di struzzo bianche e nere.\nSolitamente la manifestazione prevede che diverse coppie partecipino ad un corteo nuziale, formate da slitte trainate a cavallo, cui partecipano anche i parenti e gli amici delle coppie, tutti \"addobbati\" per l'evento con i \"Trachter\". Al corteo che parte dalla chiesetta di San Valentino, segue la cerimonia religiosa, e quindi un tradizionale banchetto, seguito da balli tipici tirolesi.\nBanchetti nuziali di Castelrotto.\nAssieme alla celebrazioni del matrimonio contadino, sempre a Castelrotto si tengono pressoch\u00e9 nello stesso periodo i \"Banchetti nuziali di Castelrotto\". In quest'occasione i principali ristoranti deliziano i turisti con piatti tipici che un tempo venivano mangiati durante un matrimonio contadino.\nGeografia antropica.\nFrazioni.\nLe tre frazioni di Bulla (ted. \"Pufels, \"lad. \"Bula\"), Roncadizza (ted. \"Runggaditsch, \"lad. \"Runcadic\") ed Oltretorrente (ted. \"\u00dcberwasser, lad. Sureghes\") si trovano sul versante sinistro della Val Gardena. Oltretorrente fa parte del complesso urbanistico e della parrocchia di Ortisei.\nInfrastrutture e trasporti.\nTra il 1898 e il 1970 Castelrotto \u00e8 stato servito dall'omonima stazione sita in localit\u00e0 Sant'Osvaldo e facente parte della ferrovia del Brennero. La stazione, che dal 1994 \u00e8 tagliata fuori dalla linea, deviata in una vicina galleria, \u00e8 stata lungamente in rovina, per poi essere restaurata a fini conservativi negli anni 2010.\nLa frazione di Roncadizza, tra il 1916 e il 1960, fu invece servita dall'omonima stazione, posta lungo la ferrovia della Val Gardena.\nCessati i servizi ferroviari, il comune \u00e8 servito dalle autolinee gestite dalla SAD.\nSport.\nA Castelrotto \u00e8 presente un campo da calcio, sede di molti ritiri di squadre professionistiche: il centro sportivo Laranz.\nNell'estate del 2010 ha trascorso il ritiro a Castelrotto la squadra di calcio saudita Al Nassr, allora allenata dall'ex portiere dell'Inter e della Nazionale italiana, Walter Zenga.\nDal 2015 al 2017 e nel 2019, Castelrotto \u00e8 sede del ritiro estivo del Bologna Football Club 1909."}
{"id": "34979", "revid": "1516566", "url": "https://it.wikipedia.org/wiki?curid=34979", "title": "Cermes", "text": "Cermes (\"Tscherms\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige. Appartiene alla comunit\u00e0 comprensoriale del Burgraviato.\nOrigini del nome.\nIl toponimo deriva probabilmente dal patronimico *Cerus o *Cerius o da \"cembra\", nome latino di origine preromana del pino cembro. Vi sono attestate le forme \"Cerones\" nell'857, \"Schirmis\" nel 1153, \"Sermis\" nel 1182 e \"Tscherms\" nel 1380.\nStoria.\nIl Castello di Monteleone (\"Schloss Lebenberg\") fu costruito nel XIII secolo dai Signori di Marlengo e nel 1426 \u00e8 venuto in possesso dei Signori Fuchs von Fuchsberg. La cappella del castello, a tre piani, \u00e8 stata realizzata nel XIV secolo.\nSimboli.\n\u00c8 l'insegna dei signori di Fuchsberg (\"Fuchs\" = \"volpe\", \"Berg\" = \"monte\") feudatari del villaggio dal 1427 al 1832. Lo stemma \u00e8 stato adottato nel 1966.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili in legno, oltre all'attivit\u00e0 di bottaio.\nInfrastrutture e trasporti.\nIl paese \u00e8 attraversato dalla Strada statale 238 delle Palade. Dal 1906 fino al 1950 era servito dalla tranvia Lana-Merano.\nSport.\nCalcio.\nLa principale squadra di calcio della citt\u00e0 \u00e8 l\"A.S.V. Tscherms\" che milita nel girone A bolzanino di 2\u00aa Categoria."}
{"id": "34980", "revid": "1355461", "url": "https://it.wikipedia.org/wiki?curid=34980", "title": "Chienes", "text": "Chienes (\"Kiens\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, situato nella val Pusteria.\nGeografia fisica.\nIl paese di Chienes, ubicato nella parte nord-orientale della provincia di Bolzano, in prossimit\u00e0 del Parco naturale Vedrette di Ries-Aurina (ted. \"Rieserferner Naturpark\"), nella bassa Val Pusteria, alle pendici del Monte Plat, confina con i comuni Selva dei Molini, Falzes, San Lorenzo di Sebato, Rodengo, Vandoies e Terento.\nOrigini del nome.\nLa denominazione del paese \u00e8 attestata come \"Kiehnas\" dal 1006 al 1039, come \"Chienes\" nel 1100, come \"Chiens\" nel 1150, e infine come \"Chienes\" nel 1207. Il toponimo \u00e8 di origine preromana e la forma italiana riproduce quella antica che compare nei documenti medioevali.\nIl comune rientra nella Comunit\u00e0 comprensoriale Val Pusteria.\nStoria.\nAnche se la prima citazione ufficiale del borgo \u00e8 contenuta in un documento del 1010, in cui si fa menzione di una chiesa romanica in localit\u00e0 \"Kiehna\", la presenza di ritrovamenti di epoca romana attesta fin dall'antichit\u00e0 l'importanza strategica del territorio comunale.\nIn particolare nella zona sono state rinvenute due pietre miliari romane della via Aguntum-Vipitenum, una con dedica agli imperatori Marco Aurelio Caro e Marco Aurelio Carino (anno 283), mentre un'altra con dedica a Settimio Severo (anno 201) \u00e8 stata rinvenuta a Casteldarne; quest'ultima non si trovava a margine della sede stradale ma reimpiegata in un muro, e in base alla distanza da \"Aguntum\" (citt\u00e0 romana nei pressi di Lienz, odierno capoluogo del Tirolo orientale in Austria) indicata sulla stessa (67 miglia romane), si ritiene che fosse posizionata in origine a Vandoies.\nSottoposto nel medioevo alla signoria feudale dei conti K\u00fcnigl, tuttora proprietari del castello di Casteldarne (ted. \"Ehrenburg\"), durante la \"rivolta dei contadini\" del 1524-1525 fu un centro degli anabattisti. Al principe vescovo di Bressanone Kaspar Ignaz K\u00fcnigl si deve una notevole fioritura economica e artistica del borgo durante la prima met\u00e0 del Settecento.\nPatrimonio storico.\nDue gioielli spiccano nel patrimonio storico-architettonico del borgo: il castello di Casteldarne del XII secolo, con rifacimento del XVIII secolo e la chiesa parrocchiale di San Sigismondo del XII secolo, splendido esempio di tardo-gotico pusterese.\nHa un suo pregio anche la chiesa dei Santi Pietro e Paolo, ricostruita nel 1836, accanto alla quale si erge una pregevole torre campanaria a due ordini, con bifore del Quattrocento.\nStemma.\nLo stemma, basato su quello della famiglia \"Sch\u00f6neck\", \u00e8 una pila d'argento ricurva su rosso; nel cantone destro \u00e8 riportata una stella d'argento a cinque punte, che simbolizza i cinque villaggi presenti nel comune. Lo stemma \u00e8 stato adottato nel 1961.\nSociet\u00e0.\nRipartizione linguistica.\nLa sua popolazione \u00e8 per la grande maggioranza di madrelingua tedesca:\nGeografia antropica.\nFrazioni.\nIl comune di Chienes ha le seguenti frazioni: Casteldarne (\"Ehrenburg\"), San Sigismondo (\"St. Sigmund\"), Corti (\"Hofern\") e Monghezzo (\"Getzenberg\").\nInfrastrutture e trasporti.\nChienes \u00e8 facilmente raggiungibile in automobile percorrendo la strada statale 49 della Pusteria che da Bressanone conduce al confine italo-austriaco presso Prato alla Drava, e a soli 20 chilometri dall'abitato, si trova il casello di Bressanone dell'autostrada A22 Brennero-Modena.\nLa ferrovia della Val Pusteria, che collega Fortezza a San Candido, ha una fermata nel comune, a 9 chilometri dall'abitato.\nSport.\nLa citt\u00e0 ha dato i natali al pluricampione olimpico e mondiale Paul Hildgartner e al campione olimpico Walter Plaikner, entrambi slittinisti."}
{"id": "34981", "revid": "433605", "url": "https://it.wikipedia.org/wiki?curid=34981", "title": "Chiusa (Italia)", "text": "Chiusa (\"Klausen\" in tedesco, \"Tluses\" in ladino) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nChiusa si trova lungo il corso del fiume Isarco e storicamente \u00e8 cittadina doganale. Pu\u00f2 vantare il titolo di \"citt\u00e0\", insieme ad altri sette comuni dell'Alto Adige.\nSi trova ad una trentina di chilometri a nord di Bolzano e una decina a sud di Bressanone.\nChiusa citt\u00e0 si trova lungo la Strada statale 12 dell'Abetone e del Brennero, sotto la rocca di Sabiona.\nOrigini del nome.\nIl toponimo \"Chiusa\" deriva evidentemente dal latino \"clausa\", \"clusa\", che significa \"chiusa di un corso d'acqua\", in questo caso dell'Isarco. Il nome \u00e8 dapprima attestato nel 1027 in un documento di Corrado II il Salico a favore del vescovo di Bressanone Hartwig come \"Clausa sub Sabiona sita\".\nStoria.\nOrigini.\nIl territorio comunale, sovrastato dal monastero di Sabiona (tedesco \"S\u00e4ben\"), era gi\u00e0 abitato prima di Cristo. Qui troviamo infatti tombe sia del periodo dei reti che del periodo germanico.\nTra l'800 e il 1000 Sabiona diviene un'importante sede vescovile, fino a quando questa fu trasferita a Bressanone, nell'attuale diocesi di Bolzano-Bressanone.\nL'artista rinascimentale tedesco Albrecht D\u00fcrer nel 1494 si trattiene a Chiusa per ritrarre la citt\u00e0 da lui molto apprezzata. Le sue impressioni sono presumibilmente fissate nell'incisione \"Das gro\u00dfe Gl\u00fcck\".\nSulla citt\u00e0 di Chiusa, ha avuto un'importante influenza, il monastero delle suore di clausura di Sabiona.\nAll'interno del convento dei frati cappuccini, si trova una statua che raffigura il bellicoso frate Joachim Haspinger, che lott\u00f2 assieme ad Andreas Hofer, per contrastare l'avanzata bavarese.\nNel tardo Otto- e primo Novecento, Chiusa fu una dimora di molti artisti, provenienti soprattutto dalla Germania.\nIl paese di Chiusa fa parte del circuito de \"I borghi pi\u00f9 belli d'Italia\".\nNel 2002 lo scrittore tedesco Andreas Maier dedica a Chiusa il suo romanzo \"Klausen\", tradotto anche in inglese.\nStemma.\nLo stemma raffigura una chiave d'argento, su sfondo rosso, disposta diagonalmente. Lo stemma fu utilizzato come sigillo dal 1448, conosciuto dal 1397 e concesso nel 1540 dal cardinale Bernardo Clesio, amministratore del vescovado di Bressanone.\nSociet\u00e0.\nRipartizione linguistica.\nLa sua popolazione \u00e8 per la grande maggioranza di madrelingua tedesca:\nGeografia antropica.\nFrazioni.\nAccanto al centro sede del comune, tre sono le frazioni: \"Lazfons\" (tedesco \"Latzfons\"), la pi\u00f9 popolata che si trova lungo la strada per Velturno, poi \"Verdignes\" (tedesco \"Verdings\"), sotto Lazfons e Gudon (ted. \"Gufidaun\"), pi\u00f9 a valle.\nInfrastrutture e trasporti.\nIl paese \u00e8 servito dalla stazione di Chiusa, facente parte della ferrovia del Brennero e in passato capolinea della soppressa ferrovia della Val Gardena. Nel territorio comunale vi era altres\u00ec la stazione di Val di Funes, costruita all'imboccatura dell'omonima valle e dismessa nel 2001."}
{"id": "34982", "revid": "848247", "url": "https://it.wikipedia.org/wiki?curid=34982", "title": "Sessame", "text": "Sessame (\"Siam\" in piemontese) \u00e8 un comune italiano di 251 abitanti della provincia di Asti in Piemonte.\nGeografia fisica.\nSul lato nord occidentale del centro abitato si erge una piccola collina ove si possono vedere i resti di un antico castello, probabilmente distrutto durante le invasioni attorno al 1400-1500. \nI ruderi del castello dei Marchesi Del Carretto sono oggi conservati all'interno di un\u2019area verde nella quale \u00e8 stato ricavato un punto panoramico per ammirare il borgo e la vallata sottostante.\nStoria.\nL\u2019insediamento di Sessame \u00e8 molto antico, probabilmente preesistente alla conquista romana e riconducibile alla presenza di popolazioni liguri.\nSi dice che il borgo sia stato fondato attorno agli anni \"mille\", ma non \u00e8 certa la denominazione. Molti storici affermano che il nome Sessame derivi da \"sex\" (dal latino sei, aggettivo numerale cardinale) per indicare le sei miglia romane che lo separavano da Acqui Terme oppure i sei corsi d'acqua che ancor oggi bagnano il territorio comunale ed, infine, per le sessanta miglia che segnavano la distanza dal borgo a Torino.\nSimboli.\nLo stemma del comune di Sessame \u00e8 stato concesso, insieme al gonfalone municipale, con il decreto del presidente della Repubblica del 19 maggio 1954.\nMonumenti e luoghi di interesse.\nArchitetture religiose.\nLa Chiesa parrocchiale \u00e8 dedicata al santo patrono, San Giorgio. L'edificio, di et\u00e0 barocca, ha subito nel corso del tempo molti rifacimenti (ultima ricostruzione nel 1959). All'interno oltre all'altare maggiore, fa bella mostra la statua del santo nell'atto di uccidere il drago.\nOgni anno il 23 Aprile ricorre la festa del Santo Patrono e pertanto in questa occasione oltre alla Santa Messa per tutti i fedeli \u00e8 in programma una solenne processione.\nSituato a fianco della parrocchiale, l'Oratorio sconsacrato della Confraternita dell'Annunziata viene comunemente chiamato Chiesa dei Battuti. La sua costruzione risale al 1600 e di questo periodo conserva l\u2019abside, la facciata e il bel campanile. Sconsacrato e di propriet\u00e0 comunale, \u00e8 stato completamente ristrutturato ed adibito ad attivit\u00e0 culturali.\nSituata in localit\u00e0 San Rocco, domina la vista sulla Val Bormida. Il sagrato si affaccia su un\u2019area di sosta panoramica. Ristrutturata nel 2004, la chiesetta si presenta molto ben conservata.\nSituata in localit\u00e0 San Sebastiano, in prossimit\u00e0 della strada provinciale per Rocchetta Palafea, domina la zona a cui \u00e8 dedicata. Molto ben ristrutturata con all'interno numerosi ex voto a testimonianza di una grande devozione popolare, la Chiesa accoglie, oggi come un tempo, i pellegrini ed i viandanti con il suo piccolo portico a tripla arcata. Sul retro dell\u2019edificio \u00e8 presente un\u2019area di sosta attrezzata.\nAltri luoghi.\nNella parte di comune situata nel fondo valle esiste un luogo destinato a garzaia per la presenza dell'airone cenerino. Si tratta di un lembo di terra che si affaccia in riva sinistra sul Bormida di Millesimo e che protegge una delle pi\u00f9 grandi garzaie del nord Italia. La garzaia non \u00e8 aperta al pubblico. Tuttavia \u00e8 possibile osservare gli aironi a distanza con l'ausilio di un binocolo.\nIl castello sorgeva alla sommit\u00e0 di una collina situata a nord-ovest del concentrico. Doveva essere una imponente costruzione, ma oggi rimangono soltanto i ruderi all'interno di un\u2019area verde ben recuperata dal comune ed adibita a zona panoramica.\nSemplice costruzione a due piani a forma di piccola torre, il Torrotto sorge sulla sommit\u00e0 di un colle a forma conica, ben visibile\u00a0da ogni localit\u00e0. Da tempo diventato il simbolo del borgo. Situato in terreni privati, anticamente \u00e8 appartenuto all'Onorevole Giuseppe Saracco, uomo politico di grande levatura morale,\u00a0nativo di Bistagno e\u00a0Presidente del Consiglio dei Ministri nei primi anni del 1900.\nCultura.\nEventi.\n\"Sagra del Risotto\", organizzata da Comune e Pro Loco, prima domenica di maggio.\nGeografia antropica.\nFrazioni.\nAlbareto, Asinari, Caldana, Castagnola, Cocco, Collina, Fermone, Galloni, Giardinetto, Malerba, Penna, Ponticello, San Giorgio, San Rocco, San Pietro, San Sebastiano, Tane, Tarditi.\nEconomia.\nAgricoltura.\nDa sempre, la coltura principale nel territorio del comune \u00e8 la vite che \u00e8 anche una delle principali ricchezze della zona, prettamente agricola.\nSin dai primi anni del Novecento e fino agli anni quaranta era nota la coltivazione del gelso, le cui foglie erano indispensabili per l'allevamento del baco da seta. Attorno al borgo si notano zone boschive ove si possono raccogliere castagne e funghi.\nLa coltivazione della vite produce vini prelibati quali il Dolcetto d'Asti, il Barbera d'Asti e il Moscato d'Asti e, soprattutto il Brachetto d'Acqui, vera specialit\u00e0 del comune, come \u00e8 stato riconosciuto da fonti ufficiali che asseriscono che tale vitigno venne storicamente realizzato a Sessame e quindi esportato in paesi confinanti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34983", "revid": "287204", "url": "https://it.wikipedia.org/wiki?curid=34983", "title": "Cortaccia sulla Strada del Vino", "text": "Cortaccia sulla Strada del Vino (in passato anche Cortazza, \"Kurtatsch an der Weinstra\u00dfe\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nOrigini del nome.\nIl toponimo \u00e8 attestato gi\u00e0 dal IV secolo come \"Curtacium, Kurtazo, Cortazum, Cortezum, Curtacia, Curtatschum\" e deriva dal latino \"curtis\" (\"corte\") con un suffisso \"-aceus\", con il significato di \"luogo fatto a corte, circondato da muri\".\nStoria.\nCortaccia viene nominata la prima volta nell'anno 1191 nella cosiddetta \"lettera di Vigilio\".\nL'origine del nome di Cortaccia \u00e8 considerata dagli esperti, confrontando la denominazione della localit\u00e0 con il termine latino di \"Cors, cortis\" per \"corte\", come un insieme di case coloniche preesistenti pi\u00f9 elevate.\nReperti archeologici in loco testimoniano che la zona era abitata gi\u00e0 nel Mesolitico.\nDopo il periodo di occupazione da parte dei Romani, la zona secondo una tradizione corrente fu convertita da San Vigilio (340-400) alla fede cristiana.\nLa chiesa di San Vigilio col campanile romanico viene citata per la prima volta nel 1337, ma l'antico fonte battesimale \u00e8 pi\u00f9 vecchio di tre secoli e risale all'anno 1033.\nAgli inizi del XVI secolo, la chiesa venne ricostruita e nel 1515 Cortaccia divenne parrocchia.\nIl campanile della chiesa romanica, santuario meta di pellegrinaggio, venne costruito intorno al 1300 da San Vigilio.\nCortaccia appartenne fino alla fine della prima guerra mondiale alla circoscrizione giudiziaria del Tribunale di Egna e faceva parte del distretto di Bolzano.\nNel 1946 il paese, aggregato nel 1927 dal regime fascista alla circoscrizione trentina, \u00e8 tornato dalla Provincia autonoma di Trento alla Provincia autonoma di Bolzano in seguito all'accordo De Gasperi-Gruber.\nStemma.\nLo stemma mostra una cornetta d'oro da postiglione, con nappe dorate, su sfondo azzurro; agli angoli sono poste quattro stelle dorate a sei punte. La cornetta indica che il villaggio \u00e8 stato una stazione di posta; le quattro stelle simboleggiano i quattro villaggi presenti nel comune. Lo stemma \u00e8 stato adottato nel 1967.\nSociet\u00e0.\nRipartizione linguistica.\nLa popolazione, al censimento del 2011, \u00e8 per la sua quasi totalit\u00e0 di madrelingua tedesca:\nInfrastrutture e trasporti.\nIl paese si trova lungo la Strada del Vino dell'Alto Adige, un percorso pubblicizzato con appositi cartelli, lungo il quale insistono valori naturali, culturali e ambientali, vigneti e cantine di aziende agricole singole o associate aperte al pubblico. Accanto a questa, transita la ciclabile dell'Oltradige."}
{"id": "34984", "revid": "1186766", "url": "https://it.wikipedia.org/wiki?curid=34984", "title": "Giapeto", "text": ""}
{"id": "34985", "revid": "433605", "url": "https://it.wikipedia.org/wiki?curid=34985", "title": "Cortina sulla Strada del Vino", "text": "Cortina sulla Strada del Vino (\"Kurtinig an der Weinstra\u00dfe\" in tedesco) \u00e8 un comune italiano di 660 abitanti della provincia autonoma di Bolzano in Trentino-Alto Adige.\nOrigini del nome.\nIl toponimo \u00e8 attestato dal 1276 come \"Cortinegum, Cortinie\", nel 1359 come \"Curtinie\" e nel 1525 come \"Curtinig\" e deriva dal latino \"curtis\" (\"corte\").\nStoria.\nNel 1948 \u00e8 passato dalla Provincia autonoma di Trento, alla quale era stato annesso durante il Ventennio, per facilitare l'italianizzazione voluta dal governo italiano, alla Provincia autonoma di Bolzano, in seguito a manifestazioni di protesta della popolazione della Bassa Atesina ed all'introduzione del primo statuto d'autonomia, che implementava in parte l'accordo De Gasperi-Gruber.\nStemma.\nLo stemma rappresenta nella met\u00e0 inferiore un muro merlato d'argento, con portale, sopra una fascia azzurra; nella met\u00e0 superiore, mezza stella ad otto punte e la mezza luna crescente, entrambe di colore argento su sfondo rosso. Il muro merlato \u00e8 quello fatto costruire per proteggere il villaggio dalle esondazioni del fiume Adige, la stella e la luna sono un richiamo allo stemma dei Conti di Appiano (\"Grafen von Eppan\") a cui il villaggio apparteneva.\nSociet\u00e0.\nRipartizione linguistica.\nNel censimento del 2011 due terzi della sua popolazione, si sono dichiarati in maggioranza di madrelingua tedesca:\nInfrastrutture e trasporti.\nIl paese si trova lungo la Strada del Vino dell'Alto Adige, un percorso pubblicizzato con appositi cartelli, lungo il quale insistono valori naturali, culturali e ambientali, vigneti e cantine di aziende agricole singole o associate aperte al pubblico. Accanto a questa, transita la ciclabile dell'Oltradige."}
{"id": "34986", "revid": "713168", "url": "https://it.wikipedia.org/wiki?curid=34986", "title": "Curon Venosta", "text": "Curon Venosta (\"Graun im Vinschgau\" o anche \"Neu-Graun\" in tedesco; \"La Carun\" in romancio) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nSituato all'estremit\u00e0 nordoccidentale della provincia, confina a nord - attraverso il Passo Resia - con l'Austria, a ovest con la Svizzera (Engadina, Grigioni) e a sud con Malles Venosta. Assieme a quest'ultimo comune, a Courmayeur e a Tarvisio \u00e8 uno dei quattro comuni italiani a confinare con due Stati esteri. Spesso il comune di Curon viene erroneamente chiamato \"Resia\" (\"Reschen\"), a causa della popolarit\u00e0 dell'omonima frazione.\nNel suo territorio si trova il lago di Resia (situato a 1.498 m s.l.m., con una superficie di 660 ettari), un lago artificiale per la produzione di energia idroelettrica, la cui realizzazione caus\u00f2 la scomparsa dell'antico abitato di Curon, che venne ricostruito pi\u00f9 a monte (1950). Soltanto il campanile della vecchia chiesa continua ad emergere dalle acque, tanto da essere divenuto una delle principali attrazioni del borgo. Nel territorio comunale \u00e8 ubicata anche la stazione meteorologica di San Valentino alla Muta, ufficialmente riconosciuta dall'Organizzazione meteorologica mondiale.\nSul Piz Lat - una parte del quale appartiene al comune di Curon Venosta - s'incontrano i confini di Svizzera, Austria ed Italia.\nOrigini del nome.\nIl toponimo \u00e8 attestato nel 1140-1160 come \"Curun\", nel 1164-1167 come \"Curunes\", nel 1327 come \"Curaun\" e nel 1414 come \"Grawn\" e deriva dal retoromanzo \"curuna\" (\"balza\").\nStoria.\nNell'anno 15 a.C. la Val Venosta, fino ad allora popolata da etnie celtiche, cadde sotto il dominio dei Romani, i quali costruirono la prima grande strada di comunicazione commerciale e militare, attraversante il Passo Resia: la Via Claudia Augusta. Tale strada, che collegava l'Italia con la Germania, nel Medioevo prese il nome di \"Via Superiore\" (in tedesco \"Oberer Weg\") oppure di Via di Svevia (ted. \"Schwabenweg\").\nDal 450 giunsero nella zona i primi evangelizzatori, provenienti dalla Valle dell'Adige e da Coira. Ad iniziare dalla fine del Medioevo l'alta Val Venosta fu colonizzata da popolazioni provenienti dalla Germania, che divennero l'etnia dominante.\nMedioevo.\nNel 1140 Ulderico Primele di Burgusio fonda in localit\u00e0 Muta (\"Haide\") un ospizio per pellegrini e carrettieri, e costruisce una cappella in onore di San Valentino alla Muta. Intorno a questo ospizio ed alla cappella sorge il paese di San Valentino alla Muta (\"St. Valentin auf der Haide\"). Nel 1147 per la prima volta \u00e8 menzionata per iscritto Curon, con il toponimo latineggiante \"Curun apud lacum\". Nel 1317 la val Roia \u00e8 indicata come \"Schafh\u00f6fe\" (un allevamento di ovini) ed \u00e8 soggetta al versamento di tasse al Principato vescovile di Coira. Nello stesso periodo \u00e8 edificata, a 2000 m di altitudine, la chiesetta di san Nicol\u00f2. Nel 1326 gli abitanti delle \"Fischerh\u00f6fe\" (case dei pescatori) di San Valentino alla Muta sono obbligati a inviare il loro pesce alla Certosa di Senales e nel 1348 la peste provoca un grande numero di vittime nella zona. Nel 1393 in un documento si fa menzione di un maso di propriet\u00e0 di un certo \"Resch\" o \"Riisch\". Dall'estensione delle propriet\u00e0 di questo maso sorger\u00e0 la frazione di Resia (\"Reschen\" in tedesco). Nel 1499 gli Engadini saccheggiano e incendiano Resia e il centro di Curon.\nXVI secolo.\nNel 1519 per la prima volta il comune autonomo di Resia viene citato e nel 1521 viene benedetta a Curon la chiesetta dedicata a sant'Anna. Nel 1635 i paesi dell'Alta Val Venosta sono saccheggiati da truppe spagnole ed imperiali.\nXVIII secolo.\nNel 1771 il Rio Carlino straripa e distrugge quasi totalmente Curon e le campagne adiacenti.\nNel 1799 il padre cappellano Fructuos Pad\u00f6ller, originario di Curon viene ucciso a Nauders delle truppe francesi.\nXIX secolo.\nNel 1855 la rottura degli argini del lago di Curon arreca gravi danni alle localit\u00e0 di Burgusio, Clusio e Laudes e nel 1897 a Curon sono fondati una cassa rurale consorziale ed un consorzio di allevatori di bestiame.\nXX secolo.\nIl 7 novembre del 1918, dopo la fine della prima guerra mondiale, le truppe italiane occupano l'Alta Val Venosta e nel 1919 col trattato di Saint-Germain-en-Laye il Passo Resia diventa confine di Stato. Curon e tutta la regione del Trentino-Alto Adige sono annessi al Regno d'Italia. Il paese assume ufficialmente il nome di Corona alla Muta. Nel 1923 il comune riassume il nome di Curon e nel 1928 i comuni di Resia, San Valentino alla Muta e Vallelunga sono accorpati al comune di Curon, che prende il nome di Curon Venosta.\nNel 1945, il 19 marzo, Curon subisce un bombardamento aereo che causa la morte di quattro persone. Nel 1950 le localit\u00e0 di Resia e Curon sono allagate dal neocostruito lago artificiale. Tutti gli edifici sono rasi al suolo. Solo il campanile della chiesa di Santa Caterina d'Alessandria, che non crolla il 23 luglio quando tutto il villaggio viene minato per essere demolito, rimane al suo posto. Il paese viene ricostruito sul lato orientale della valle e la popolazione viene obbligata a trasferirsi. Il campanile, che poi emerge dalle acque del lago artificiale, diventa un'attrazione turistica.\nNel 1951 un autobus con 23 persone a bordo esce di strada e finisce nel lago di Resia; vi \u00e8 un solo superstite. Nel 1952 si hanno le prime elezioni comunali dopo la seconda guerra mondiale. Nel 1963 nasce la \"Comunit\u00e0 di Valle\" dell'alta Val Venosta. Nel 1973: sul lago di Resia si tiene per la prima volta una regata velica internazionale e nel 1988 si costruisce la telecabinovia Piz-Belpiano (\"Sch\u00f6neben\"), che entra in servizio il giorno di Natale. Nel 1989 una valanga distrugge la zona sciistica della Malga della Muta (\"Haider Alm\"), a San Valentino. Nel 1990 viene ristrutturata la malga della Muta e gli skilift distrutti nell'inverno precedente sono ripristinati. Nel 1995 \u00e8 completata la telecabinovia da San Valentino alla malga della Muta.\nStemma.\nLo stemma \u00e8 troncato, di azzurro e di argento, separati da una sottile fascia verde. Al centro \u00e8 raffigurato un campanile, con tre finestre, di colore grigio e cuspide azzurra. Il campanile \u00e8 quello del XIV secolo che emerge dal lago di Resia. Lo stemma \u00e8 stato adottato il 30 giugno 1967.\nSociet\u00e0.\nRipartizione linguistica.\nLa sua popolazione \u00e8 nella quasi sua totalit\u00e0 di madrelingua tedesca:\nEconomia.\nLa frazione di Resia \u00e8 costituita in comune catastale autonomo e ha un'amministrazione autonoma dei beni civici, retta da un consiglio di 5 membri, sotto la cui responsabilit\u00e0 ricadono complessivamente 2900 ettari di cui 921 boschivi, circa 1884 d'alpeggio e 46 destinati al pascolo; il rimanente \u00e8 improduttivo. Su questa superficie si trovano quattro rifugi per i pastori.\nDurante l'estate le circa 60 famiglie locali dedite ad attivit\u00e0 contadine portano al pascolo fino a 600 capi di bestiame. L'attivit\u00e0 \u00e8 svolta materialmente da cinque pastori con alcuni aiutanti. Inoltre una dozzina di boscaioli \u00e8 impiegata nei vari lavori del bosco. II ricavato di queste attivit\u00e0 viene reinvestito nel finanziamento delle stesse."}
{"id": "34987", "revid": "466539", "url": "https://it.wikipedia.org/wiki?curid=34987", "title": "Dobbiaco", "text": "Dobbiaco (\"Toblach\" in tedesco originale IPA: /) \u00e8 un comune italiano di abitanti della provincia autonoma di Bolzano in Trentino-Alto Adige; \u00e8 un \"comune delle Tre Cime\", assieme ai comuni di Auronzo di Cadore, Sesto, San Candido. Fino al termine della prima guerra mondiale le autorit\u00e0 militari italiane si riferivano al paese con il nome di \"Toblacco\", anche se il toponimo \"Dobbiaco\" era gi\u00e0 in uso da tempo. In precedenza era conosciuto anche come \"Doblaco\" e \"Tobiano\"\".\"\nAnche detta la \"\"porta sulle Dolomiti\" (\"Tor zu den Dolomiten\"), si trova a sopra il livello del mare, in val Pusteria, la cosiddetta \"valle verde\"\", protetto a sud dalle pareti rocciose delle Dolomiti (Cima Nove, Monte Serla) mentre dall'altro lato troviamo la catena delle Alpi dei Tauri occidentali (Cornetto di Confine, Corno di Fana) e delle Alpi Carniche, le quali vanno a formare la sella di Dobbiaco.\nGeografia fisica.\nTerritorio.\nDobbiaco giace in una posizione strategica, essendo situata sull'incrocio tra le pi\u00f9 importanti vie di comunicazione che portano da Venezia fino alla Baviera e dalla Valle dell'Adige alla Valle della Drava.\nDobbiaco \u00e8 divisa in due parti dallo spartiacque alpino della sella di Dobbiaco ed \u00e8 inoltre bagnata dal fiume Drava: questo nasce a est del paese e, pur essendo ancora, a poca distanza dalla sorgente, un modesto rigagnolo, ha la particolarit\u00e0 di confluire nel Danubio, il corso d'acqua pi\u00f9 lungo il cui bacino sia compreso (sia pure per un piccolo tratto) nel territorio della Repubblica Italiana. Occupando anche un territorio al di l\u00e0 dello spartiacque, Dobbiaco, bench\u00e9 politicamente italiana, si trova in parte al di l\u00e0 del territorio della regione geografica italiana che di norma \u00e8 interamente compreso nel bacino del Mediterraneo (la Drava e il Danubio appartengono invece al bacino del mar Nero).\nAltro fiume importante, che scorre ai piedi del paese, \u00e8 la Rienza, che nasce ai piedi delle Tre Cime di Lavaredo e, passando per il lago di Dobbiaco, si accinge a percorrere tutta la val Pusteria fino a Bressanone, per sfociare quindi nell'Isarco, che a sua volta confluisce nell'Adige. Questo fiume appartiene perci\u00f2 al bacino del mare Adriatico. Il paese \u00e8 suddiviso in due zone denominate \"Dobbiaco Vecchia\" (\"Alt-Toblach\"), che si trova in posizione maggiormente elevata (1.256 m s.l.m.) e precisamente all'interno della valle San Silvestro (l'omonimo rio \u00e8 un affluente della Rienza) e \"Dobbiaco Nuova\" (\"Neu-Toblach\"), sorta agli inizi del Novecento in prossimit\u00e0 della stazione ferroviaria e costituita proprio a cavallo della sella. Le due zone sono nettamente separate dal transito della statale della Pusteria. Il territorio comunale ha una superficie complessiva di 126,33\u00a0km\u00b2, di cui 11,5\u00a0km\u00b2 sono occupati da insediamenti abitativi.\nSotto l'aspetto geologico, il paese di Dobbiaco si trova sulla Linea Pusterese che costituisce il confine tra le Alpi Centro-orientali e quelle Sud-orientali. Questa linea comincia a Mules (Alta Valle Isarco), passa al di sopra del lato settentrionale della Bassa Pusteria fino a Brunico, prosegue a nord del centro della valle, attraversa il lato esterno della valle di Anterselva, continua in valle di Casies, e da qui attraverso la localit\u00e0 Franadega (\"Frondeigen\"), Candelle (\"Kandellen\") e quindi Prato alla Drava.\nAlcune aree del territorio comunale di Dobbiaco sono comprese nel parco naturale Tre Cime e nel parco naturale Fanes - Sennes - Braies.\nClima.\nDobbiaco \u00e8 classificata climaticamente come \"zona F, 4503, 1256\".\nAll'interno del paese inoltre \u00e8 ubicata la stazione meteorologica di Dobbiaco, la quale \u00e8 ufficialmente riconosciuta dall'Organizzazione meteorologica mondiale ed \u00e8 inoltre il punto di riferimento per lo studio del clima della corrispondente area alpina.\nI giorni delle gelate invernali ammontano dai 30 ai 40 ogni anno, mentre quelli di \"massimo calore\", ossia dai 25\u00a0\u00b0C in su, si possono raggruppare in poco meno di un mese circa. Questo comporta quindi una zona costantemente innevata d'inverno (da dicembre a febbraio) e priva di afa d'estate.\nOrigini del nome.\nIl toponimo \u00e8 attestato nell'827, in un documento della chiesa vescovile di Frisinga, come \"in vico Duplago\", in seguito germanizzato in \"Douplach\" (993) e successivamente in \"Toblach\" (1020). Il nome potrebbe essere preromano e la sua etimologia non \u00e8 conosciuta con sicurezza, in quanto da una parte viene esclusa una derivazione dalla radice \"*tob-\" (\"burrone\"), e dall'altra si afferma che il suffisso (\"-acu\", \"-ago\", in ted. \"-ach\") possa essere di derivazione pretedesca.\nUna tesi ha affermato l'origine del nome \"Dobbiaco\", da \"Duplagum\", ovvero \"due-acque\", in quanto nelle vicinanze del paese si trovano sia i due laghi (il lago di Dobbiaco ed il lago di Landro), che le sorgenti di due importanti fiumi (la Drava e la Rienza); la seconda parte del toponimo in lingua tedesca infatti si pu\u00f2 ricondurre a \"Bach\" che in italiano significa torrente.\nStoria.\nPreistoria.\nI primi insediamenti a Dobbiaco si possono far risalire con buona approssimazione alla tarda et\u00e0 del ferro, e probabilmente i primi abitanti della zona furono gli illiri. Di questi primi stanziamenti si sono trovate tracce sulla collina a nord-ovest del paese, chiamata dalla popolazione locale \"Platte\". I primi abitatori vivevano di caccia, ma anche di un esteso commercio derivante dai prodotti dei pascoli e dei campi.\nPeriodo romano.\nNel IV secolo a.C. vi furono penetrazioni da occidente nel territorio da parte di trib\u00f9 celtiche, le quali col tempo si fusero con le popolazioni locali costituendo cos\u00ec il regno del Norico; tale regno, nel 15 a.C. venne conquistato dai Romani, le cui legioni garantirono cos\u00ec tranquillit\u00e0 alla penisola italica da incursioni barbariche. La zona fu abbondantemente romanizzata come dimostrano la fondazione nello stesso periodo della stazione di \"Littamum\" presso il vicino paese di San Candido. Fu cos\u00ec che il latino popolare prese il sopravvento, andando a mescolarsi al precedente linguaggio celto-illirico: dando quindi origine ad un nuovo idioma di origine romana: il ladino. La stessa permanenza del ladino \u00e8 indice dell'elevata romanizzazione assunta dalla provincia.\nNel I secolo d.C. i Romani costruirono la strada della val Pusteria, via \"in compendium\", convenzionalmente denominata dagli storici via Aguntum-Vipitenum, che collegava la via Iulia Augusta alla diramazione della via Claudia Augusta che da \"Pons Drusi\" (Bolzano) lungo la vallata dell'Isarco conduceva a Vipiteno e a \"Veldidena\" (Innsbruck) attraverso il passo del Brennero.; il tracciato della strada nel territorio di Dobbiaco non \u00e8 ancora stato completamente identificato, tuttavia \u00e8 accertato che la strada romana attraversava il ponte di Gratsch (in ted. \"Gratscher Br\u00fccke\"), grazie al rinvenimento di una pietra miliare con dedica all'imperatore Gordiano III, in carica dal 238-244.\nDal Medioevo al XVIII secolo.\nCon la caduta dell'Impero romano d'Occidente, Dobbiaco pass\u00f2 sotto il dominio di popoli germanici, prima gli Ostrogoti e dopo la guerra gotica i Bavari, che si espansero sino alla sella di Dobbiaco. Ciononostante, per diverso tempo fu forte la pressione dei popoli slavi su questa regione, e si sa che nel 609 i Vendi risalirono la valle della Drava, giunsero a San Candido e la conquistarono, sconfiggendo il duca Garibaldo II, che era da poco succeduto al padre, Tassilone I. Ma la riscossa fu immediata: fu proprio nei pressi di Dobbiaco che, quello stesso anno (o quello successivo), i bavari sconfissero le orde slave in una battaglia decisiva, tenutasi nei pressi di \"Haselsberg\" (Costanosellari), sul pendio orientale presso Dobbiaco, il che origin\u00f2 il nome di \"Viktorib\u00fchel\" dato ad un terreno soprelevato dove tale scontro si sarebbe tenuto. La presenza slava nella regione permase comunque ancora per qualche tempo, come testimonia sia la toponomastica (\"Windischmatrei\") sia la documentazione esistente (tra l'altro, uno dei primi documenti in cui si cita il nome di \"Douplach[i]\", nel 993, riguarda l'affitto di alcuni masi di propriet\u00e0 dell'imperatore Ottone III \"cuidam sclavo Zebegoi\" \"a uno slavo di nome Zebegoi\").\nI Bavari furono i responsabili della diffusione del cristianesimo nell'area della Pusteria, attraverso l'operato del duca Tassilone III, il quale nel 769 contribu\u00ec a fondare a San Candido un'abbazia benedettina. Nell'VIII secolo i monaci di San Candido fondarono piccoli villaggi autonomi, come Dobbiaco, e costruirono la sua chiesa parrocchiale, per la cura delle anime della popolazione. Il luogo di culto venne dedicato a San Giovanni Battista, santo a cui erano devoti, appunto, i monaci benedettini della collegiata di San Candido.\nIl ducato dei Bavari entr\u00f2 in contatto con il popolo dei Franchi, i quali nel 774 sotto la guida di Carlo Magno conquistarono il Regno longobardo, annettendolo al Regno franco. In questo periodo venne usato per la prima volta (31 dicembre 827) il nome di Dobbiaco, nell'accezione di \"vicus Duplago\" o pi\u00f9 semplicemente come \"Duplago\"; successivamente, intorno al 1020, comparve il nome di \"Topplach\" ed in un documento del 1158 viene attestata per la prima volta la denominazione \"Toblach\".\nIntorno all'anno Mille, Enrico II e Corrado II iniziarono a realizzare le diocesi dei principi Vescovi, e nel 1091 Enrico IV assegn\u00f2 Dobbiaco e la Pusteria al Principe-Vescovo di Bressanone Altevino. I Principi-Vescovi decisero di cedere i loro poteri laici alle famiglie aristocratiche della contea, e quindi Dobbiaco e la val Pusteria nel 1271 passarono ai conti di Gorizia-Tirolo.\nNel 1363 Margharethe Maultasch, vedova del duca Ludovico di Baviera, cedette assieme ai suoi titoli nobiliari la contea a Rodolfo IV d'Asburgo. Con la Pace di Sch\u00e4rding, la Baviera rinunci\u00f2 in seguito al Tirolo, e attorno al 1500, con la fine della casa dinastica dei Conti di Gorizia, la Pusteria torn\u00f2 ai Conti del Tirolo. Da allora le sorti del Tirolo furono competenza di Vienna.\nIn quegli anni gli Asburgo iniziarono ad entrare in contatto con il forte vicino di casa, la Serenissima Repubblica di Venezia, la quale rifiut\u00f2 il passaggio del re Massimiliano I che intendeva recarsi a Roma per farsi incoronare dal Papa imperatore del Sacro Romano Impero. Egli decise quindi di ripiegare sulla proclamazione a imperatore \"in pompa magna\" nel duomo di Trento il 4 febbraio 1508.\nL'imperatore contribu\u00ec fortemente alla crescita e al consolidamento di tutto l'impero, ma il rifiuto del suo passaggio per i territori della Venezia costituirono il \"casus belli\" per cui decise di attaccare la Repubblica. L'offensiva avvenne da due direttrici: sia da sud, su Rovereto e la Valsugana, che da est, dal Cadore; gli attacchi in questa seconda direzione passarono presso Dobbiaco, attraverso la val di Landro e la val del Boite. Numerosi furono i tentativi di conquista del castello di Botestagno per aprirsi la strada per il Cadore: le truppe del maniero si arresero una prima volta il 22 febbraio 1508, grazie ad un aggiramento delle truppe per il passo Tre Croci, lasciando cos\u00ec passare le truppe asburgiche, che successivamente si dovettero ritirare. La resa definitiva del castello avvenne solamente il 17 ottobre 1511, quando l'esercito dell'imperatore poteva disporre di migliori artiglierie.\nDobbiaco in quegli anni fu quindi utilizzata per ammassare le truppe, per organizzare e pianificare gli attacchi, ma anche per ospitare i comandanti in capo delle forze imperiali per il settore orientale: il duca Erich von Braunschweig nel 1508 e Leonhard von V\u00f6ls nel 1511. Anche l'imperatore stesso si rec\u00f2 a Dobbiaco, sia nel 1508 che nel 1511, per impartire le direttive di guerra; per ringraziare Dio della vittoria, Massimiliano si propose di erigere una \"via dolorosa\" a Dobbiaco, che fu costruita solo dopo la sua morte, nel 1519, da due suoi fedeli mandatari: Kaspar e Christoph Herbst.\nAnche in Pusteria si fecero sentire gli influssi della rivolta contadina scoppiata in Germania nel 1525: nel territorio vi era quindi un generale malcontento contro il governo, ma anche contro i signori Herbst, entrambi colpevoli di aver alzato arbitrariamente le tasse. Le orde e le rivolte dei contadini arrivarono fino alla citt\u00e0 vescovile di Bressanone, ma furono ben presto represse con la forza dei principi del Tirolo.\nDalla rivoluzione francese al 1918.\nNel periodo tra il 1792 e il 1815, con le guerre napoleoniche, il Tirolo, difeso strenuamente dagli \"Sch\u00fctzen\", cadde comunque sotto il dominio della Baviera, ma si rifiut\u00f2 di stare sotto di essa e insorse. L'Austria per\u00f2 fu sconfitta e venne quindi suddivisa in tre parti: per un breve periodo Dobbiaco pass\u00f2 al Regno Italico, mentre San Candido fu assegnato alle province illiriche, e la parte restante della Pusteria, fino al paese di Villabassa, al Regno di Baviera. Dobbiaco era quindi dipendente politicamente da Belluno ed ecclesiasticamente dall'arcidiocesi di Udine. A seguito della sconfitta di Napoleone, il 26 giugno 1814, il Congresso di Vienna del 1815 riconsegn\u00f2 all'Austria le Venezie, la Lombardia e il Tirolo, Dobbiaco compresa.\nNel 1830 venne eretta la \"alta croce\" all'inizio della val di Landro con l'iscrizione: \"Weg nach Welschland\", ovvero la \"strada verso la terra straniera\".\nAll'interno del comune di Dobbiaco esistevano due birrifici, uno presso la frazione storica Rienza un secondo invece presso Landro. La prima fu quella che in seguito fu conosciuta come la birra di Dobbiaco, di cui si hanno accenni di produzione fin dal 1837, quando il mastro birraio Josef Panzl proveniente dall'allora Windisch-Matrei (nel ventunesimo secolo Matrei in Osttirol) acquis\u00ec l'area dove si trovava anche un mulino. In seguito alla sua morte il birrificio pass\u00f2 di mano in mano ed estese il suo mercato nell'Italia settentrionale oltre che nelle terre dell'Impero.\nNel 1882 vi fu l'ennesima alluvione causata dal Rio San Silvestro, che caus\u00f2 a Dobbiaco la distruzione di una ventina di case e il seppellimento di altrettante, sei furono danneggiate e altre dieci inondate dal fango. Vi furono conseguentemente circa 150 persone che si ritrovarono senza una casa. Dopo quest'alluvione fu presa la decisione di spostare il corso del rio San Silvestro dalla vecchia posizione, ovvero a est del paese, sotto Costa Nosellari, in una nuova posizione maggiormente occidentale rispetto al paese. Il 27 settembre 1884 vi fu l'inaugurazione della nuova opera di protezione con la presenza delle autorit\u00e0 religiose. Il vecchio percorso fu invece riempito dando vita alle vie Franz Anton Zeiler ed Ehrenberg. Gli anziani del paese a quei tempi dicevano: \"Se le frane giungono fino al Corno Fana, Dobbiaco e San Silvestro sono perdute\".\nDalla met\u00e0 del XIX secolo, a Dobbiaco inizi\u00f2 un movimento turistico, con la conseguente costruzione di nuove case. Inizi\u00f2 anche la realizzazione di una nuova linea ferroviaria nel 1871, la quale collegava Vienna alla valle dell'Adige, percorrendo la val Pusteria (in ted. la \"S\u00fcdbahnlinie\"). Ulteriore causa dell'incremento turistico fu l'edificazione di un nuovo e grande albergo (il \"Grand Hotel\"), diventato centro culturale e congressi. Sorsero inoltre progressivamente organizzazioni intese alla comune utilit\u00e0: nel 1882 venne fondata la Societ\u00e0 delle cascine (\"Sennereigenossenschaft\"), nel 1886 l'associazione per l'abbellimento del paese (\"Versch\u00f6nerungsverein\"), nel 1891 la Cassa Rurale (\"Raiffeisenkasse\") ed infine nel 1900 una societ\u00e0 costru\u00ec una propria centrale elettrica. Con il passare degli anni la fama del paese come luogo di cura e meta di soggiorno aument\u00f2: durante il secolo XIX, infatti, sia Dobbiaco che San Candido divennero delle frequentate mete terapeutiche, come anche attestato dalla lirica di Sergio Corazzini \"\". Durante quest'epoca si diffuse inoltre sempre pi\u00f9 l'alpinismo, con la conquista delle maggiori vette da parte degli scalatori.\nNel marzo 1905, anche per favorire il fiorente turismo, venne autorizzato il progetto di un collegamento ferroviario tra Cortina d'Ampezzo e Dobbiaco, la ferrovia delle Dolomiti; con lo scoppio del primo conflitto mondiale il progetto si aren\u00f2, cos\u00ec come il turismo, poich\u00e9 le Dolomiti diventarono un enorme teatro di guerra, i cui attori furono l'Impero austro-ungarico e il Regno d'Italia. In realt\u00e0, i lavori per la realizzazione di una linea di tipo decauville iniziarono sia da un lato che dall'altro, ma esclusivamente per permettere l'arrivo al fronte del materiale bellico e logistico.\nDurante la Grande Guerra la Pusteria divenne zona di operazioni, e la situazione fu delicata soprattutto per Dobbiaco, in quanto la val di Landro rappresentava un'ipotetica \"porta aperta\" per le truppe italiane per inoltrarsi nel territorio nemico; dal monte Cristallo (dove venne installato un osservatorio di artiglieria italiana) si potevano tenere sotto sorveglianza i movimenti di Dobbiaco Vecchia. Il 28 febbraio 1916 iniziarono i primi bombardamenti sul paese, i quali provocarono lo sfollamento della popolazione nei villaggi limitrofi. Il paese sub\u00ec gravi danneggiamenti, in particolare Dobbiaco Nuova: l'obiettivo militare principale era la ferrovia. Le bombe per\u00f2 colpirono anche Dobbiaco Vecchia, compreso il cimitero e la chiesa, la quale venne colpita da una granata il 7 luglio 1916. Necessit\u00e0 belliche di procurarsi il bronzo per i mortai portarono alla requisizione di quattro antiche campane dal campanile della chiesa (dapprima la Terza, poi la Grande; seguirono la Quarta e la Sesta). Dobbiaco risent\u00ec delle distruzioni della guerra come nessun altro paese della Pusteria, tanto che un soldato austriaco descriveva la zona di Dobbiaco come \"enormi crateri uno dietro l'altro, uno dietro l'altro anche gli alberi distrutti\".\nFortunatamente per il paese, con la disfatta di Caporetto (nel 1917) il fronte si allontan\u00f2. L'Armistizio di Villa Giusti ricomprese Dobbiaco nella zona assegnata all'Italia \"fino al monte di Dobbiaco\". Con il trattato di Saint Germain (1919), il confine non fu posto alla sella di Dobbiaco, bens\u00ec 12 chilometri pi\u00f9 ad est. In seguito, per ricordare i caduti del conflitto venne edificato nei pressi della Croda dell'Acqua (in ted. \"Nasswand\") un cimitero militare austro-ungarico per i soldati di lingua diversa da quella tedesca.\nDal 1918 al 1945.\nSolamente dopo la fine della guerra, nella primavera del 1919, si mise nuovamente mano al collegamento ferroviario tra Cortina e Dobbiaco ed infatti, attraverso il lavoro del genio militare, se ne complet\u00f2 la costruzione: la ferrovia delle Dolomiti venne attivata nel giugno del 1921, usando inizialmente per la trazione le locomotive abbandonate dagli austriaci. Si trattava di un impianto a scartamento ridotto, in principio gestito da una direzione militare e successivamente dal \"Regio Circolo Ferroviario di Bolzano\".\nDurante il periodo fascista, soprattutto per l'operato di Ettore Tolomei, venne attuata un'opera di italianizzazione all'interno della regione: naturalmente ne pag\u00f2 le conseguenze la popolazione di madrelingua tedesca, in quanto fu proibito l'uso della loro madrelingua e vi fu l'abolizione della scuola in lingua tedesca. \nPoich\u00e9 Dobbiaco \u00e8 situata nelle vicinanze del confine di stato, dal 1939 vennero erette delle opere di fortificazione al fine di impedire, o comunque rallentare, un'invasione dell'Italia da parte dei nazisti. Sono stati cos\u00ec realizzati lo sbarramento Dobbiaco e lo sbarramento della Val di Landro, facenti parte del Vallo alpino in Alto Adige.\nNonostante ci\u00f2, a Dobbiaco e in tutto l'Alto Adige non vi furono quasi combattimenti durante la seconda guerra mondiale; gli americani arrivarono a Dobbiaco il 4 maggio 1945. Nonostante non vi si combattesse, a Dobbiaco, in localit\u00e0 \"Nasswand\", entr\u00f2 in funzione un piccolo sottocampo del campo di transito di Bolzano, che ospitava circa 300 persone, liberate poi dagli americani soltanto l'8 maggio 1945.\nDal 1945 al terzo millennio.\nNel 1948 fu sottoscritto lo '\"Statuto di Autonomia\" tra la regione Trentino-Alto Adige e il governo italiano, con cui si tutelano le minoranze linguistiche e si garantisce la pacifica convivenza dei tre gruppi linguistici (tedesco, italiano e ladino).\nNel dopoguerra il paese ebbe un nuovo sviluppo economico, grazie anche alle Olimpiadi invernali della vicina Cortina nel 1956, durante le quali il dobbiacense Eugenio Monti vinse una medaglia d'argento nel bob a due. Dobbiaco gi\u00e0 in questi primi anni del dopoguerra richiamava molte persone importanti come Ernest Hemingway, che visit\u00f2 il paese il 12 ottobre 1948. Dagli anni Settanta fu meta delle villeggiature della pittrice triestina Alice Psacaropulo.\nLa ferrovia delle Dolomiti cess\u00f2 i suoi servizi dopo l'ultima corsa da Cortina a Dobbiaco delle ore 18.20 del 17 maggio 1964. Il sedime fra Dobbiaco e Cortina, una volta disarmato, \u00e8 stato mantenuto in efficienza come percorso di sci di fondo durante l'inverno e come pista ciclabile nelle stagioni estive.\nSimboli.\nIn uso.\nLo stemma del comune di Dobbiaco, adottato ufficialmente nel secondo dopoguerra, presenta la seguente blasonatura:\nIl motivo araldico \u00e8 mutuato dalle insegne della nobile famiglia Herbst, un tempo residente nel maniero Castel Herbstenburg, uno degli edifici-simbolo del paese. Conformemente alle prassi araldiche proprie della provincia di Bolzano, da esso mancano i coronamenti esteriori (corona turrita e serto di alloro e quercia) altrimenti propri dei comuni italiani.\nA livello internazionale lo scudo presenta notevoli similitudini (puramente coincidenziali) con di Oberkappel, in Austria, e con la bandiera della Groenlandia.\nDesueti.\nIn precedenza risulta che un regio decreto del 1\u00ba febbraio 1940 avesse concesso al comune un'arma differente:\nLo stemma, conformemente ai dettami araldici dell'epoca fascista, doveva essere integrato col Capo del Littorio; il gonfalone era un drappo azzurro ornato con ricami d'argento. \u00c8 plausibile che le crescenti difficolt\u00e0 di comunicazione seguite alla discesa in campo dell'Italia nella seconda guerra mondiale abbiano fatto s\u00ec che tale atto non venisse mai notificato all'amministrazione comunale di Dobbiaco.\nMonumenti e luoghi d'interesse.\nArchitetture civili.\nGrand Hotel.\nIl complesso del Grand Hotel fu edificato nel 1877, e la prima proprietaria nel 1894 fu Elise \u00dcberbacher. Oltre ad essere stato il primo albergo di Dobbiaco, fu anche uno dei primi della val Pusteria, e all'epoca era ritenuto uno degli hotel pi\u00f9 all'avanguardia. Il nome originario era \"S\u00fcdbahnhotel\" in quanto, secondo il piano originario, assieme ad esso si doveva costruire anche la linea ferroviaria \"S\u00fcdbahn\" che avrebbe collegato Lienz e Fortezza.\nL'edificio vide fra i suoi ospiti molti nobili, tra cui il principe ereditario tedesco Federico Guglielmo, il re Alberto di Sassonia, la principessa ereditaria austriaca granduchessa Stephanie del Belgio (vedova dell'arciduca Rodolfo), il re Milan di Serbia assieme a suo figlio Alessandro I di Serbia, il barone Natanaele Rothschild di Vienna ed il barone Leopoldo Rothschild di Parigi.\nDurante il primo conflitto mondiale l'albergo sub\u00ec alcuni danni, mai riparati; alla fine della guerra il complesso fu quindi totalmente abbandonato.\nNel 1934 l'edificio, messo all'asta, venne comprato dall'\"Istituto di Credito Fondiario delle Tre Venezie\". Nel 1957 vi furono anche girate alcune scene del film \"Addio alle armi\", ma la sua rinascita dovette attendere ancora molti anni: da allora, infatti, la struttura cambi\u00f2 diversi proprietari, tra cui lo stesso Stato italiano, finch\u00e9 nel 1991 il complesso pass\u00f2 alla Provincia autonoma di Bolzano, che ne cur\u00f2 il restauro, conservandone la struttura originale ma cambiandone la destinazione.\nIl Grand Hotel \u00e8 adibito a diverse funzioni: centro congressi e culturale, ostello della giovent\u00f9, centro vacanze, bar, centro visite dei parchi naturali, scuola di musica, servizio per i giovani, centro di formazione, appartamenti sociali e una casa per ferie della curia. Fiore all'occhiello del complesso \u00e8 la \"sala auditorium Gustav Mahler\", in funzione dal 1999 con 378 posti ed una buona acustica, nella quale si tengono numerosi concerti, oltre a svariate conferenze.\nEdificio comunale.\nLo stabile che ospita la sede del comune del paese \u00e8 stato eretto nel 1550 dai Conti K\u00fcnigl di Casteldarne, che amministrarono la giustizia e la riscossione delle tasse a Dobbiaco e a Monguelfo dal 1533 fino al 1826 (salvo una breve interruzione tra il 1810 e il 1814, quando il territorio pass\u00f2 all'amministrazione del Regno d'Italia). Il primo della famiglia ad ottenere questo incarico fu Caspar von K\u00fcnigl. L'interruzione si ebbe in seguito al protocollo, firmato a Bolzano da una commissione franco-bavarese il 7 luglio 1810, in virt\u00f9 del quale venivano ridisegnati i rispettivi confini e gran parte del territorio di Dobbiaco venne di fatto annesso al Regno d'Italia (dipartimento del Piave). Questo regime di fatto si dissolse col ritiro delle truppe francesi nel settembre del 1813, anche se solo nel marzo del 1817 si ebbe ufficialmente il ritorno alla situazione precedente.\nL'asciutto ed elegante edificio \u00e8 a pianta quadrata, e fu usato dai conti durante tutta la loro giurisdizione. Durante la sua storia, ha ospitato gli uffici comunali ed \u00e8 diventato anche sede di una banca locale.\nFontane.\nA Dobbiaco vi sono diverse fontane pubbliche in paese e nelle zone limitrofe, per la maggior parte molto rustiche e artigianali in legno. Di rilievo sono invece due fontane situate nel centro del paese. La prima \u00e8 sita nella piazza principale, di fronte alla chiesa parrocchiale, dove durante il periodo estivo produce uno o pi\u00f9 spruzzi verticali, mentre durante il periodo invernale \u00e8 sormontata dalla corona d'Avvento. Una seconda fontana degna di nota si trova invece nella piazza della scuola.\nTesori dell'acqua.\nDall'ottobre 2010 l'associazione turistica di Dobbiaco ha istituito la mostra permanante \"Tesori dell'acqua\". Questo progetto consiste in diverse fonti e fontane distribuite attorno al paese. Questi punti sono 7:\nArchitetture militari.\nCastel Herbstenburg.\nNel centro cittadino, dietro la chiesa parrocchiale, si trova il castel \"Herbstenburg\": una struttura imponente, difesa da alte mura merlate, costruito su di un antico torrione risalente al Medioevo, che ha cambiato molte volte proprietario e funzione.\nTorre Rossa.\nIl nome originario della torre \u00e8 \"Hornberger Turm\", dal nome del suo costruttore, originario della Carinzia, il quale la edific\u00f2 nel 1430 per scopi difensivi. Successivamente il nome fu tramutato in \"Roter Turm\", tradotto in seguito in italiano in \"Torre Rossa\", in quanto le sue pareti esterne furono ridipinte di tale colore.\nLa torre ha una foggia insolita: non \u00e8 particolarmente alta e si sviluppa con una forma quadrata e piuttosto tozza. La sua esigua altezza \u00e8 dovuta al fatto che nel IXX secolo il rio della vicina frazione di San Silvestro strarip\u00f2, provocando un'alluvione nella parte vecchia del paese.\nNel corso dei secoli, diversi furono i proprietari dell'edificio, tra cui Konrad Kurz nel 1559 (che oltre alla propriet\u00e0, acquis\u00ec anche un nuovo cognome: Kurtz zu Thurn) e Heinrich Winkelhofen nel 1580, fino a quando la stirpe Winkelhofen si estinse nel 1736; l'edificio pass\u00f2 quindi di mano in mano, fino a che nel 1968 la famiglia nobiliare Taschler, che ne \u00e8 anche proprietaria, l'acquis\u00ec (in passato affittava anche gli appartamenti all'interno dell'edificio). La Torre Rossa fu importante sia durante il periodo degli Herbst (in quanto collegata al castello da loro acquistato), sia successivamente durante il periodo dei fratelli K\u00fcnigl.\nRispetto all'impianto originario, lo stabile ha perso alcune strutture difensive ai suoi angoli: vi erano infatti quattro rondelle angolari, delle quali si pu\u00f2 solamente intuire l'originaria presenza. Inoltre, come accennato sopra, nel passato vi era un passaggio sotterraneo che univa la torre alla Herstenburg, costruito per consentire un'eventuale fuga da un assedio al castello: non sono mai stati effettuati scavi di tipo esplorativo del cunicolo per constatarne le dimensioni e il tragitto, oltre all'attuale solidit\u00e0.\nSecondo le guide locali, in una delle sale della torre, la \"Sala dei Cavalieri\", si trovava un quadro di Tiziano; non se ne sa pi\u00f9 nulla, in quanto il fabbricato \u00e8 ora in mano a privati e quindi non visitabile.\nCaserma militare Piave.\nLa caserma Piave a Dobbiaco, abbandonata, fu la sede storica del Gruppo artiglieria da montagna \"Asiago\". Successivamente \u00e8 anche stata sede di una parte del 6\u00ba Reggimento alpini.\nAree naturali.\nIl comune di Dobbiaco ospita parte del territorio di due aree protette: il parco naturale Tre Cime e il parco naturale Fanes - Sennes - Braies.\nSociet\u00e0.\nEvoluzione demografica.\nNel 1844 a Dobbiaco si contavano 1529 abitanti in 204 abitazioni. Nel 1880 le case erano divenute 231, con 1716 abitanti. Nel 1900, invece il numero di abitanti scese, ma quello delle case aument\u00f2 fino a 281, soprattutto grazie allo sviluppo del turismo. Dieci anni dopo gli abitanti salgono a 1826, con un aumento del 2,5% di italiani e ladini, i primi concentrati soprattutto a Dobbiaco Nuova la quale, secondo Jentsch e Lutz, nel 1951 era abitata per due terzi da italiani. Nel 1971 la popolazione di Dobbiaco ammontava a 2660 abitanti, con una densit\u00e0 di 21 per km\u00b2, distribuiti in 560 case.\nRipartizione linguistica.\nNell'ultimo censimento del 2011 gli abitanti di Dobbiaco si sono dichiarati in maggioranza di madrelingua tedesca:\nQualit\u00e0 della vita.\nIl comune di Dobbiaco \u00e8 stato premiato nella primavera 2008 a Roma da Legambiente quale \"Comune Rinnovabile\", ovvero municipalit\u00e0 che a livello nazionale utilizza, raffrontato al numero di abitanti, la maggior percentuale di energia rinnovabile per far fronte al bisogno di calore ed energia elettrica. Questo premio \u00e8 dovuto alla centrale termica, all'azienda elettrica e ai pannelli solari e impianti fotovoltaici dei singoli cittadini. Da notare come, fra i primi dieci comuni classificati, cinque siano altoatesini.\nNel 2011, a Praga Dobbiaco si \u00e8 classificata al terzo posto, dopo Brunico e Bolzano, al \"Premio europeo per le energie rinnovabili\".\nCultura.\nScuole.\nIn tutto il Tirolo le istituzioni scolastiche presero realmente piede con il decreto di Maria Teresa d'Austria nel 1774, ma a Dobbiaco gi\u00e0 molto prima di questa data vi era una scuola: in un \"Urbario\" del 1370 sono ricordati i ragazzi \"corales\", i quali rallegravano con i loro canti le funzioni di chiesa.\nMa la scuola a Dobbiaco, cos\u00ec come in tutto l'Alto Adige sub\u00ec un periodo nero durante il tempo fascista, quando nel 1923, attraverso la \"legge Gentile\", venne proibito l'insegnamento in lingua tedesca: nacquero cos\u00ec le \"Katakombenschule\", le \"scuole delle catacombe\". Anche a Dobbiaco si riusc\u00ec a costituirne una, dove \u00e8 d'obbligo riportare i nomi delle coraggiose insegnanti: Maria Strobl-Abarth, Amalia Lanz, Rosa Walder e Agnes Baur-Oberhammer (tutte in seguito ricevettero una multa pari a lire 1000). Solo nel 1943 fu nuovamente possibile riprendere l'insegnamento in lingua tedesca.\nDobbiaco ha due scuole dell'infanzia, due primarie, due secondarie di primo grado, rispettivamente in lingua italiana e in lingua tedesca.\nI tre cicli scolastici sono stati raggruppati in istituti comprensivi, ma sempre separati per la lingua d'insegnamento: uno italiano e uno tedesco.\nAnche nella frazione di Valle San Silvestro \u00e8 presente una scuola materna e una elementare in lingua tedesca.\nCinema.\nNel seguito si riportano alcuni film che hanno avuto almeno alcune scene girate nei dintorni di Dobbiaco (Val di Landro compresa):\nMusica.\nBanda musicale di Dobbiaco.\nCome ogni paese del Tirolo e non solo, anche a Dobbiaco esiste la banda musicale del paese, la \"Musikkapelle\". Questa di Dobbiaco in particolare vanta una lunga tradizione: fu fondata nel 1821 da Sebastian Baur, con il debutto nel 1825 accompagnando gli \"Sch\u00fctzen\" al lago di Landro in occasione della visita dell'arciduca ereditario Ferdinando II del Portogallo. Nel 1886 la banda ricevette la sua prima divisa ufficiale.\nDurante il periodo delle due guerre mondiali la banda non ha passato dei bei tempi, andando a sgretolarsi anche per problemi con il regime fascista. Fu solo nel dopoguerra che Franz Strobl decise assieme al capobanda Johann Baur di ricostituire la banda musicale che continua il suo operato sia durante le feste religiose che quelle laiche come ad esempio concerti vari.\nGeografia antropica - Frazioni.\nIl paese di Dobbiaco ha due frazioni: Santa Maria (\"Aufkirchen\") e Valle San Silvestro (\"Wahlen\").\nSanta Maria (\"Aufkirchen\").\n\u00c8 un piccolo centro abitato che sorge a 1.337\u00a0m attorno al pi\u00f9 noto santuario mariano della Pusteria. La prima annotazione della localit\u00e0 - \"Vofchirchen\" - risale al 1262, \"Aufchirchen\" \u00e8 attestata nel 1322. Etimologicamente \"Aufkirchen\", con il suo suffisso \"auf-\" sta a indicare la chiesa \"collocata in alto\": una bella chiesetta tardo gotica del 1475.\nValle San Silvestro (\"Wahlen\").\n\u00c8 un piccolo centro che sorge sulla destra orografica dell'omonima valletta, a 1.440 m s.l.m., lungo il vecchio tracciato che collegava Dobbiaco, attraverso Franadega (\"Frondeigen\"), alla Valle di Casies. Il toponimo \"Wahlen\" (attestato nel 1248 come \"W\u00e2l\" e nel 1259 come \"Walen\") contiene la radice \"walch-\", con la quale si indicava nella germanica il termine \"romanzo\". Appare quindi assai probabile che a Valle \"Wahlen\" risiedesse fino al X secolo una popolazione romanza. Il piccolo paese appartenne fino a poco dopo la prima guerra mondiale (1919) alla giurisdizione di Sillian ed era un centro del dominio frisinghense di San Candido. L'omonimo torrente che scorre ai piedi del centro abitato \u00e8 esondato pi\u00f9 volte nel corso dei secoli, danneggiando gravemente Dobbiaco. Questo rio che taglia per il paese \u00e8 stato messo in sicurezza e deviato lungo un canale.\nUna nota vuole la banda musicale locale, la \"Wurzelkapelle-Schramml\" (dove \"Wurzel\" sta per radice e \"Kapelle\" sta per banda), fondata nel 1750. Questa banda ha la caratteristica di essere composta da alcune fisarmoniche, un tamburino, una grancassa e molti suonatori di radici. Queste radici altro non sono che pezzi di albero lavorati a mano per far s\u00ec che questi possano emettere alcuni fischi, in modo particolare che riproducono due tipi di timbri, acuti e bassi.\nAltre localit\u00e0 del territorio.\nIl territorio del comune di Dobbiaco, che comprende un'estensione di 126,33\u00a0km\u00b2, \u00e8 composto da parecchi piccoli centri abitati, frazioni e fattori solitarie.\nCarbonin (\"Schluderbach\").\nLa localit\u00e0 Carbonin, pi\u00f9 che un centro abitato \u00e8 un luogo di villeggiatura, costituito da un piccolo complesso di caseggiati nei pressi del lago di Landro, alla fine della val di Landro. La localit\u00e0 \u00e8 sostanzialmente costituita da una casa per ferie, denominata \"Residence Villaggio Ploner\".\nCandelle (\"Kandellen\").\nInsediamento di masi sparsi, afferenti alla frazione di Valle San Silvestro, siti a nord-est di tale frazione. Il nome \u00e8 documentato nel 1317 come \"Kamedelle\" e nel 1770 come \"Kandellen\", dialettalmente \"Kond\u00e4ll\". Tale toponimo \u00e8 riferibile alla radice latina \"cubitellus\", che significa gomito: proprio a forma di gomito appare il piccolo altipiano dove la localit\u00e0 si sviluppa.\nIn italiano accanto alla localit\u00e0 Candelle si trovano anche le diciture Caminatella e Gandelle.\nQui parte si trova la cappella di Candelle e parte il sentiero per raggiungere la Bonner H\u00fctte (2340 m) e il Corno di Fana (2663 m).\nCostanosellari (\"Haselsberg\").\nComplesso d'edifici masali che si sviluppano sulle pendici rivolte a mezzogiorno del monte che collega Dobbiaco con San Candido. Il nome della localit\u00e0 viene citato nel 1404 come \"Haselberg\" e nel 1780 come \"Haslsberg\", dialettalmente \"Haslsp\u00e4rk\". Etimologicamente riferibile alla radice tedesca \"hasala\" o \"hasele\", entrambe dizioni dal preciso significato di \"arbusto di nocciolo\".\nFienili (\"Stadlern\").\nSi tratta di un raggruppamento di edifici masali situati sopra l'abitato di Valle San Silvestro. Il nome deriva dalla pi\u00f9 antica denominazione risalente al 1299 di \"Staedelin\" o dialettalmente \"Schtadlan\": significano appunto \"fienili\", \"granai\", \"piccole costruzioni rurali\".\nFranadega (\"Frondeigen\").\nInsediamento masale molto antico in frazione Valle San Silvestro, sito sulla destra orografica del rio K\u00fchbach. La denominazione appare gi\u00e0 nel 1299 nella forma arcaica di \"Frumendoeigen\" e nel 1300 di \"Frumdaigen\", dialettalmente \"Frond\u00e1ign\", la cui etimologia potrebbe essere riferita alla radice \"vrongedige\" interpretabile come soggetto alla signoria di: insomma un gruppo di masi sottoposti ad una signoria poderale.\nGrazze (\"Gratsch\").\nInsediamento, al confine occidentale del comune, in orografica destra della Rienza. Qui fu trovata nel 1955 una pietra miliare romana dell'epoca dell'imperatore Decio (249-251). La denominazione \"Gratsch\" (pronunciata con la \"a\" lunga) \u00e8 gi\u00e0 attestata come tale nel 1288, nel 1770 nella forma \"Gr\u00e4tsch\", termine che ha come fonte lo slavo \"gradisc-\" (ovvero una zona fortificata). Quest'ultima ipotesi \u00e8 verosimile se si ipotizza che in quella zona si attestarono gli slavi per parare l'assalto dei baiuvari nel VII secolo.\nLandro (\"H\u00f6hlenstein\").\nLandro era precedentemente la prima guerra mondiale una frazione di Dobbiaco. Ma nel 1915, qualche giorno prima dell'inizio del conflitto, per questioni strategiche fu raso al suolo. Rimangono le tracce degli hotel del paese nella parte orientale della vallata in mezzo alla foresta, mentre a ovest si trova il Grand Hotel Baur e una piccola cappella che ha resistito fino ai giorni nostri. Da qui si ha un buon punto panoramico sulle Tre Cime di Lavaredo.\nMelate (\"Mellaten\").\nLa piccola localit\u00e0 ha radice etimologica risalente all'epoca preromana. Il nome \u00e8 attestato nel 1299 come \"Moella\", nel 1414 come \"Melleyten\" e nel 1780 come \"Melaten\". Il gruppo di masi \u00e8 situato a 1.414 m s.l.m., sopra la frazione di Santa Maria (\"Aufkirchen\").\nMonte Rota (\"Radsberg\").\nL'insediamento monte Rota \u00e8 sito a monte della frazione di Santa Maria. Il nome deriva dall'antico \"Ratsperch\", attestato gi\u00e0 nel 1305 in questa forma (e nel 1780 come \"Radsberger Felder\"), che significa \"prati umidi\": definizione assolutamente logica se si conoscono i bellissimi prati di montagna e le torbiere che si estendono vicino all'abitato, tanto che molti di essi sono stati individuati quali biotopi naturali e sottoposti alla specifica tutela.\nCostabella (\"Sch\u00f6nhuben\").\nAmeno gruppo di masi a nord ovest della frazione di Santa Maria, in prossimit\u00e0 del confine comunale con Villabassa. Il nome \"Sch\u00f6nhuben\" (attestato nel 1885) e la dialettale \"Schienhuibe\" contengono entrambi la radice \"Sch\u00f6n\", da interpretarsi per\u00f2 non tanto come bello esteticamente quanto come gratificante in termini di resa gestionale dell'azienda agricola. Con il termine \"Huobe\" si intende mezzo maso, il che sta ad esplicitare che la Sch\u00f6nhube era primariamente costituita da un unico maso ampliatosi nei secoli e suddiviso poi in piccole unit\u00e0. Si ha notizia di una consegna di prodotti agricoli provenienti da \"Schenhuben\" al monastero di San Candido nel 1140. La forma italianizzata del nome risulta essere ancora \"Belmaso\" nel 1940.\nSeghe (\"S\u00e4ge\").\nQuesta gradevole localit\u00e0 \u00e8 sita all'imbocco della Val di Landro, a met\u00e0 strada tra Dobbiaco Nuova ed il lago di Dobbiaco. La moderna denominazione \"S\u00e4ge\" era preceduta da quelle pi\u00f9 antiche del XVIII secolo \"Saag\" e \"Saagerbau\" e, del secolo successivo, \"Sage\" e \"Sagh\u00e4user\". Tutti questi nomi sono per\u00f2 concordi nell'indicare che in tale luogo vi fosse una segheria.\nEconomia.\nNonostante il paesaggio locale sembra essere sempre dominato da agricoltura e dalle foreste (dell'area catastale, il 43% \u00e8 sfruttato dall'economia rurale e il 41% da quella forestale), negli ultimi anni questi valori sono in discesa; pur rimanendo importanti settori nel primario l'allevamento di bestiame (bovini per lo pi\u00f9, ma anche ovini e pollame) e l'agricoltura (molto famosa \u00e8 la patata pusterese), il turismo negli ultimi anni \u00e8 esploso.\nImportante \u00e8 anche l'industria forestale (selvicoltura), in cui nel territorio di Dobbiaco esistono circa 5000 ettari boschivi di cui pi\u00f9 della met\u00e0 sono boschi privati.\nCentrale di teleriscaldamento.\nDal 1998 esiste a Dobbiaco una centrale di teleriscaldamento, a cui si \u00e8 collegata anche la rete del limitrofo comune di San Candido. Il 24 settembre 1999 Dobbiaco e San Candido sono due dei sei soci fondatori del \"Consorzio Biomassa Alto Adige\".\nIl 25 giugno 2005 la centrale \u00e8 stata ampliata e radicalmente ristrutturata con il nuovo gruppo per la produzione combinata di energia termoelettrica: un impianto che nel suo genere \u00e8 il maggiore d'Europa. L'impianto produce e diffonde energia termica eco-compatibile per i comuni di Dobbiaco e San Candido e per le loro frazioni.\nNell'ottobre 2013 \u00e8 stata inaugurata una nuova centrale presso San Silvestro, con cui Dobbiaco \u00e8 divenuta totalmente indipendente dal punto di vista energetico.\nProduzioni casearie.\nLa produzione lattiero-casearia di Dobbiaco \u00e8 caratterizzata dalla presenza di una latteria sociale, costituita in forma cooperativa nel 1883, e pertanto una delle pi\u00f9 antiche dell'Alto Adige. Dopo la fusione con l'analoga associazione di San Candido, nel 2004 si \u00e8 inaugurata la nuova sede della latteria, permettendo al visitatore di seguire da vicino tutte le fasi della lavorazione del latte. I prodotti caseari della cooperativa sono soprattutto formaggi, come ad esempio la Stanga di Dobbiaco (\"Toblacher Stangenk\u00e4se\"), tipico di Dobbiaco, e l\"Hochpustertaler\" (\"formaggio Alta Pusteria\"), entrambi inseriti nella lista dei prodotti agroalimentari tradizionali italiani. Oltre a questi prodotti, la latteria produce anche burro, Bergk\u00e4se (formaggio a pasta morbida) e Rigatino (un prodotto molto aromatico).\nLa latteria conta 180 soci circa, per un totale di 2.500 mucche, che apportano giornalmente circa 30.000 litri di latte.\nUna prima parte del percorso si trova nel piccolo museo, ed \u00e8 incentrata sulla storia e lo sviluppo delle tecniche di lavorazione casearia nel corso dei secoli. Successivamente l'itinerario prevede una visita guidata alla zona di produzione.\nProduzione di speck.\nNonostante nella vicina San Candido vi sia un'importante azienda alimentare internazionale, anche Dobbiaco vanta una sua piccola macelleria, che riesce a sopravvivere nel suo piccolo.\nUnda Radio.\nLa \"Unda - Societ\u00e0 per la Fabbricazione di Apparecchi di Meccanica Fine\", fu fondata il 22 agosto 1925, con la licenza di costruzione numero 4, ovvero una delle prime in Italia. L'azienda si costitu\u00ec con un capitale iniziale di 75.000 lire e 15 dipendenti, dall'allora ventitreenne Max Glauber.\nLa societ\u00e0 ebbe subito una grande notoriet\u00e0 in quanto era famosa per le sue produzioni di alta precisione, soprattutto di condensatori variabili a minima perdita, esportati in Francia, Paesi Bassi, Belgio e Svizzera; durante gli anni trenta fu molto affermata, e partecip\u00f2 a diverse fiere e mostre a Milano.\nA seguito degli accordi italo-germanici del 23 giugno 1939, durante la primavera del 1940 Unda Radio si dovette trasferire a Como.\nTurismo.\nDobbiaco vanta una tradizione secolare in campo turistico. Fin dall'inizio del XIX secolo, mediante carrozza o a piedi, arrivarono i primi turisti. Nel 1823 venne costruita la strada tra Dobbiaco e Cortina che ha agevolato il flusso turistico. Nel 1861 Josiah Gilbert e G.C. Churchill soggiornarono a Landro. Nel 1871 anche grazie all'entrata in servizio della ferrovia della Val Pusteria il turismo aument\u00f2 nuovamente, fino a portare nel 1877 in zona uno dei pionieri delle scalate dolomitiche, Paul Grohmann.\nGrazie a questo inizio, Dobbiaco offre un'importante variet\u00e0 di offerte vacanziere. La favorevole posizione geografica, la vicinanza alle vette pi\u00f9 famose delle Dolomiti (tra cui le rinomate Tre Cime di Lavaredo), il clima e le molteplici attivit\u00e0 culturali e sportive, sono alcuni dei motivi che hanno reso il paese una tra le tante localit\u00e0 note dell'Alto Adige. Un interessante panorama artistico e naturale si spalanca davanti al visitatore: cappelle, antichi masi, sentieri presso prati coltivati e non, specchi d'acqua, boschi ombrosi ed estesi parchi naturali, i quali sono ricchi di flora e di fauna.\nDi Dobbiaco si parl\u00f2 in tutto il mondo in seguito al soggiorno di tre settimane del principe ereditario di Germania Federico Guglielmo (divenuto in seguito l'imperatore Federico III di Germania) e della sua famiglia nel 1887, quando era gi\u00e0 colpito dalla malattia. Questa data \u00e8 stata da molti vista come quella dell'inizio del turismo nel paese.\nNegli anni successivi si iniziarono a costruire i primi alberghi di Dobbiaco; negli anni settanta dell'Ottocento la famiglia Baur eresse in Val di Landro il Grand Hotel Baur, nel 1890 venne inaugurato l'Hotel Germania, e in seguito, nel 1893 il Seehotel, nel 1900 l'Hotel Union e nel 1902 l'Hotel Bellevue. In localit\u00e0 Carbonin si costru\u00ec invece l'Hotel Schluderbach e poco pi\u00f9 in l\u00e0 l'Hotel Sigmundsbrunn. Tutti questi primi alberghi erano dotati di ogni comfort dell'epoca, e quindi avevano prezzi particolarmente elevati.\nData la sua importanza come centro turistico, il paese offre una capacit\u00e0 ricettiva in alberghi e camping di circa 5.828 posti letto, triplicando nelle alte stagioni turistiche la sua popolazione. Durante l'anno turistico sono registrate pi\u00f9 di 500.000 presenze, di cui il 75% di nazionalit\u00e0 italiana.\nInfrastrutture e trasporti.\nStrade.\nDobbiaco \u00e8 connessa con tutti i maggiori centri abitati della val Pusteria. Per quanto riguarda la rete stradale, il paese si trova sulla traiettoria che unisce due principali arterie delle Alpi Orientali, quella del Brennero e quella dei Tauri. Si trovano quindi la strada statale 49 della Pusteria che percorre tutta la val Pusteria fino al confine austriaco e la strada statale 51 di Alemagna che da Dobbiaco, dopo l'attraversamento di numerosi centri abitati, come ad esempio Cortina d'Ampezzo e Belluno, \u00e8 possibile giungere anche a Venezia, dopo circa 190 chilometri.\nFerrovie.\nLa stazione di Dobbiaco, servita da treni regionali svolti da SAD e Trenitalia nell'ambito del contratto di servizio stipulato con la Provincia autonoma di Bolzano, sorge lungo la ferrovia della Val Pusteria. Questa nel 2017 ha ricevuto il riconoscimento come \"Stazione dell'anno\" da parte dell'\"Associazione Amici della Ferrovia - Verein Freunde der Eisenbahn\".\nFra il 1921 e il 1962 erano inoltre attive le stazioni di Dobbiaco SFD, Dobbiaco Lago, Sorgenti e Landro, lungo la ferrovia delle Dolomiti il cui percorso, soppresso il servizio, \u00e8 stato riadattato a pista ciclabile delle Dolomiti in estate e pista da sci di fondo in inverno.\nAeroporto ed eliporto.\nL'aeroporto di Dobbiaco, nato come scalo militare, fu utilizzato durante la prima guerra mondiale dalle truppe austro-ungariche. Dal dopoguerra presso il paese \u00e8 dislocato un distaccamento aeroportuale dell'Aeronautica Militare.\nPresso l'aeroporto era possibile ottenere l'abilitazione al traino d'alianti; durante uno di questi esami mor\u00ec Dante Vecchi.\nL'aeroporto \u00e8 utilizzato per voli turistici: dal 1953 \u00e8 gestito dalla societ\u00e0 \"Meteor\".\nNelle stagioni estive \u00e8 possibile atterrare se si \u00e8 soci dell'\"Aeroclub Pusteria\", mentre in quelle invernali l'area dello scalo viene a volte utilizzata come punto di partenza per le numerose competizioni di sci di fondo. La pista d'atterraggio \u00e8 lunga 700 metri e larga 50.\nAccanto all'aeroporto ci sono un eliporto e una postazione di rifornimento, di cui si servono anche gli elicotteri dell'Aviazione dell'Esercito Italiano. L'eliporto \u00e8 pure usato come punto nevralgico per le varie esercitazione militari organizzate dal 6\u00ba Reggimento alpini (sia d'inverno che d'estate) nell'Isola Addestrativa \"Val Pusteria\" (un'area di 150.000 metri\u00b2) per le truppe italiane, quelle NATO e quelle PfP. L'aeroporto viene sfruttato per dare supporto alle esercitazioni di eliassalto (ad esempio con tecnica Fast-Rope), recupero ostaggi ed evacuazione medica.\nAll'aeroporto di Dobbiaco furono girate alcune scene del film \"Amanti\", per volere del regista Vittorio De Sica, utilizzando un aliante monoposto di tipo \"SG 38\" trainato da un monomotore da traino \"L5\" dell'\"Aeroclub di Bolzano\": i due velivoli erano pilotati rispettivamente da Werner von Fischer e da Siegfried Freisinger.\nMobilit\u00e0 urbana.\nIl paese \u00e8 collegato con un servizio di autobus di linea del consorzio della SAD con i principali centri abitati della Val Pusteria.\nIn paese \u00e8 in servizio un collegamento urbano denominato \"Citybus\", che collega il paese con le sue frazioni di San Silvestro e Santa Maria, con il centro sportivo nord, con le piste da sci (la \"Trenker\" e la \"Rienza\"), con la stazione dei bus e quella dei treni, fino anche al nuovo stadio da fondo, a Dobbiaco sud.\nAmministrazione.\nConsiglio comunale.\nAnalogamente a gran parte dei comuni altoatesini, la maggioranza dei seggi in consiglio comunale \u00e8 storicamente appannaggio della S\u00fcdtiroler Volkspartei.\nTale partito tuttavia nel 2010 sub\u00ec una scissione a livello locale, decidendo pertanto di presentare due liste distinte con i rispettivi candidati sindaci: esse riuscirono in combinato a mantenere la maggioranza assoluta dei consiglieri, ma persero il confronto individuale con la lista civica \"Indipendenti-Unabh\u00e4ngige\" di Guido Bocher, che venne pertanto eletto sindaco a maggioranza relativa.\nBocher, privo di un sostegno maggioritario in sede consiliare, riusc\u00ec poi a ottenere la fiducia anche dall\u2019SVP, dando luogo a una giunta di coalizione: ci\u00f2 fece di lui il primo sindaco di lingua italiana nella storia di Dobbiaco, oltre che il primo in assoluto in un comune a maggioranza tedesca.\nBocher \u00e8 stato poi riconfermato sindaco nel 2015, battendo a larga maggioranza il candidato della S\u00fcdtiroler Volkspartei.\nSport.\nIl paese di Dobbiaco offre tante possibilit\u00e0 di sport, sia estivi che invernali.\nSport invernali.\nDobbiaco ha una particolare rilevanza, anche a livello mondiale, per lo sci di fondo: con oltre 120 chilometri di piste e un'arena dedicata a questo sport, in Italia ne \u00e8 una vera \"capitale\".\nDal nuovo stadio di fondo, il \"Nordic Arena Dobbiaco\" inaugurato nel gennaio 2010, partono tre piste omologate FIS, dedicate agli atleti dobbiacensi che hanno partecipato in passato alle olimpiadi:\nLa nuova arena offre la possibilit\u00e0 di avere una pista di 4\u00a0km per lo skiroll praticabile durante l'estate, oltre ad offrire una palestra di roccia indoor, la pi\u00f9 alta d'Italia.\nDurante l'inverno vi si svolgono molteplici competizioni a livello internazionale, quali gare di Coppa del Mondo di sci di fondo e maratone di sci di fondo. Tra le principali manifestazioni si cita ad esempio la \"Dobbiaco-Cortina\": una gara di 30 chilometri, ormai giunta alla 30\u00aa edizione, e la Pustertaler ski-marathon. Inoltre vi si tengono, assieme ai comuni di San Candido e di sesto, i \"CASTA\", cio\u00e8 i campionati di sci delle truppe alpine.\nLa citt\u00e0 offre comunque qualche alternativa invernale allo sci di fondo. Infatti fin dal dopoguerra fu costruita una prima seggiovia ad un posto, andando a modificare quella che era in precedenza un semplice teleferica, per offrire ai paesani, ma soprattutto ai turisti piste per lo sci di discesa. Essa partiva da Dobbiaco Vecchia (1250 m) e saliva sino a monte Rota (1840 m) lungo un pendio che scendeva da nord a sud. In seguito fu costruito un secondo impianto che, sempre partendo da Dobbiaco Vecchia, saliva fino alla malga Lachwiese; questa scendeva lungo un pendio da est a ovest. Data la loro esposizione al sole, spesso tali piste risultavano poco coperte da neve. Fu quindi deciso di spostare gli impianti presso Dobbiaco Nuova, dove il pendio che scende da sud verso nord, risulta per la maggior parte in ombra, quindi dove la neve ha maggiore probabilit\u00e0 di durata. Nel ventunesimo secolo rimane solo quest'ultimo impianto, dove sono presenti due skilift ed una seggiovia, che danno luogo a due piste, la \"Trenker\" e la \"Rienza\", di livello rosso, ovvero per sciatori intermedi; queste piste fanno parte della \"zona 7-Alta Pusteria\" del comprensorio sciistico Dolomiti Superski.\nAltra offerta \u00e8 una pista naturale da slittino adatta alle famiglie, a monte Rota, lunga due chilometri.\nA Dobbiaco Vecchia \u00e8 presente un palazzetto per il pattinaggio su ghiaccio, dove si allena anche la storica squadra locale di hockey su ghiaccio, gli \"Icebears\"., 3 volte campioni della serie C. Esiste poi una seconda squadra di hockey (costola della prima), denominata \"AHC Mammuts Toblach\".\nSebbene a Dobbiaco durante la stagione invernale \u00e8 molto praticato lo sci di fondo, il paese d\u00e0 pure la possibilit\u00e0 di effettuare passeggiate ed escursioni sulla neve con le ciaspole o senza (Nordic Walking): i percorsi sono ben segnalati e hanno diversi gradi di difficolt\u00e0.\nSalto con gli sci.\nDobbiaco \u00e8 una delle poche localit\u00e0 italiane dotata di strutture adatte alla pratica del salto con gli sci.\nIl primo trampolino da 20 metri fu costruito nel 1911 e ristrutturato nel 1919; nell'occasione ne venne anche aggiunto un secondo.\nPoich\u00e9 la disciplina riscuoteva un crescente interesse in termini di praticanti (tra gli altri, il saltatore pusterese Enzo Perin arriv\u00f2 fino ai Giochi Olimpici), nel 1950 l'ingegner Fritz Terschak progett\u00f2 e fece erigere due nuovi trampolini: nacque cos\u00ec il complesso denominato Sulzenhof.\nTra il 1970 e il 1972, con l'aiuto del CONI e i finanziamenti della provincia di Bolzano, i trampolini del Sulzenhof vennero potenziati, passando da un'altezza massima di 30 metri a 60 metri.\nNel 2003 un ulteriore intervento di ristrutturazione ha infine portato la struttura maggiore da 60 agli 80 metri.\nI tre trampolini hanno pertanto le seguenti caratteristiche: il primo un HS 74 con Punto K 67, il secondo un HS 40 con Punto K 37 e il piccolo un HS 24 con Punto K 22.\nSport estivo.\nDurante le stagioni calde le molteplici piste da sci di fondo si trasformano in altrettante piste ciclabili: molte sono le mete facilmente raggiungibili attraverso queste, ad esempio Cortina, Lienz e Bressanone. Particolare rinomanza ha la ciclabile della Pusteria e quella della Drava, con meta Lienz; una volta effettuato il viaggio d'andata, per il viaggio di ritorno le ferrovie austriache offrono molti convogli ferroviari per il trasporto delle biciclette.\nOltre alle escursioni in bicicletta o mountain bike si possono praticare escursioni in montagna, arrampicate (esiste una palestra per l'arrampicata indoor, un rocciodromo, vicino al nuovo stadio di fondo), vie ferrate, pesca e tennis.\nOgni anno, vi sono durante la stagione estiva alcune manifestazioni sportive come ad esempio la gara di corsa \"Cortina-Dobbiaco\" l'ultima domenica di luglio si tiene la gara di mountain bike Cortina-Dobbiaco, e la tradizionale \"marcia notturna Dobbiaco\" che si tiene ogni 14 agosto.\nNella zona di Dobbiaco Nuova, dietro alla vecchia piscina, \u00e8 stato costruito un parco avventura, con diversi percorsi da effettuare arrampicandosi su gli alberi e passando da un all'altro anche mediante l'uso di carrucole. Il parco \u00e8 dotato di otto percorsi su 72 elementi, con 16 teleferiche. \u00c8 inoltre presente una pista privata, ma aperta al pubblico, di bowling in un albergo a Dobbiaco Nuova.\nIl paese ospita anche il campo estivo per addestramento della Scuola militare aeronautica \"Giulio Douhet\".\nTappe del Giro d'Italia con arrivo a Dobbiaco.\nPer due volte Dobbiaco \u00e8 stata sede di arrivo di una tappa del Giro d'Italia:\nVecchia e nuova piscina.\nLa vecchia piscina, costruita negli anni '50 si trovava nella zona sud del paese ed era poco riscaldata tanto che anche le trote ci sguazzavano al suo interno. Fino a che negli anni '70 ne fu costruita una nuova in prossimit\u00e0 di quest'ultima. Ma anche questa \u00e8 stata chiusa poich\u00e9 la vasca risultava essere fratturata. Andando cos\u00ec in rovina e versando per anni in condizioni di totale abbandono. Nel 2009 \u00e8 stata rasa al suolo per far posto al nuovo stadio di sci da fondo.\nNell'estate del 2008 \u00e8 stata invece realizzata in sua sostituzione, nella zona sportiva \"Gries\" (nella parte di Dobbiaco Vecchia, accanto al palazzetto del ghiaccio) una nuova \"piscina naturale\", detta anche \"laghetto naturale di Dobbiaco\": \u00e8 formata da due vasche all'aperto, una per principianti e una per nuotatori esperti. La nuova piscina \u00e8 posizionata in una zona sicuramente pi\u00f9 soleggiata durante l'arco della giornata rispetto alla precedente, dove uno dei laghi \"rigenerante\", profondo 30\u00a0cm, \u00e8 posto ad una quota maggiore e quindi grazie alle giornate estive l'acqua dovrebbe raggiungere anche i 40\u00b0 centigradi che poi viene direttamente condotta fino al laghetto. In pi\u00f9 ha la grande novit\u00e0 dell'acqua potabile che viene condotta nella piscina, la quale viene purificata in due vasche di depurazione a parte, con l'ausilio di piante di riposizione, facendo quindi a meno dell'utilizzo del cloro sfruttando la fitodepurazione. La piscina vera e propria \u00e8 collocata pochi metri pi\u00f9 in basso all'interno di un'area impermeabilizzata dove per il suo funzionamento \u00e8 necessaria una pompa elettrica anche di piccole dimensioni in grado di far sollevare l'acqua continuamente dalla vasca, al fitodepuratore ed infine al laghetto."}
{"id": "34989", "revid": "1516566", "url": "https://it.wikipedia.org/wiki?curid=34989", "title": "Soglio (Italia)", "text": "Soglio (\"Seuli\" o \"Seuri\" in piemontese) \u00e8 un comune italiano di 152 abitanti della provincia di Asti in Piemonte.\nMonumenti e luoghi d'interesse.\nAl centro del paese troviamo il castello medievale, rimodernizzato alla met\u00e0 del Settecento.\nLa Chiesa Parrocchiale dei Santi Pietro e Giorgio \u00e8 stata ricostruita nel 1828 ed al suo interno troviamo alcune pregiate tele del Settecento.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2015 la popolazione straniera residente era di 3 persone e rappresentano il 2% dell'intera popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nInfrastrutture e trasporti.\nTra il 1882 e il 1915 Soglio fu servito dalla tranvia Asti-Cortanze.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte dell'Unione Comunale Comunit\u00e0 Collinare Val Rilate."}
{"id": "34990", "revid": "125839637", "url": "https://it.wikipedia.org/wiki?curid=34990", "title": "Fi\u00e8 allo Sciliar", "text": "Fi\u00e8 allo Sciliar () \u00e8 un comune italiano di abitanti della provincia autonoma di Bolzano in Trentino-Alto Adige.\nIl comune di Fi\u00e8 allo Sciliar si estende attraverso l'altopiano dello Sciliar e la Valle Isarco\nOrigini del nome.\nIl toponimo \u00e8 attestato nell'888 come \"Fellis\", nel 982-987 come \"Vellis\", nel 1050-1065 come \"Velles\", nel 1218 come \"Velse\" e nel 1255 come \"Vels\" e probabilmente \u00e8 di origine preromana, da un tema in \"*fel-\".\nStoria.\nIl luogo entra nella piena luce della storia con un'importante donazione nell'888 da parte del re franco Arnolfo di Carinzia.\nStemma.\nL'emblema \u00e8 inquartato: il primo ed il quarto sono di colore nero con fascia centrale d'argento; il primo raffigura una croce patente ed il quarto una rosa entrambi di colore rosso. Il secondo ed il terzo una colonna d'argento con corona d'oro su sfondo rosso. Lo stemma \u00e8 la combinazione delle insegne di tre famiglie locali, il primo ed il quarto dei Cavalieri di \"V\u00f6ls\" e di \"Pr\u00f6sels\", il terzo dei Conti Colonna. Lo stemma \u00e8 stato adottato nel 1966.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:\nCultura.\nMusei.\nIl museo parrocchiale, allestito nella cappella di San Michele, raccoglie interessanti oggetti d'arte, come il Presepe Probst dell'intagliatore altoatesino di presepi Augustin Alois Probst (1758-1807).\nInfrastrutture e trasporti.\nTra il 1898 e il 1970 il paese \u00e8 stato servito da due fermate della ferrovia del Brennero, in localit\u00e0 Ponte di Fi\u00e8 e Prato all'Isarco.\nLa stazione di Ponte di Fi\u00e8 \u00e8 stata esclusa dalla linea nel 1994, quando la tratta che vi transitava fu deviata in una nuova galleria, allo scopo primario di prevenire incidenti (la tratta era soggetta a frane, smottamenti e inondazioni, data la vicinanza del fiume Isarco e le soprastanti pareti rocciose). La stazione, rimasta in piedi, \u00e8 stata convertita in abitazione civile.\nLa stazione di Prato, invece, pur rientrando anche dopo i lavori di deviazione nel tracciato della linea, \u00e8 senza traffico; al suo interno ospita delle apparecchiature tecniche per il controllo dell'infrastruttura ferroviaria ed \u00e8 pertanto talora ancora presenziata da dirigente movimento.\nAmministrazione.\n "}
{"id": "34991", "revid": "767487", "url": "https://it.wikipedia.org/wiki?curid=34991", "title": "Fortezza (Italia)", "text": "Fortezza (\"Franzensfeste\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nFortezza \u00e8 situata a 19\u00a0km a sud di Vipiteno e a 11\u00a0km a nord di Bressanone nella Val d'Isarco dove il fondovalle \u00e8 ampio solo alcune centinaia di metri. Il centro abitato \u00e8 situato sul versante occidentale insieme alla ferrovia e alla strada statale SS12, mentre l'Autostrada A22, che corre sopraelevata sullo stesso versante a sud del paese, attraversa l'invaso nella sua parte settentrionale per entrare in galleria su quello opposto; la statale invece attraversa il fiume Isarco all'altezza della stazione ferroviaria per proseguire verso nord.\nA nord del paese si trovano le due cascate Gampelefall. A sud del paese si trova il lago di Fortezza, un bacino artificiale che, insieme al lago di Rio di Pusteria, convoglia acqua in direzione della centrale idroelettrica di Bressanone, la quale rifornisce di energia elettrica anche le vallate limitrofe.\nNonostante le dimensioni ridotte, Fortezza \u00e8 un importante nodo ferroviario che unisce la ferrovia della Val Pusteria con la linea ferroviaria del Brennero, ovvero la val Pusteria con la val d'Isarco.\nOrigini del nome.\nIl paese prende nome dalla fortezza edificata ai tempi dell'impero austriaco dall'imperatore Francesco I: il forte di Fortezza, costruito dal 1833 al 1838. Il nome originario di Fortezza pertanto \u00e8 \"Franzensfeste\" che significa la \"fortezza di Francesco\". Il comune assunse il nome attuale nel 1942, in precedenza si chiam\u00f2 Mezzaselva all'Isarco/Mittewald am Eisack nel 1923 e poi solo Mezzaselva/Mittewald (dal 1923 al 1942), dal nome del centro abitato pi\u00f9 antico del Comune, oggi frazione. Il nome della frazione \u00e8 attestato sin dal 1223 come \"Mittenwalde\" e significa \"in mezzo alla foresta\", foresta che nel 1204 \u00e8 attestata come \"Wibetwald\".\nStoria.\nFortezza \u00e8 un centro di recente fondazione; il paese risale al XIX secolo, quando ebbe inizio la costruzione della ferrovia e delle fortificazioni, a cui il luogo \u00e8 strettamente legato anche nel nome. Il comune originario era Mezzaselva (\"Mittewald\"), tuttora il comune catastale, con i due abitati di Pr\u00e0 di Sopra (\"Oberau\") e Pr\u00e0 di Sotto (\"Unterau\").\nUn piccolo insediamento era gi\u00e0 presente nel 2500 a.C., come risulta dal ritrovamento di vasellame domestico. Il luogo ha sempre avuto un ruolo importante nel transito delle merci sulla direttrice nord-sud; prima come Via dell'Ambra tra la Grecia, la Sicilia e il nord Europa, poi nel periodo romano, tra Aquileia e le regioni d'oltralpe; lo dimostra un tratto della strada romana rinvenuta nei pressi del paese.\nDove ora \u00e8 situata la stazione, nel XVII secolo sorgevano un paio di masi, uno dei quali, nel tempo, si trasform\u00f2 in locanda con il nome \u201cPost-Reifer\u201d ed \u00e8 tuttora in esercizio.\nL'importanza militare del luogo si rese evidente durante l'insurrezione tirolese nel 1809, quando il Generale Lefebvre, al comando di 2500 truppe sassoni, fu sconfitto in un'imboscata dai Tirolesi di Andreas Hofer nei pressi della cosiddetta \"Sachsenklemme\" (la \u201cstretta dei Sassoni\u201d). Francesco I Imperatore d'Austria, al momento di costruire un sistema difensivo, per timore di un'invasione da sud, scelse per la sua dislocazione geografica e strategica proprio la localit\u00e0 dove la valle si restringe e sul costone roccioso che si protende dalla montagna venne costruito un primo sistema di fortificazioni. I lavori iniziarono il 17 giugno 1833 e il Forte Asburgico fu inaugurato da Ferdinando I d'Austria il 18 agosto 1838. Alla costruzione del Forte - a cui fu dato il nome di Francesco I, appunto \"Franzensfeste\" - e successivamente della ferrovia, contribuirono migliaia di operai che trovarono alloggio a Fortezza contribuendo allo sviluppo e alla crescita del paese.\nNel 1867, con l'apertura della ferrovia del Brennero, Fortezza consolid\u00f2 il suo ruolo non solo sulla direttrice nord-sud, ma anche verso la Val Pusteria fino a Maribor, coinvolgendo nella costruzione della linea la parte meridionale della fortificazione. Con la firma del patto della Triplice alleanza (1882), da parte degli Imperi di Germania, Austria-Ungheria e del Regno d'Italia, il forte di Fortezza perse la sua importanza strategico-militare e fu trasformato in un deposito di munizioni, ruolo che mantenne anche quando pass\u00f2 all'Italia nel 1918. Nel 1939 iniziarono i lavori per la costruzione del bacino idroelettrico per la centrale di Bressanone, resasi necessaria per l'elettrificazione della linea ferroviaria; i lavori furono completati l'anno successivo e Pr\u00e0 di Sotto fu sommersa dall'invaso. Nel 1940 Fortezza fu elevata a Comune, divenne un importante snodo ferroviario e furono costruite sia le infrastrutture necessarie alla manutenzione delle locomotive sia gli alloggi per il personale.\nPresso il lago di Fortezza si trovano alcune opere fortificate appartenenti allo sbarramento di Fortezza del Vallo alpino in Alto Adige.\nFino alla met\u00e0 degli anni Novanta, Fortezza era un'importante dogana, specialmente per il suo scalo bestiame; ha perso molto del suo rilievo dopo l'apertura delle frontiere, in seguito all'entrata nella Comunit\u00e0 Europea dell'Austria.\nFortezza fa parte della Comunit\u00e0 Comprensoriale Wipptal.\nA inizio 2013, e precisamente nei pressi della frazione di Le Cave, \u00e8 iniziato lo sfruttamento di una centrale che produce energia sfruttando olio di palma e di colza. L'entrata in funzione dell'impianto ha sollevato il malcontento della popolazione locale per via degli odori sgradevoli provenienti da tale struttura.\nStemma.\nLo stemma di Fortezza \u00e8 costituito dalla lettera \"ypsilon\" bianca capovolta che simboleggia le strade per il villaggio. Il settore di colore rosso, in alto a sinistra, simbolizza la roccia; quello celeste, in alto a destra, il lago e quello verde i prati. Lo stemma \u00e8 stato adottato nel 1968.\nMonumenti e luoghi d'interesse.\nArchitetture militari.\nLa strada romana.\nA Fortezza recentemente sono state trovate tracce di una strada romana, che metteva in collegamento Vipiteno con la val Pusteria.\nLa fortezza asburgica.\nLa fortezza \u00e8 stata una base militare fino alla met\u00e0 degli anni novanta, dopo \u00e8 stata dismessa. Successivamente la propriet\u00e0 \u00e8 passata all'Agenzia del Demanio di Bolzano, la quale nel 2005 l'ha concessa in affitto al comune di Fortezza per 20 anni. Nella fortezza vengono organizzate mostre ed eventi sportivi.\nLa fortezza \u00e8 stata anche l'ultima locazione conosciuta dell'oro trafugato dai nazisti alla Banca d'Italia durante la seconda guerra mondiale. Della maggior parte delle 127 tonnellate si \u00e8 ritenuto a lungo si fosse persa ogni traccia, ma recentemente la Banca d'Italia ha spiegato come il destino dell'oro razziato (e in gran parte restituito) sia stato ormai chiarito\nAttorno alla fortezza, sono presenti 5 bunker della II guerra mondiale, facenti parte dello sbarramento di Fortezza del Vallo Alpino in Alto Adige.\nMonumenti delle battaglie.\nNei dintorni di Fortezza, in localit\u00e0 \"Sachsenklemme\", sono stati costruiti quattro monumenti che ricordano gli eventi della battaglia di indipendenza Tirolese, quando nell'agosto 1809 le truppe sassoni della Confederazione del Reno (\"Rheinbund\") vennero sconfitte con lanci di massi e di fuoco dall'alto della valle.\nSociet\u00e0.\nRipartizione linguistica.\nPrima dell'approvazione del Pacchetto per l'Alto Adige Fortezza era uno degli otto comuni a maggioranza di lingua italiana (63,6% al censimento del 1961).\nDa allora i rapporti numerici si sono capovolti, sebbene la popolazione italofona si aggiri sempre sul 40%:\nInfrastrutture e trasporti.\nIl paese \u00e8 un importante nodo ferroviario: vi sorge infatti la stazione di Fortezza, interscambio tra la ferrovia del Brennero e la ferrovia della Val Pusteria, nonch\u00e9 futuro sbocco meridionale della galleria di base del Brennero. Nel territorio comunale rientravano altres\u00ec le stazioni di Mezzaselva e Le Cave, anch'esse servite dalla linea del Brennero e dismesse nel corso del XX secolo.\nFortezza \u00e8 altres\u00ec un nodo importante dal punto di vista stradale e per la rete delle piste ciclabili dell'Alto Adige: qui si congiungono la \"Jakobsweg\" e la ciclabile della Pusteria."}
{"id": "34992", "revid": "121746056", "url": "https://it.wikipedia.org/wiki?curid=34992", "title": "Funes (Italia)", "text": "Funes (\"Villn\u00f6\u00df\" in tedesco, \"Funes\" in ladino) \u00e8 un comune italiano di abitanti della provincia autonoma di Bolzano in Trentino-Alto Adige. Con la localit\u00e0 principale San Pietro, sede comunale, comprende le localit\u00e0 di Tiso, San Valentino, San Giacomo, Colle e Santa Maddalena che si trovano nell'omonima valle (in tedesco \"Villn\u00f6\u00dftal\"), percorsa dal rio Funes. Appartiene anche alle Perle delle Alpi e rientra di diritto nei comuni dolomitici.\nGeografia fisica.\nLa valle di Funes si dirama, tra Bressanone e Chiusa, e da Chiusa (523 m s.l.m.) verso est, fino all'ultimo centro abitato, Santa Maddalena (\"St. Magdalena\", 1.339 m s.l.m.) uno dei punti d'accesso al parco naturale Puez-Odle.\nSulla parete meridionale dell'inizio vallata si trova il paese di Gudon, con il castel Summersberg, un edificio risalente al 1270, formato inizialmente da una torre quadrangolare. Oggi quest'edificio d\u00e0 un'idea fedele di una tipica prigione giudiziaria del tardo medioevo, ricordando i processi agli anabattisti e ai luterani. Sempre a Gudon, si trova un piccolo museo che conserva alcuni attrezzi agricoli, oggi anche caduti nel dimenticatoio.\nPer arrivare nella vallata vi \u00e8 principalmente un'unica strada, che nei primi tratti attraversa una gola stretta e profonda, di pareti di porfido o di filladi quarzifere. La valle, e quindi la strada, si inizia ad allargare dopo il centro abitato di San Pietro, dove si iniziano anche a scrutare le prime cime dolomitiche: le Odle di Eores a nord-est e le cime delle Odle di Funes a sud-est. Inoltre nelle Odle di Funes, si possono andare a distinguere alcune cime: la Grande Fermeda e la Piccola Fermeda, il Sass Rigais, la Furchetta e la Torre di Campill. Le Odle sono infatti il maggior punto panoramico, che accompagna tutta la vallata nel suo lato meridionale: il Sass Rigais e la Furchetta, con i loro 3.025 m s.l.m., sono le cime pi\u00f9 alte della catena.\nEsiste anche una strada secondaria che mette in collegamento la vallata con la valle di Eores e il passo delle Erbe. Da questa strada parte il Sentiero attrezzato G\u00fcnther Messner.\nLa neve, d'inverno, ricopre spesso e volentieri questa valle. Il turismo \u00e8 fiorente, grazie alla tranquillit\u00e0 del luogo e alla possibilit\u00e0 di sciare, ciaspolare (meta ambita risulta il Col di Poma) e slittare (due sono le principali piste che partono da malga Zannes: una per malga Gampen e l'altra per la malga delle Odle).\nOrigini del nome.\nIl toponimo \u00e8 attestato dal 1070 come \"Volnescis, Volnesse, Valnez, Vulnez\" e probabilmente \u00e8 di origine preromana, da un originario \"*foln\u00e9s\". In un documento storico del 1058 apparve per la prima volta il nome di Funes.\nL'origine del toponimo tedesco \"Villn\u00f6\u00df\" \u00e8 probabilmente dalla parola ladina \"Villes n\u00f6es\", che significa grosso modo \"casolari nuovi\", cio\u00e8 \"nuovo villaggio\".\nStoria.\nDella preistoria, vale a dire prima del 5000 a.C., poco o nulla si sa sulla valle di Funes. Dell'et\u00e0 della pietra, invece, sono stati rinvenuti fagelli con punte di selci. Dopo tale epoca, nella cosiddetta protostoria, in Val di Funes si diffusero le coltivazioni agricole e l'allevamento del bestiame. Dell'et\u00e0 del bronzo e dell'et\u00e0 del ferro sono stati fatti ritrovamenti principalmente nelle frazioni di San Pietro e di Tiso.\nL'insediamento umano stabile di Funes fu compiuto prima dai Reti, che vennero latinizzati dai Romani, dopo la loro conquista, a costituire la lingua romancia, e poi dai Germani, e questa colonizzazione pu\u00f2 essere rilevata in altre valli dolomitiche. Funes apparteneva originariamente alla parrocchia di Albes, insieme a Laion, Gudon, Val Gardena e Colfosco. Nel villaggio principale di San Pietro nel 1029 fu eretta una chiesa, e la localit\u00e0 aveva inoltre un suo proprio pastore di anime. La frazione di Tiso \u00e8 stata menzionata stata la prima volta nel 1157 come \"Tisis\", ed anche di tale localit\u00e0 c'erano diverse grafie della sua denominazione topografica: Tys, Tays, Theiss e Thaiss.\nIntorno al 1500 d.C., si consolid\u00f2, a causa dei molti immigrati bavaresi o baiuvari, com'erano detti al tempo, la lingua tedesca che diede cos\u00ec origine al dialetto di Funes, in cui per\u00f2 molte parole possono essere derivate anche dal romancio. Nel 1505 Funes fu staccata da Albes ed ottenne il primo parroco.\nIl comune di Funes \u00e8 stato istituito nel 1810, congiuntamente ai comuni di Gudon e Tiso, sotto il dominio bavarese, e l'Austria conferm\u00f2 poi tale autonomia comunale nel 1817. Gudon e Tiso vennero unificate nel 1854, per poi essere di nuovo separate quindici anni pi\u00f9 tardi, e Tiso rimase un comune autonomo fino al 1929, che fu per\u00f2 riunito come frazione a Funes. Il maso \"Ranuihof\", di propriet\u00e0 dei conti von Enzenberg, \u00e8 un raro esempio di una tenuta agricola e venatoria settecentesca, riccamente adornata di affreschi. Nel 1988 \u00e8 stata restaurata a cura della Fondazione Messerschmitt.\nDurante il corso della prima guerra mondiale la val di Funes non fu particolarmente toccata. Tuttavia sulla dorsale della montagna, dal rio Funes al monte Cappello (\"Haube\"), furono erette alcune strutture fortificate; in particolare nella frazione di Tiso furono erette alcune trincee e bunker per controllare la sottostante Val d'Isarco da cui eventuali invasori avrebbero potuto risalire. Durante la seconda guerra mondiale le stesse strutture vennero riutilizzate, ma non pi\u00f9 per scopi militari, ma come riparo per la popolazione durante i bombardamenti da parte degli alleati.\nStemma.\nLo stemma rappresenta tre pile rovesciate d'argento su sfondo azzurro; le tre punte simboleggiano il gruppo delle Odle in testa alla Valle di Funes. Lo stemma \u00e8 stato adottato nel 1967.\nSociet\u00e0.\nRipartizione linguistica.\nLa sua popolazione nel 2011 \u00e8 risultata per il 97,69% appartenente al gruppo linguistico tedesco, per L'1,99% appartenente al gruppo linguistico italiano e per lo 0,32% appartenente al gruppo linguistico ladino.\nCultura.\nMusei.\nPresso la frazione di Tiso, si trova il museo mineralogico di Tiso (\"Mineralienmuseum Teis\"), nota localit\u00e0 in quanto vi si sono ritrovati dei minerali in quarzo e ametista definiti le \"geodi di Tiso\".\nIl museo \u00e8 nato dalla passione di un collezionista, Paul Fischnaller nato nel 1934, che assieme alla moglie Anna ha dedicato la sua vita alla ricerca di minerali e cristalli.\nL'esposizione museale fa ammirare ai suoi visitatori molti reperti provenienti da Tiso, ma anche dalla Svizzera, dalla Valle d'Aosta e dal Monte Bianco.\nA Santa Maddalena \u00e8 aperto dal dicembre del 2009 il nuovo Museo e Centro Visite del Parco Puez Odle.\nIl museo, situato in un edificio a due piani architettonicamente interessante e funzionale ha la missione di favorire le conoscenze del patrimonio geologico, biologico e culturale delle valli intorno al gruppo Puez-Odle.\nLe sezioni principali sono divise in tre spazi espositivi:\nIl museo \u00e8 caratterizzato da un approccio laboratoriale, particolarmente adatto alle giovani generazioni, che hanno modo di toccare, provare, guardare da vicino, usare, confrontare ci\u00f2 che viene mostrato.\nInoltre nel \"Cinema della montagna\" vengono proiettati film sui parchi naturali dell'Alto Adige, seguendo una programmazione giornaliera e settimanale diversa.\nEconomia e trasporti.\nFunes per la sua attenzione a favorire il turismo sostenibile e la mobilit\u00e0 dolce fa parte del consorzio delle Perle delle Alpi.\nAmministrazione.\nIl capoluogo della valle \u00e8 San Pietro (1.125 m s.l.m.) con la chiesa parrocchiale dedicata all'omonimo santo."}
{"id": "34993", "revid": "1543377", "url": "https://it.wikipedia.org/wiki?curid=34993", "title": "Gais (Italia)", "text": "Gais (\"Goas\" in dialetto locale) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nCostituito come comune autonomo nel 1928, si trova circa 5\u00a0km a nord di Brunico, all'incrocio tra la Val di Tures e la Valle di Riomolino (\"M\u00fchlbacher Tal\" in tedesco).\nOrigini del nome.\nIl toponimo \u00e8 attestato nel 985-993 e nel 1050-1065 come \"Geizes\", nel 1142-1155 come \"Gaizes\" e \"Gaizis\", nel 1314 come \"Gaeys\" e nel 1375 come \"Gais\" e probabilmente deriva da \"\"Geitz\", vezzeggiativo del nome di persona tedesco Gaido.\nUn'altra versione sull'origine del nome che viene fatto derivare dal linguista Karl Finsterwalder dalla radice indogermanica di \"ghid\"\", che significa \"terreno alluvionale\". La localit\u00e0 prenderebbe dunque il nome dal grande conoide di deiezione, l'elemento pi\u00f9 evidente del suo paesaggio.\nSecondo la leggenda il nome deriva da quello della capra (in tedesco \"Gei\u00df\"). Una ragazza sarebbe andata sul monte di San Giorgio a cercare la sua capra, quando il paese fu sepolto da una frana. La capra avrebbe dunque salvato la vita della sua padrona. Secondo un'altra versione, in tempi antichi la peste avrebbe sterminato uomini ed animali, fatta eccezione per un contadino con una capra, del cui latte egli si sarebbe nutrito. La casa del contadino fu poi chiamata \"Gaiser\" (in italiano \"capraio\") e da essa avrebbe preso nome il paese. In effetti fino a pochi decenni fa a Gais esisteva ancora un maso con questo nome.\nGais, insieme a Lana e Plaus, \u00e8 uno dei pochissimi toponimi tedeschi in provincia di Bolzano che, pur senza avere un preesistente corrispettivo italiano, non fu forzatamente tradotto durante il fascismo.\nStoria.\nLa zona di Gais era senza dubbio abitata gi\u00e0 in epoca preistorica, come testimoniano gli insediamenti sulla \"Gaisinger Pipe\" (= un'altura fra la \"B\u00e4rental\" e Riomolino-M\u00fchlbach) e sul pianoro del castello di Chela (\"Kehlburg\"). Nel 985 Gais viene citato per la prima volta nei documenti. Nel 1014 il paese, in seguito ad una donazione dell'imperatore Enrico II, fu ceduto alla chiesa episcopale di Bamberga da lui fondata, che eresse qui una chiesa autonoma. Anche la sede parrocchiale pare sia stata trasferita dall'imperatore da San Giorgio a Gais.\nIl territorio parrocchiale di Gais comprendeva allora le localit\u00e0 di Gais, San Giorgio, Villa Santa Caterina (\"Aufhofen\"), Villa Ottone (\"Uttenheim\"), Montassilone (\"Tesselberg\"), Riomolino (\"M\u00fchlbach\") e Lana di Gais (\"Lanebach\"). Originariamente la parrocchia di Gais avrebbe costituito anche un'unit\u00e0 politica. Nel XII e XIII secolo fu per\u00f2 suddivisa in tre diverse sedi giudiziarie. Gais divenne parte del giudizio di Neuhaus, ceduto in feudo dal capitolo di Bamberga ai signori di Taufers.\nNel 1306 Hugo e Ulrich von Taufers divisero i loro possedimenti. Il castello di Neuhaus venne assegnato ad Ulrich insieme alla met\u00e0 del paese, mentre l'altra met\u00e0 ed il castello di Tures toccarono a Hugo. Da questa divisione nacquero le sedi giudiziarie di Tures e di Villa Ottone o Neuhaus. Mentre intorno al 1400 si parla ancora di un paese diviso in due, successivamente non se ne parla pi\u00f9, per cui l'intero paese deve essere stato soggetto al giudizio di Villa Ottone-Neuhaus.\nGais costituiva all'interno di questo giudizio una delle cinque \"Pimberche\" (= distretti fiscali ed economici). Questa organizzazione rimase fino al 1811. In quell'anno Villa Ottone e Gais divennero un unico comune. Nel 1814 i due paesi divennero per\u00f2 nuovamente comuni autonomi. Nel 1850 Lanebach pass\u00f2 al comune di Gais e nel 1928 i precedenti comuni di Gais, Villa Ottone, Riomolino e Montassilone vennero riuniti a formare il comune di Gais.\nStemma.\nLo stemma \u00e8 trinciato d'oro attraversato da due bande azzurre; nel rimanente campo \u00e8 raffigurata un'aquila nera con aureola e la testa rivolta a sinistra. L'aquila simboleggia Giovanni Evangelista a cui \u00e8 dedicata la chiesa parrocchiale e le due bande azzurre i castelli di Kehlburg e Neuhaus. Lo stemma \u00e8 stato adottato nel 1956.\nSociet\u00e0.\nRipartizione linguistica.\nLa sua popolazione \u00e8 in larga maggioranza di madrelingua tedesca:\nCultura.\nIstituzioni.\nDal 2011 Gais \u00e8 sede del \"ITS - Institut f\u00fcr Transnationale Studien / Institute for Transnational Studies\", gi\u00e0 di Landshut, attualmente diretto da Klaus Lange e Karin Knapp. Esso \u00e8 attivo nel settore della consulenza di politica internazionale.\nGeografia antropica.\nFrazioni.\nVilla Ottone (\"Uttenheim\").\nIl nome originale tedesco di \"\"Uttenheim\", che fra il 993 ed il 1316 compare nelle varianti \"Outenheim\", \"Outanheim\", \"Utenhaem\" e \"Utenhaim\"\", secondo lo studioso Karl Finsterwalder va fatto risalire al nome bavaro di \"Uota\". Una tale \"Uota\" \u00e8 storicamente testimoniata fra i membri della famiglia regnante bavarese degli Agilolfingi. Ettore Tolomei misconobbe questa base etimologica e italianizz\u00f2 il nome in Villa Ottone al posto di Villa d'Uta.\nDal 1100 vi \u00e8 testimonianza dei signori di Uttenheim che costruirono probabilmente il loro castello sullo sperone roccioso che domina il paese. Originariamente indipendenti, dal 1140 compaiono come ministeriali (vassalli) dei potenti signori di Taufers. Nel 1387 la famiglia dei signori di Uttenheim si estinse.\nI signori di Taufers avevano ottenuto in feudo dal capitolo di Bamberg dei possedimenti nella zona di Gais. Nella divisione intervenuta nella casata dei signori di Taufers nel 1306 il castello di Villa Ottone era indicato ancora come propriet\u00e0 comune, ma divenne poi probabilmente propriet\u00e0 esclusiva di Ulrich von Taufers che ottenne cos\u00ec anche la giurisdizione sul paese di Villa Ottone.\nNel 1311 Ulrich von Taufers aveva ceduto i castelli di Villa Ottone e Neuhaus (sopra Gais) insieme alla giurisdizione alla moglie Katharina di Gorizia. Da questa la propriet\u00e0 pass\u00f2 successivamente ai fratelli e venne inglobata in quelle della Contea di Gorizia in Val Pusteria. Mentre nella prima met\u00e0 del XV secolo Neuhaus \u00e8 ancora il centro del giudizio che dal castello prendeva il nome, a partire dal 1459 compare l'indicazione di Giudizio di Villa Ottone.\nDopo essere passato pi\u00f9 volte di mano, nel 1674 il giudizio di Villa Ottone fu assegnato ai signori e poi conti von Troyer che lo conservarono fino alla dominazione bavarese. Quest'ultima lo assoggett\u00f2 al tribunale di Brunico cui lo inglob\u00f2 nel 1810. Nel 1817 lo ricevettero i conti von Ferrari insieme a quello di Tures.\nIl giudizio di Villa Ottone \u00e8 composto dalle cinque \"Pimberche\" (ovvero distretti economici e tributari) di Gais, M\u00fchlbach, Villa Ottone, Lanebach e Neuhaus. La sede giudiziaria, dopo che il castello era caduto in rovina nel XVII secolo, si trovava a Gais.\nPer la cura d'anime, Villa Ottone dipendeva da Tures. Nel 1811 Villa Ottone fu riunita con Gais in un unico comune. Nel 1814 i due paesi divennero nuovamente comuni autonomi fino al 1928, quando Villa Ottone fu incorporato definitivamente nel comune di Gais.\nRiomolino (\"M\u00fchlbach\").\nLa localit\u00e0 viene citata per la prima volta nel 1440 come \"Muelbach\" e nel 1517 come \"Millpach\". Costituiva un \"Pimberch\" (ovvero distretto economico e tributario) del Giudizio di Villa Ottone.\nNel 1786 M\u00fchlbach ottenne un proprio cappellano. Allora vi abitavano 226 anime. L'esposito non aveva per\u00f2 diritto di battesimo, n\u00e9 di matrimonio. I morti dovevano essere sepolti a Gais. Sempre a Gais gli abitanti di M\u00fchlbach dovevano recarsi per la messa principale. Solo nel 1831 furono sollevati da questo obbligo.\nDopo essere stato un comune autonomo, nel 1928 M\u00fchlbach fu annesso al Comune di Gais. Fino al XIX secolo il paese era raggiungibile solo a piedi. Negli anni sessanta del secolo scorso ottenne una strada di accesso lunga tre chilometri attraverso Percha, Amaten e Montassilone. Solo nel 1975-1977 l'antica via di collegamento con Villa Ottone fu trasformata in una strada carrozzabile.\nI bagni di M\u00fchlbach (1.694 metri), i pi\u00f9 alti nel loro genere in Val Pusteria, erano frequentati volentieri dalla popolazione locale. Erano tipici \"bagni contadini\" in cui regnava un allegro connubio fra il bagno vero e proprio (in tinozze di legno) e vita di malga. Il potere curativo delle acque era assai decantato soprattutto per le malattia degli organi digestivi. Gli ospiti dei bagni dovevano per\u00f2 portarsi da mangiare e da bere da soli.\nNel 1967 i bagni, citati anche dallo scrittore Beda Weber, bruciarono. L'edificio e la cappella sono stati nel frattempo ricostruiti, ma i bagni non sono stati ancora riaperti.\nMontassilone (\"Tesselberg\").\nIl nome \u00e8 da ricondurre al patronimico di Tassilone, diffuso nell'antica casata bavarese degli Agilolfingi. Il toponimo si incontra nelle varianti \"\"Tessilinperch\", \"Tessilinberg\" e \"Tessilperc mons Tassilonis\"\" fin dal 993.\nLa frazione dipendeva dal tribunale vescovile di Brunico. Appena nel 1831 vi fu assegnato un proprio curatore d'anime. La localit\u00e0 contava allora 22 case con 28 famiglie e 195 anime. Dopo essere stata fino al 1911 una frazione dell'allora comune di Teodone (\"Dietenheim\"), dal 1911 al 1928 fu comune autonomo e da allora \u00e8 frazione del Comune di Gais.\nIn seguito agli attentati terroristici compiuti fra la fine degli anni cinquanta e l'inizio degli anni sessanta nella zona di Tures, nel settembre del 1964 le autorit\u00e0 di polizia intrapresero una spedizione punitiva a Montassilone. Nell'occasione non furono messe sottosopra solo le case e le stalle, ma venne maltrattata anche la popolazione, tanto che una ragazza fu colpita di striscio da un proiettile. Non fu trovato nulla. I responsabili compresero di essere andati oltre il necessario ed i danni subiti dai contadini vennero risarciti.\nLana di Gais (\"Lanebach\").\nLanebach faceva parte fino al 1\u00ba novembre del 1810 del Giudizio di Villa Ottone. Poi venne assegnata a Gais.\nLanebach, citata dapprima nel 1278 come \"Leunepach\", ottenne una certa notoriet\u00e0 grazie al poeta Oswald von Wolkenstein, amministratore del castello di Neuhaus. In un canto scritto nel 1418 il poeta siede \"ze \u00f6brist auf dem Lenepach\" (\"in alto a Lanebach\") ed illustra la posizione del piccolo abitato con parole particolarmente calzanti parlando dei masi sul ripido pendio montano che ancora oggi \u00e8 uno dei pi\u00f9 erti e difficili da raggiungere di tutta la provincia. La voce popolare dice: \"A Lanebach nessun contadino muore nel suo letto; uno se lo porta via la valanga, l'altro rimane sotto il legname ed il terzo rotola gi\u00f9.\"\nFerrovie.\nDal 1908 al 1957 era in funzione la Ferrovia Brunico-Campo Tures che collegava Brunico con Campo Tures e Gais aveva la sua stazione ferroviaria, che dopo la chiusura della linea fu demolita."}
{"id": "34994", "revid": "1516566", "url": "https://it.wikipedia.org/wiki?curid=34994", "title": "Gargazzone", "text": "Gargazzone (\"Gargazon\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nAll'interno del territorio comunale, al centro del Burgraviato, si trova un'area naturale protetta, il biotopo Laghetto di Gargazzone.\nOrigini del nome.\nIl toponimo \u00e8 attestato dal 1288 come \"Gargezan, Gargetzan, Gergizzan, Gargenzan, Gargenzon\" e probabilmente deriva da un nome di persona Carcontius, Carconius o Garganthius.\nStoria.\nRio Eschio.\nIl rio Eschio (\"Aschlerbach\") ha diverse cascate e in caso di maltempo pu\u00f2 presentare pericoli. Negli anni 1960 e 1966 le sue acque hanno invaso i frutteti della valle ed hanno provocato ingenti danni. Anticamente (2000 anni fa) segnava il confine tra le due province romane della Rezia: \"Raetia prima\" e \"Raetia secunda\", nell'843 d.C. costituiva la frontiera tra la Germania e l'Italia, intorno al 1270 d.C. delimitava il confine meridionale della Contea della Val Venosta con la diocesi di Coira, dal 1800 al 1812 ha formato il confine tra il Regno d'Italia e il governo bavarese (Baviera) in Tirolo e contrassegna il confine tra i distretti o comprensori del Burgraviato e della Valle dell'Adige.\nSimboli.\nLo stemma raffigura una torre d'argento su un monte rosso con tre alberi da frutto. La torre raffigurata \u00e8 la \"Kr\u00f6llturm\" fatta costruire nel 1240 da Berthold von Trautson; il rosso del monte simboleggia il porfido di quarzo di Bolzano di cui \u00e8 ricca la zona; tre alberi da frutto stilizzati ricordano l'importanza della frutticoltura. Lo stemma \u00e8 stato adottato nel 1968.\nMonumenti e luoghi d'interesse.\nArchitetture militari.\nTorre Kr\u00f6ll.\nLa torre Kr\u00f6ll (\"Kr\u00f6llturm\") sembra essere stata sempre presente da sola, ben separata, e non come residuo di un castello pi\u00f9 antico, perch\u00e9 nelle sue immediate vicinanze non sono mai stati trovati resti di mura, per cui \u00e8 da escludersi sovrapposizioni murarie. Inoltre non ci sarebbe stato abbastanza posto per la costruzione di un castello, che quindi non \u00e8 mai esistito, perch\u00e9 difficile anche da collocarvelo fisicamente.\nLa torre Kr\u00f6ll fungeva da torre di guardia e di segnalazione, da cui era possibile controllare la strada che attraversava la Val d'Adige. Il fuoco di un fal\u00f2, visibile a chilometri di distanza, metteva in guardia i residenti dell'avanzata del nemico.\nUn agricoltore, scavando all'interno della torre, nel settembre del 1905, ha trovato sette monete romane.\nLuoghi d'interesse.\nLa piscina naturale.\nUn'attrazione molto speciale per grandi e piccini \u00e8 la piscina naturale di Gargazzone nei mesi estivi. \u00c8 stata inaugurata nel maggio 2010 ed \u00e8 la prima piscina naturale della parte occidentale dell'Alto Adige che non utilizza sostanze chimiche. L'area totale della struttura \u00e8 di ben 12.000 m2, la sola superficie dell'acqua \u00e8 di 2.300 m2. La piscina naturale di Gargazzone apre ogni anno a fine maggio e rimane aperta fino a settembre. In certi giorni della sera fino alle 19.30. Interessante anche l'offerta di biglietti. Oltre ai biglietti giornalieri e di mezza giornata, ci sono anche biglietti serali - ottimo per chi lavora.\nSociet\u00e0.\nRipartizione linguistica.\nLa sua popolazione \u00e8 per poco pi\u00f9 di tre quarti di madrelingua tedesca:\nLa popolazione locale \u00e8 storicamente di lingua italiana. Ancora nel 1850 circa 2/3 della popolazione era di lingua italiana, scesa al 49% nel 1880, al 34% nel 1890 e al 16,3% nel 1900 a causa delle politiche assimilatrici."}
{"id": "34995", "revid": "1914343", "url": "https://it.wikipedia.org/wiki?curid=34995", "title": "Glorenza", "text": "Glorenza (\"Glurns\" in tedesco, \"Gluorn\" in romancio) \u00e8 un comune italiano di abitanti della provincia autonoma di Bolzano in Trentino-Alto Adige, situato nell'Alta Val Venosta, lungo la strada verso il Passo del Forno. Si trova a 10 chilometri dal confine svizzero.\n\u00c8 il pi\u00f9 piccolo comune dell'Alto Adige a fregiarsi del titolo di citt\u00e0 (in tedesco \"Stadtgemeinde\"). A Glorenza esiste il detto: \"La nostra citt\u00e0 \u00e8 cos\u00ec piccola che dobbiamo andare a messa fuori dalle mura\".\nGeografia fisica.\nGlorenza \u00e8 situata in Alta Val Venosta, presso i paesi di Malles Venosta e Sluderno.\nLa citt\u00e0 \u00e8 attraversata dal fiume Adige.\nOrigini del nome.\nIl toponimo \u00e8 attestato come \"Glurnis\" nel 1163 e \"Glurns\" nel 1228. Esso deriva da \"colurnus\", variante del latino \"corylus\" (che significa \"nocciolo\").\nStoria.\nNel 1309 Glorenza fu elevata a citt\u00e0 (risultando la pi\u00f9 piccola delle otto presenti nella provincia). Venne completamente rasa al suolo nel 1499, dopo la battaglia della Calva, nel corso della guerra sveva, che opponeva l'imperatore Massimiliano I alla Confederazione dei tredici Cantoni. Dopo questa distruzione, l'imperatore Massimiliano decise di ricostruirla e di munirla di mura (le quali si sono conservate intatte fino al presente e sono uno dei principali luoghi d'interesse della citt\u00e0), trasformandola in una testa di ponte verso i possedimenti asburgici in Svizzera. Anche dopo che questi, poco tempo dopo, furono perduti, Glorenza conobbe comunque lunghi secoli di prosperit\u00e0 come citt\u00e0 mercantile, grazie soprattutto al commercio del salgemma proveniente da Hall (Tirolo settentrionale) e destinato in Svizzera.\nNel 1500 Glorenza divenne sede di un tribunale civile (in precedenza situato a Malles) per volere di Massimiliano I. Tra i processi che ci sono stati tramandati vi fu quello dell'ottobre 1519, istruito a seguito di una denuncia sporta da tale Simon Fliess, abitante di Stelvio, per conto dei suoi compaesani, contro il giudice Wilhelm Hasslinger, accusato di non aver fatto abbastanza per contrastare la presenza dei ratti nella zona. Il procedimento si concluse un anno dopo, allorch\u00e9 la sentenza del giudice ordin\u00f2 la costruzione di un ponte lungo l'Adige per consentire la migrazione dei topi.\nFino all'annessione dell'Alto Adige all'Italia, nel 1919, Glorenza rimase la sede giudiziaria competente per tutta l'Alta Val Venosta.\nTra l'abitato di Malles e quello di Glorenza venne edificato lo sbarramento Malles-Glorenza, un avamposto militare facente parte del Vallo Alpino in Alto Adige, che con i suoi bunker, difendeva il territorio da una possibile invasione.\nNel 1853 il comune di Curon cerco di abbassare il livello dell'acqua del Lago Mittersee al fine di bonificare l'area e creare aree agricole, costruendo un nuovo argine. Nella primavera del 1855 - a lavori quasi terminati \u2013 il livello dell'acqua inizi\u00f2 a salire a causa delle forti piogge e dello scioglimento della neve, ed ebbe come conseguenza la rottura dell'argine. Neanche il lago Haidersee, posto a quota pi\u00f9 bassa, riusc\u00ec a trattenere la defluizione dell'acqua che arriv\u00f2 a distruggere i comuni di Burgusio, Clusio e Laudes. All'interno della Fondovalle si venne a creare un lago paludoso vicino ai comuni di Sluderno e di Glorenza. Grazie alle mura fortificate, la citt\u00e0 non sub\u00ec la distruzione totale e non si registrarono morti; tuttavia i danni furono notevoli. Donazioni per la ricostruzione dei paesi calamitati arrivarono da tutto l'impero austro-ungarico e da citt\u00e0 come New York e Boston.\nIn epoca fascista, sopra le porte murarie della citt\u00e0 vennero scolpite scritte inneggianti al fascismo, con annessa firma di Mussolini. Tali frasi furono cancellate nel 1945, ma risultano tuttora parzialmente leggibili.\nDalla fine del XX secolo il borgo ha conosciuto una crescente importanza come centro d'attrazione turistica, essendo altres\u00ec inserito nel circuito \"I borghi pi\u00f9 belli d'Italia\".\nStemma.\nLo stemma \u00e8 partito d'argento: nel cantone di sinistra \u00e8 raffigurata l'aquila tirolese tagliata, mentre il cantone di destra \u00e8 interzato di nero, argento e rosso. L'aquila rappresenta l'appartenenza della localit\u00e0 al Tirolo, mentre i colori nero, argento e rosso sono quelli della citt\u00e0. L'emblema \u00e8 stato concesso il 9 gennaio 1528 da Ferdinando I d'Asburgo e riconfermato nel 1904.\nMonumenti e luoghi d'interesse.\nArchitetture militari.\nA est di Glorenza fu costruita tra il 1934 e il 1935 la caserma dedicata al tenente generale Giuseppe Petitti di Roreto, medaglia d'oro al Valor Militare durante la prima guerra mondiale.\nPrima dello scoppio della seconda guerra mondiale la caserma ospit\u00f2 alcuni reparti della Guardia alla Frontiera. Dopo il conflitto, essa divenne sede di diversi distaccamenti:\nIn seguito la caserma fu utilizzata a scopo addestrativo dal Battaglione d'arresto \"Edolo\" di Merano: i soldati potevano esercitarsi mediante l'uso di torrette enucleate provenienti dal carro armato Sherman Firefly con un riduttore per usare le cartucce del 91 a tiro ridotto.\nNegli ultimi anni della sua esistenza la caserma fu utilizzata come posto temporaneo per ospitare i profughi che fuggivano dal conflitto balcanico. Dopo di che, dal demanio la caserma pass\u00f2 nelle mani della provincia autonoma di Bolzano che decise di abbatterla nel 2003 per poter costruire un nuovo parcheggio. Nel luogo ove sorgeva \u00e8 stato posto un piccolo cippo commemorativo.\nSociet\u00e0.\nRipartizione linguistica.\nLa sua popolazione \u00e8 in larga maggioranza di madrelingua tedesca:\nInfrastrutture e trasporti.\nStrade.\nA Glorenza transita il tracciato della Strada statale 41 di Val Monastero, che da Sluderno conduce a Tubre e quindi (superato il confine di stato) nella Val Monastero (Svizzera).\nFerrovie.\nGlorenza \u00e8 servita dalla stazione di Sluderno della ferrovia della Val Venosta (che unisce Merano a Malles Venosta)."}
{"id": "34996", "revid": "1318658", "url": "https://it.wikipedia.org/wiki?curid=34996", "title": "La Valle", "text": "La Valle (\"Wengen\" in tedesco, \"La Val\" in ladino) \u00e8 un comune italiano di abitanti della provincia autonoma di Bolzano in Trentino-Alto Adige.\nFa parte dei 18 comuni che formano la Ladinia e include parte del Parco naturale Fanes - Sennes - Braies; fa parte del consorzio Alta Badia. Il comune, come l'intera Val Badia, fa parte della comunit\u00e0 comprensoriale della Val Pusteria.\nGeografia fisica.\nIl comune di La Valle si colloca in Val Badia della quale \u00e8 una valle laterale del versante orientale. Il territorio del comune infatti \u00e8 principalmente posto su entrambi i versanti della Val di Spessa (in ladino \"Val de Sp\u00ebscia\") che \u00e8 attraversata essenzialmente dal torrente Ciampl\u00f3 (in ladino \"R\u00fc da Ciamplor\u00ebt\" o \"R\u00fc dla Gana\") affluente del Rio Gadera, fiume che solca la Val Badia. Una parte del territorio s'inerpica anche sul versante occidentale della Val Badia.\nLa Valle si trova nell'area orografica delle Dolomiti ed \u00e8 da queste circondata.\nA est, la valle \u00e8 delimitata dal gruppo del Sasso di Santa Croce del quale sono visibili principalmente due cime che fungono da meridiana naturale: Cima Nove e Cima Dieci alte rispettivamente 2.968 e 3.026 m s.l.m. Queste, come anche i prati d'Armentara, il monte Pares coi prati limitrofi rientrano nel territorio del Parco naturale Fanes - Sennes - Braies. Quest'ultimo fa parte inoltre del bene protetto dall'UNESCO, patrimonio dell'umanit\u00e0: Dolomiti.\nA ovest, sul versante occidentale della Val Badia, ossia oltre il Rio Gadera rispetto al centro del paese, il comune lambisce le propaggini settentrionali del Gruppo del Puez.\nA sud della valle, delimitata dalla stessa, dal Sasso di Santa Croce e dalla Val Badia si trova l'Alpe di Armentara, i cui prati possono essere confrontati con quelli famosi dell'Alpe di Siusi. Il versante meridionale della vallata \u00e8 ricoperto principalmente da boschi.\nIl versante nord della valle, delimitato dalle cime Cor e Pares e dal passo di Rit, \u00e8 quello pi\u00f9 densamente popolato. Convivono insieme sia boschi che terreni agricoli, sfruttati principalmente per la fienagione ed il pascolo.\nOrigini del nome.\nIl toponimo \u00e8 attestato nel 1225-1230 come \"Twenge\", come \"Villa in Wenge\" nel 1296, come \"Wenge\" nel 1320 e come \"in Valle\" nel 1327.\nIl nome ladino, da cui deriva quello italiano, \u00e8 di origine piuttosto chiara. Il toponimo tedesco invece parrebbe derivare, secondo il linguista Lois Craffonara, dal baiuvaro \"wengi\" (campi), traduzione del toponimo ladino \"Ciamps\" attuale Cians, che rappresentava un tempo la localit\u00e0 pi\u00f9 popolosa.\nStoria.\nAntichit\u00e0.\nGi\u00e0 prima della nostra era, durante la tarda Et\u00e0 del Ferro, al tempo della Cultura di La T\u00e8ne, al momento fiorente nell'arco alpino dell'Europa occidentale, sui pascoli e i prati dell'Armentara erano gi\u00e0 state costruite molte piccole e semplici capanne in legno per la raccolta del fieno, a dimostrazione dello stanziamento stabile di una popolazione dedita all'agricoltura ed alla pastorizia in Val Badia e probabilmente nel territorio di La Valle, a partire fin dal 300 a.C., e maggior sviluppo intorno al 100 a.C., realizzate con tecniche assai avanzate per l'epoca, e rimaste pi\u00f9 o meno immutate per secoli e millenni, quasi alla soglia dei tempi moderni.\nMedioevo.\nNel 1018 il Conte reggente la Val Pusteria diede in dono la Badia orientale al monastero di \"Sonnenburg\" (oggi noto in italiano come Castel Badia), presso San Lorenzo di Sebato.\nDal 1296, un polittico o \"Urbario\", costituente un documento medioevale scritto, in genere a forma di rotolo, custodito nel convento di Castel Badia (ted. \"Sonnenburg\"), indicava le singole localit\u00e0 della Val Badia, che sul lato ovest della tavola, per la zona di La Valle, nominava espressamente, riportandoli nell'iscrizione, i siti di Armentara, Ronco, Picedac, Promperch e Rio.\nLa pi\u00f9 antica fattoria agricola fu probabilmente realizzata a Tolpei, che rappresenta l'antico centro del paese. Nel 1382, l'antica chiesa di San Genesio \u00e8 gi\u00e0 menzionata nei documenti dell'epoca.\nL'inaugurazione della cappella di tutti i santi, ma con speciale devozione a Santa Barbara, patrona dei minatori e della gente di montagna, e San Floriano, protettore contro gli incendi, detta per l'appunto \"chiesetta di santa Barbara\" risale all'anno 1490.\nNel Medioevo furono fabbricate a La Valle abitazioni ladine (piani bassi in muratura e superiori in legno) in stile romanico, come ad esempio a Furnacia, e successivamente in stile gotico, a R\u00fc e a Runch.\nEt\u00e0 Moderna.\nLungo il tardo medioevo e nella prima et\u00e0 moderna l'attivit\u00e0 mineraria, soprattutto volta all'estrazione del ferro e dell'argento ebbe una notevole importanza, della quale una testimonianza \u00e8 la Chiesa di Santa Barbara.\nNell'anno 1876 fu aperta al culto la nuova chiesa in stile neo-romanico, sul \"Plan da Murin\" (ita. Pian del Mulino, ted. \"M\u00fchlplatz\"), a sostituire l'antica chiesa divenuta ormai troppo piccola per una comunit\u00e0, cresciuta nel frattempo. L'antica chiesa, non pi\u00f9 usata a scopi cultuali decadde progressivamente fino alla sua demolizione quasi completa nel 1935. Di conseguenza anche il centro del paese e delle attivit\u00e0 commerciali si spost\u00f2 attorno alla nuova chiesa elevata inoltre a parrocchia nel 1891.\nDurante la prima guerra mondiale La Valle si \u00e8 trovata molto vicina alla linea del fronte bellico italo-austriaco, che passava sul Col di Lana, il Passo Valparola e il Lagazuoi a sud-est della Val Badia. Sull'alpe Fanes erano ammassati i rinforzi e i servizi dell'esercito austro-ungarico, servito dalla strada militare che risaliva la valle di Marebbe. La Valle \u00e8 appartenuta sino alla fine della prima guerra mondiale alla giurisdizione di Marebbe e faceva parte del distretto di Brunico.\nCon la fine della prima guerra mondiale, La Valle e tutto l'Alto Adige, passarono all'Italia.\nLa lingua ladina, durante il fascismo italiano, venne considerata e dichiarata ufficialmente un dialetto italiano. Si avvi\u00f2 cos\u00ec una campagna di italianizzazione del Sud Tirolo guidata da Ettore Tolomei. Ad ogni luogo, non solo quelli dal nome tedesco, ma anche quelli dal nome ladino (nonostante la somiglianza o la frequente omogeneit\u00e0 delle due parlate), venne imposto un nome italiano, e cos\u00ec \"La Val\" divenne \"La Valle\". Molti cognomi locali furono pure italianizzati. Il fatto stesso di italianizzare la toponomastica e i nomi propri dimostra come nonostante il ladino fosse ritenuto dal fascismo un dialetto, era per\u00f2 di fatto trattato come una lingua minoritaria da eliminare. L'italianizzazione non ebbe per\u00f2 una diffusione cos\u00ec capillare. I piccoli paesi fuori mano, come La Valle, mantennero l'uso del ladino.\nNel 1930, il comune di La Valle, insieme a quello di Longiar\u00f9, fu annesso al comune di San Martino in Badia dal quale si distacc\u00f2 nel 1965 tornando a costituire di nuovo un comune autonomo, mentre la localit\u00e0 di Longiar\u00f9 \u00e8 rimasta con San Martino in Badia.\nNemmeno La Valle rimase completamente estranea alla modernizzazione delle valli dolomitiche degli anni '80, come dimostra il tentato progetto di unione delle due zone sciistiche Alta Badia e Plan de Corones attraverso il giogo e i prati di Rit e di Armentara. Tutte le aziende agricole, anche isolate, sono state collegate a La Valle da strade asfaltate, grazie anche ai contributi ed alle sovvenzioni finanziati dalla provincia autonoma di Bolzano, che ha reso possibile la realizzazione dei lavori.\nCome ogni paese di questa regione turistica, La Valle affronta il problema di come la vecchia cultura possa essere conservata nello sviluppo rapido della modernit\u00e0. La costante crescita della popolazione ha portato anche all'espansione dei piccoli masi e di frequente all'abbattimento di antiche case coloniche, che non rispondevano pi\u00f9 alle esigenze odierne, sostituite poi da nuovi edifici, costruiti comunque in conformit\u00e0 allo stile ladino o tirolese. Ad ogni modo La Valle senza impianti di risalita invernali e senza strutture alberghiere di grande portata resta in qualche modo pi\u00f9 rustica rispetto alla maggioranza dei paesi ladini.\nNel 1980 venne istituito il Parco naturale Fanes - Sennes - Braies del quale fanno parte 1343 ettari del territorio comunale.. Questo stesso entr\u00f2 poi a fare parte del bene protetto UNESCO Dolomiti nel giugno 2009.\nStemma.\nLo stemma di La Valle \u00e8 d'argento al ramo di verde posto in banda e toccante i bordi, fogliato di due pezzi dello stesso; \u00e8 ispirato all'emblema della famiglia R\u00fc (Pach) piccoli feudatari locali dal quale differisce per il colore e forma della banda. Infatti, in quello della famiglia R\u00fc la banda centrale \u00e8 blu e ondulata rappresentando un torrente (R\u00fc infatti significa fiume). Lo stemma \u00e8 stato adottato nel 1969.\nLo stemma precedente, visibile ancor oggi sul lato settentrionale del campanile della chiesa parrocchiale era azzurro al cuore alato ed incoronato, il tutto al naturale.\nMonumenti e luoghi d'interesse.\nAree naturali.\nNel paese sono presenti diversi \"monumenti naturali\". Tra questi, a nord del paese, facilmente raggiungibili, si trovano due piccoli stagni. Il primo si trova sull'omonimo giogo, detto di \"Rit\", il secondo invece si trova sopra la localit\u00e0 di Ciampai, di cui porta il nome. Sui prati di Armentara, sulla strada che scende verso Badia si trova il suggestivo insieme di laghetti di Valacia il maggiore dei quali \u00e8 protetto. Infine di grande interesse sono pure le morene del passo di Sant'Antonio.\nSociet\u00e0.\nRipartizione linguistica.\nLa Valle \u00e8 il comune con la pi\u00f9 elevata percentuale di abitanti di madrelingua ladina (parlato nella sua variante badioto) dell'intero Alto Adige, il 97,66% (censimento 2011):\nSecondo il censimento del 1900, il 100% della popolazione era di lingua ladina.\nGeografia antropica.\nOltre le due frazioni maggiori: La Valle e Pederoa, il comune \u00e8 composto da una serie di piccoli abitati, corrispondenti a volte a fattorie o casali, denominati in ladino, \"viles\". Questi, quasi tutti, funzionano ancora oggi seguendo l'antico sistema del maso chiuso.\nIl versante settentrionale della Val di Spessa, pi\u00f9 soleggiato e meno scosceso \u00e8 il pi\u00f9 densamente popolato. Qui troviamo il centro del paese (La Valle) sede del municipio e della chiesa parrocchiale. Le \"viles\" che si adagiano su questo versante sono: Costa, Pastrogn, Ciamp\u00ebi, Biei, Runch, Cians, Taela, R\u00fc, Miribun, Tolp\u00ebi, Dlijia Vedla, Ciablun, Funtanela, Ciurnad\u00f9, Coz, Sp\u00ebscia, Fr\u00ebines, Rumustluns, Al Bagn, Miri\u00f3, Plans, Alcialc', Lunz, Morin, Ciampl\u00f3, L\u00e9 e Cestun.\nNel fondo della Val Badia, ad entrambi i lati del fiume Gadera si trova Pederoa (ladino \"Pidr\u00f4\") importante per la zona artigianale. Sul versante occidentale della Val Badia, appartenenti al comune di La Valle ci sono le \"viles\" di: Pramperch, Picedac', Tru, Sov\u00ec e Aiar\u00ebi.\nInfine sul versante meridionale della val di Spessa e sul versante occidentale della Val Badia troviamo le \"viles\" di: Furnacia, Arciara e Col.\nEconomia.\nL'attivit\u00e0 economica principale \u00e8 data dal turismo. La Valle infatti fa parte del consorzio turistico dell'Alta Badia. \u00c8 l'unico comune della Val Badia a non avere impianti di risalita all'interno del suo territorio. Questo rende questa localit\u00e0 particolarmente apprezzata nel periodo estivo per il suo ambiente incontaminato. Da La Valle partono molti ameni percorsi escursionistici. In particolare la forcella di \"Sant'Antonio\" d\u00e0 accesso all'alpe di Fanes piccola. Molto apprezzati per l'escursionismo sono, oltre ai gi\u00e0 citati prati dell'Armentara, i prati di \"Rit\" che lambiscono la cima \"Pares\". Il turismo invernale \u00e8 favorito dalla posizione centrale, equidistante dai comprensori sciistici dell'Alta Badia e del Plan de Corones. Inoltre nel suo territorio ci sono varie piste naturali per slittino e numerosi percorsi di sci alpinismo.\nI numerosi prati che circondano La Valle sono soprattutto sfruttati per la fienagione ed il pascolo del bestiame, principalmente bovino.\nA sud di Pederoa si trova un'ampia zona artigianale e commerciale, dove \u00e8 rilevante la tessitura e la lavorazione del legno in tutte le sue fasi.\nAmministrazione.\nGemellaggi.\nLa Valle \u00e8 gemellata con:\nCuriosit\u00e0.\nIl paese ha dato il nome alla Formazione geologica di La Valle, in tedesco \"Wengener Schichten\"."}
{"id": "34997", "revid": "1516566", "url": "https://it.wikipedia.org/wiki?curid=34997", "title": "Laces", "text": "Laces (\"Latsch\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige. \u00c8 inoltre un comune mercato.\nGeografia fisica.\nIl centro abitato \u00e8 situato a 25\u00a0km da Merano ed \u00e8 attraversato dal fiume Adige. A sud s'innalzano le Alpi dell'Ortles, a nord svettano le Alpi Venoste. Una parte del territorio comunale \u00e8 inclusa nel Parco Nazionale dello Stelvio. Il punto pi\u00f9 alto del territorio comunale, con i suoi 3.257 m s.l.m., \u00e8 la Cima Hasen\u00f6hrl.\nLa posizione del paese, stretto tra due alte catene montuose, rende il clima pi\u00f9 secco della media regionale (circa 500\u00a0mm annui di precipitazioni rispetto ai 900\u00a0mm di Innsbruck) e consente di beneficiare di un maggior numero di ore di sole giornaliere rispetto alla media dell'intero arco alpino.\nNella zona pedemontana, di minore altitudine, si trovano il centro del paese e le frazioni di Coldrano e Morter; ad una quota maggiore, su un cono morenico, si estende la frazione di Tarres. Il punto pi\u00f9 elevato soggetto ad insediamento umano \u00e8 la frazione di San Martino al Monte, sita ad un'altitudine di 1.740 m e collegata alla valle raggiungibile dalla funivia di San Martino.\nOrigini del nome.\nIl toponimo \u00e8 attestato dal 1185 come Lacis, nel 1209 come Laez, nel 1280 e nel 1290 come Laze; deriva probabilmente dal fitonimo tedesco \"Latsche\" (\"pino mugo\"), a sua volta derivato dal latino \"laqueus\" (\"laccio\").\nLa forma italianizzata \"Laces\", che \u00e8 un sostantivo plurale, si trova gi\u00e0 in antiche fonti d'archivio.\nStoria.\nLaces era un centro abitato d'importanza notevole gi\u00e0 nel XIII secolo, essendo un frequentato luogo di transito per i viaggiatori diretti in Austria; .\nIl 22 maggio 1499 la zona fu devastata dagli svizzeri nel corso della battaglia della Calva, che vide le truppe elvetiche fronteggiare quelle asburgiche tra le localit\u00e0 di Laudes (in tedesco \"Laatsch\", attualmente frazione di Malles Venosta), San Benedetto (oggi Nauders) e Tubre in Val Monastero. Lo scontro fu decisivo per giungere alla conclusione della Guerra d'Engadina, che vedeva opporsi il potere imperiale austriaco al potere vescovile dei confederati elvetici. Le truppe contavano circa 8.000 uomini per schieramento, in buona parte contadini venostani (quindi appartenenti a uno stesso popolo, ma costretti a combattere l'uno contro l'altro, in una tragica conseguenza della divisione della valle fra i diversi potentati). L'esercito dei confederati elabor\u00f2 un piano strategico che colse di sorpresa gli avversari, condannandoli alla sconfitta. Il piano prevedeva l'accerchiamento delle truppe nemiche durante la notte: pertanto 2.000 svizzeri risalirono verso Castel Rotund a Tubre, per poi dividersi in due tronconi e proseguire fino a riunirsi alle spalle degli imperiali. Gli unici ad accorgersi della manovra furono gli uomini di Ulrich von Halsberg, un nobile che si trovava accampato con i suoi nei pressi di Malles. Pare che egli tuttavia interpret\u00f2 erroneamente questi spostamenti, scambiando i soldati in movimento per truppe amiche di rinforzo; tuttavia il suo mancato intervento nella battaglia susseguente induce a ritenere che egli avesse in realt\u00e0 capito che cosa stava accadendo e che, essendosi reso conto che la manovra svizzera sarebbe risultata vincente, non si fosse mosso. Completata la manovra, i confederati diedero il segnale per l'attacco appiccando il fuoco ad alcuni covoni di fieno: gli austriaci vennero cos\u00ec assaliti in quel di Calva sia frontalmente che alle spalle. La battaglia fu lunga e sanguinosa: mentre, come gi\u00e0 accenato, la parte della cavalleria agli ordini di Ulrich von Halsberg rimaneva estranea al combattimento, i contadini si scontrarono ferocemente. A questo punto, una parte degli arruolati della val Venosta, che stava combattendo contro la propria stessa gente, si rese probabilmente conto dell'inutilit\u00e0 del sacrificio e si ritir\u00f2, lasciando cos\u00ec campo libero ai confederati. Si contarono comunque circa 4.000 morti per parte. Dopo la vittoria, i confederati svizzeri continuarono ad accanirsi contro gli sconfitti, dando alle fiamme i villaggi e perpetrando saccheggi (fenomeno che continu\u00f2 anche successivamente) a spese della popolazione inerme.\nLa mattina del 12 aprile 2010 presso Laces si verific\u00f2 un grave incidente ferroviario: una frana invest\u00ec un convoglio della ferrovia della Val Venosta, facendolo precipitare in un dirupo e provocando la morte di nove persone.\nSimboli.\nEsso ricalca l'insegna dei signori di Annenberg, proprietari dell'omonimo castello dal 1312 al 1695. Lo stemma \u00e8 stato riconosciuto con decreto del capo del governo del 10 aprile 1930.\nMonumenti e luoghi d'interesse.\nArchitetture civili.\nA Laces si trova la Villa M\u00fchlrain, costruita nel Cinquecento, con esterni in stile barocco.\nArchitetture militari.\nAltre architetture militari degne di menzione sono:\nSociet\u00e0.\nRipartizione linguistica.\nLa sua popolazione \u00e8 in larga maggioranza di madrelingua tedesca:\nInfrastrutture e trasporti.\nFerrovie.\nIl paese \u00e8 servito dalla stazione di Laces, la frazione di Coldrano anche dalla stazione di Coldrano-Martello, entrambe facenti parte della ferrovia della Val Venosta (che collega Merano a Malles Venosta).\nSport.\nLaces \u00e8 sede della squadra di hockey su ghiaccio AHC Vinschgau - Val Venosta."}
{"id": "34998", "revid": "2193715", "url": "https://it.wikipedia.org/wiki?curid=34998", "title": "Lagundo", "text": "Lagundo (\"Algund\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nIl paese di Lagundo \u00e8 noto agli appassionati di Birra e affini, in quanto presso una sua frazione, Foresta (ted. \"Forst\"), si trova lo stabilimento della birra Forst.\nGeografia fisica.\nIl territorio comunale di Lagundo presenta la particolare caratteristica di essere suddiviso in due parti, separate dal territorio comunale di Parcines.\nOrigini del nome.\nIl toponimo \u00e8 attestato nel 995-1005 come \"Alagumna\", nel 1158 come \"Algundis\" e nel 1164 come \"Algund\" e forse deriva dal latino \"lacus\" (\"lago\") attraverso una forma \"lacumen\" per \"laguna\".\nStoria.\nIl paese \u00e8 attraversato dall'antica Via Claudia Augusta, anche se il ponte sull'Adige a lungo ritenuto romano si \u00e8 rivelato dopo un'attenta analisi appartenere invece al XV secolo. Il comune \u00e8 anche sede del convento delle domenicane di \"Maria Steinach\", una fondazione dei conti del Tirolo del XIII secolo.\nA Plars vi era un notevole possedimento medievale del convento di St. Mang a F\u00fcssen che produceva vino per l'abbazia sveva.\nStemma.\nLo stemma, basato sui simboli dei domini locali del vescovo di Bressanone, rappresenta un barile di vino, sovrastato da un tralcio di vite con grappolo di uva nera, su sfondo oro. La botte e l'uva simboleggiano la viticoltura praticata nella zona, Il bordo, una corona dentata bianca e rossa, non ha significato storico, ma simboleggia le montagne e riprende i colori tirolesi. Lo stemma attuale \u00e8 stato adottato nel 1970.\nMonumenti e luoghi d'interesse.\nDi fronte all'ufficio turistico sono state collocate delle copie esatte di menhir effettuate utilizzando il marmo di Lasa in quanto l\u00ec sono stati ritrovati durante alcuni scavi risalenti agli anni 90 (quelli originali sono invece presso il museo civico di Bolzano). Tali massi erano legati alla religione che si ebbe durante la colonizzazione ligure-illirica, ovvero risalente a 3.000 anni fa, dove su alcune stele sono raffigurati i graffiti simili ai tatuaggi di \u00d6tzi. Tra i menhir ve ne \u00e8 anche uno femminile.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili in legno, di mobili d'arte e di arredamenti tipici campagnoli.\nInfrastrutture e trasporti.\nFerrovie.\nLagundo ha una propria stazione ferroviaria che si trova sulla ferrovia della Val Venosta, inoltre presso la frazione di Foresta termina il percorso la MeBo.\nSport.\nArrampicata.\nLagundo \u00e8 molto conosciuta tra gli amanti dell'arrampicata sportiva per essere la principale area bouldering dell'Alto Adige con oltre 400 passaggi distribuiti in 15 settori."}
{"id": "35001", "revid": "1516566", "url": "https://it.wikipedia.org/wiki?curid=35001", "title": "Tonco", "text": "Tonco (\"Tonch\" in piemontese) \u00e8 un comune italiano di 796 abitanti della provincia di Asti in Piemonte, all'interno dell'area geografica del Basso Monferrato. Fa parte della Comunit\u00e0 collinare Monferrato Valleversa, di cui ospita la sede.\nHa un'estensione di 11,81\u00a0km\u00b2 e confina con i comuni di Villadeati a nord, Alfiano Natta (AL) a nord-est e a est, Calliano a sud-est, Castell'Alfero a sud, Frinco a sud-ovest, Corsione a ovest, Villa San Secondo a ovest, Scandeluzza (ora comune di Montiglio Monferrato) a nord-ovest. \u00c8 a prevalente vocazione agricola.\nStoria.\nSimboli.\nLo stemma del comune di Tonco \u00e8 stato concesso, insieme al gonfalone municipale, con il decreto del presidente della Repubblica del 21 ottobre 2004.\nNell'emblema civico sono ricordate le personalit\u00e0 e le casate nobili che governarono Tonco dal Medio Evo al Rinascimento: il leone nella prima partizione riproduce quasi sicuramente il blasone di Gerardo di Tonco, primo maestro degli Ospitalieri di San Giovanni di Gerusalemme; l'altra met\u00e0 dello scudo riprende le tre fasce di rosso e la quercia da sughero simboli della famiglia Natta.\nInfrastrutture e trasporti.\nLa fermata di Tonco-Alfiano \u00e8 posta lungo la ferrovia Castagnole-Asti-Mortara, il cui traffico \u00e8 sospeso dal 2012.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35002", "revid": "123298391", "url": "https://it.wikipedia.org/wiki?curid=35002", "title": "Lana (Italia)", "text": "Lana (\"Lana\" in tedesco) \u00e8 un comune italiano di abitanti del Burgraviato nella provincia autonoma di Bolzano in Trentino-Alto Adige. \u00c8 inoltre un \"comune di mercato\".\nGeografia fisica.\nNel territorio comunale si trova il biotopo Delta del Valsura.\nOrigini del nome.\nIl toponimo \u00e8 attestato come \"L\u00f3ina\" nel 1034, come \"Lounaha\" nel 1048-1068, come \"L\u014fnun\" nel 1143, come \"Leugugnano\" nel 1207, come \"Lonan\" nel 1275 e come \"Lugegnan\" nel 1281 e deriva probabilmente dal latino *Leonianum (\"terreno di Leo\"). Altre ipotesi sostengono una derivazione dal tedesco \"Lahn\" (a sua volta dal latino \"labina\", \"frana\") o da \"Lucanius\".\nLana \u00e8, insieme a Gais e Plaus, uno dei tre comuni altoatesini con un toponimo coincidente nelle due lingue ufficiali della provincia.\nStoria.\nLa frazione Foiana (\"V\u00f6llan\"), situata a 702 m s.l.m. tra il paese di Lana e il passo Palade, ospita dal 1977 un piccolo museo contadino. Presso la frazione si trova il castello Mayenburg e verso sud, in direzione di Tesimo, si trovano antichi ponti medievali. Ha dato i natali ad Armin Z\u00f6ggeler, il migliore slittinista di tutti i tempi e uno degli sportivi pi\u00f9 vincenti nella storia.\nDal 1913 al 1974 ebbe un collegamento ferroviario: la ferrovia Lana-Postal.\nDopo che, ai tempi del ventennio fascista, fu posto un obelisco allo svincolo per la strada che conduce al passo Palade, durante l'amministrazione del sindaco Christoph Gufler esso fu fatto spostare, a causa dei lavori per la costruzione di una nuova rotatoria, presso una sede periferica, cio\u00e8 venne sistemato all'incrocio tra via Merano e via Valier. Alla fine del novembre 2012, il movimento S\u00fcd-Tiroler Freiheit ha protestato nuovamente, affinch\u00e9 tale monumento fascista venga del tutto eliminato.\nStemma.\nLo stemma raffigura una croce teutonica nera su sfondo argento ed un leone rosso rampante sovrapposto. Il leone \u00e8 l'insegna dei Conti \"Brandis\" che ebbero un ruolo nello sviluppo del villaggio. Lo stemma \u00e8 stato adottato nel 1967.\nSociet\u00e0.\nRipartizione linguistica.\nLa sua popolazione \u00e8 in larga maggioranza di madrelingua tedesca:\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nA Lana si trova la sede dell'associazione culturale \"B\u00fccherw\u00fcrmer\", fondata nel 1980 e che dal 1993 intrattiene l'\"Archiv f\u00fcr Poesie\" (\"Archivio della Poesia\"), un istituto di raccolta sistematica di produzione letteraria internazionale della poesia.\nDall'attivit\u00e0 dell'Archivio \u00e8 scaturita l'iniziativa \"Literatur Lana\" che offre annualmente con le cosiddette \"Literaturtage\" dibattiti e convegni con partecipazione internazionale. Sono stati ospiti Ernst von Glasersfeld, Milo de Angelis o Peter Waterhouse. Inoltre viene bandito, ogni due anni, il premio letterario intitolato al poeta sudtirolese Norbert Conrad Kaser.\nInfrastrutture e trasporti.\nIl territorio comunale \u00e8 attraversato dalla strada statale 238.\nNei primi decenni del XX secolo la frazione di Lana di Sopra fu servita da due linee tranviarie interurbane: la Lana-Merano, attiva fra il 1906 e il 1950 e la Lana-Postal, operativa fra il 1913 e il 1959."}
{"id": "35003", "revid": "1516566", "url": "https://it.wikipedia.org/wiki?curid=35003", "title": "Tonengo", "text": "Tonengo (\"Tonengh\" in piemontese) \u00e8 un comune italiano di 246 abitanti della provincia di Asti in Piemonte, situato su un colle di altitudine media di 430 metri s.l.m.\nStoria.\nTonengo pu\u00f2 vantare origini antiche: secondo alcuni studiosi potrebbe essere stato fondato dai Cimbri. Si trova sulla antica strada romana che univa Asti ad Industria.\nNel 770 era un paese di una certa importanza, che l'imperatore Carlo Magno diede in feudo ad Aimone Radicati, conte di Cocconato. In seguito Tonengo entr\u00f2 a far parte dell'orbita del marchesato del Monferrato, e nel 1292 si ha notizia di un sanguinoso scontro bellico ad opera degli Astesi, che assediavano Albugnano, e che a Tonengo sconfissero le truppe del marchese del Monferrato.Nei secoli XVI e XVII appartenne ai signori di Gattinara e di Settimo. Con il trattato di Cherasco del 1691, Tonengo entr\u00f2 a far parte del Ducato di Savoia.Nel 1928 fu collegato al Comune di Cocconato e solo dopo l'ultima guerra mondiale divenne nuovamente Comune autonomo.\nSimboli.\nLo stemma e il gonfalone del comune di Tonengo sono stati concessi con il decreto del presidente della Repubblica del 2 aprile 1990.\nMonumenti e luoghi di interesse.\nL'abside \u00e8 arricchita da archetti pensili e divisa in tre campate in cui si aprono finestrelle pluriarcate.\nLa muratura dei fianchi alterna fasce in cotto a fasce in pietra arenaria. \u00c8 stata ristrutturata nel 2018, con creazione di annessa area verde, con cartelli illustrativi.\nSociet\u00e0.\nEvoluzione demografica.\nIl comune ha subito un forte spopolamento negli ultimi cento anni, dimezzando la popolazione residente dall'anno 1911 ad oggi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35004", "revid": "439868", "url": "https://it.wikipedia.org/wiki?curid=35004", "title": "Lasa (Italia)", "text": "Lasa (\"Laas\" in tedesco; \"Loos\" in dialetto sudtirolese, pronunciato [lo:s]) \u00e8 un comune italiano di abitanti della provincia autonoma di Bolzano in Trentino-Alto Adige. \u00c8 situato in Val Venosta, lungo il corso del fiume Adige, ad un'altitudine media di s.l.m. (che oscilla tra un minimo di 832 e un massimo di s.l.m.).\nOrigini del nome.\nIl toponimo \u00e8 attestato come \"Las\" nel 1143 e probabilmente ha un'origine preromana.\nStoria.\nIl 2 maggio 1945, nell'ultima fase della seconda guerra mondiale, il paese fu teatro della \"Strage di Lasa\", attuata dalla \"Wehrmacht\" come rappresaglia contro un tentativo di furto di munizioni realizzato da operai italiani ai danni della polveriera di Cengles: in essa morirono 9 persone, fucilate dai soldati tedeschi.\nLa polveriera, dipendente dalla caserma Druso di Silandro, venne dismessa negli anni 1990 e in parte demolita. Solo il vecchio corpo di guardia (riattato a falegnameria da un contadino del posto) rimase in piedi fino al 2010, allorch\u00e9 fu definitivamente smantellato.\nStemma.\nLo stemma rappresenta un martello e due scalpelli rossi, disposti in banda su sfondo bianco rigato di nero.\nIl campo bianco e nero simboleggia i giacimenti di marmo, il martello e gli scalpelli gli strumenti per la sua lavorazione (principale risorsa del borgo). Lo stemma \u00e8 stato adottato il 27 settembre 1966.\nSociet\u00e0.\nRipartizione linguistica.\nLa sua popolazione \u00e8 in larga maggioranza di madrelingua tedesca:\nEconomia.\nIl marmo.\nLasa \u00e8 famosa per la produzione di marmo pregiato, molto apprezzato gi\u00e0 dai tempi dei Romani (anche se lo sfruttamento sistematico ebbe inizio ai primi del Novecento). Con il marmo di Lasa venne scolpita - a puro titolo d'esempio - la statua di Walther von der Vogelweide sita nell'omonima piazza centrale di Bolzano.\nAgricoltura.\nDal punto di vista agricolo, rilevante \u00e8 la produzione di albicocche.\nInfrastrutture e trasporti.\nIl paese \u00e8 servito (attraverso la stazione di Lasa) dalla ferrovia della Val Venosta, che collega Merano a Malles Venosta.\nNel territorio comunale si trova la ferrovia marmifera di Lasa, una linea ferroviaria adibita al trasporto merci che - tramite un tratto in piano e una ripida funicolare - collega la vallata alle cave di marmo di Lasa situate sulle montagne del versante sud della valle, ed \u00e8 presente lo sbarramento (una traversa fluviale a tre luci lunga 34 m circa) che alimenta la centrale idroelettrica di Castelbello-Ciardes, gestita da Alperia."}
{"id": "35005", "revid": "88740", "url": "https://it.wikipedia.org/wiki?curid=35005", "title": "Lauregno", "text": "Lauregno (\"Laurein\" in tedesco) \u00e8 un comune italiano di 336 abitanti della provincia autonoma di Bolzano in Trentino-Alto Adige.\nOrigini del nome.\nIl toponimo \u00e8 attestato come \"terra Lauregni\" nel 1233, come \"Lafarende\" nel 1436, come \"Lafreng\" nel 1528 e come \"Laurein\" nel 1870 e deriva probabilmente dal preindoeuropeo \"Lawara\" con suffisso -onia (\"zona rocciosa\").\nMeno seguito ha ormai tra gli studiosi di toponomastica l'origine dalla parola latina \"Laurus\" (italiano \"lauro\" od \"alloro\"), come viene menzionata la prima volta nel 1274 la localit\u00e0 in documenti storici.\nStoria.\nNel 1946 il paese, facente parte assieme a Proves della zona germanofona dell'Alta Val di Non (\"Deutschnonsberg\"), siccome l'insediamento fu fondato sin dal medioevo da coloni trasmigrati dalla Val d'Ultimo, \u00e8 passato dalla provincia di Trento alla provincia di Bolzano in seguito all'accordo De Gasperi-Gruber, al comune \u00e8 stata annessa la frazione di Sinablana (\"Tonna\") di Rumo.\nSimboli.\nL'aratro simboleggia la bonifica dei campi e la loro lavorazione; i quattro vertici rappresentano i quattro comuni originari di lingua tedesca della Val di Non: Lauregno, Proves, Senale-San Felice, gli ultimi due unificati. Lo stemma \u00e8 stato adottato nel 1967.\nSociet\u00e0.\nRipartizione linguistica.\n\u00c8 uno dei tre comuni di lingua tedesca della Val di Non, in quanto la sua popolazione \u00e8 per la quasi totalit\u00e0 di madrelingua tedesca:"}
{"id": "35006", "revid": "1516566", "url": "https://it.wikipedia.org/wiki?curid=35006", "title": "Vaglio Serra", "text": "Vaglio Serra (\"Vaj\" in piemontese) \u00e8 un comune italiano di 281 abitanti della provincia di Asti in Piemonte.\nFa parte della comunit\u00e0 collinare Vigne e Vini, e presenta al confine con il territorio di Vinchio, la Riserva naturale speciale della Val Sarmassa.\nStoria.\nSimboli.\nLo stemma e il gonfalone del comune di Vaglio Serra sono stati concessi con decreto del presidente della Repubblica del 17 settembre 1993.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35007", "revid": "1543377", "url": "https://it.wikipedia.org/wiki?curid=35007", "title": "Luson", "text": "Luson (\"L\u00fcsen\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nIl comune \u00e8 compreso nella valle del rio Luson, che ha una particolare forma a mezza luna, che abbraccia il massiccio della Plose, terminando con il Sass de Putia. A nord-est il territorio del comune \u00e8 costeggiato dalla catena dell'alpe di Rodengo, che lo separa dalla val Pusteria.\nIl paese, che viene documentato storicamente per la prima volta nell'893 come \"Lusina\", consiste di ben sette localit\u00e0, che sono situate quasi sempre sul lato destro della Valle di Luson, nelle montagne che portano lo stesso nome.\nLe frazioni di Croce, Masi e Monte sono poste nella parte anteriore della valle, quelle di Valletta e Pezz\u00e8 nella posteriore, mentre il villaggio di Luson e la frazione di Ronco si trovano nel punto centrale del comune, su di un grande conoide alluvionale.\nCirca tre quarti del territorio comunale sono occupati da estesi pascoli alpini e superfici boschive.\nOrigini del nome.\nIl toponimo \u00e8 attestato come \"Lusina\" nell'893, come \"Lusena\" nel 1142 e come \"Lysen\" nel 1265 e probabilmente ha un'origine preromana.\nL'origine del nome di \"Luson\" non pu\u00f2 oggi essere stabilita con chiarezza, ma \u00e8 da accettare la modifica nel tempo delle parole dell'alto tedesco antico \"Lase\" (strisce) e \"Ache\" (fiume), dalla cui combinazione tematica di \"Lasache\" potrebbe essere derivata nella lingua parlata l'odierna denominazione di Luson.\nStoria.\nIl piccolo insediamento fu donato da re Arnolfo di Carinzia nell'893 ai vescovi di Bressanone. Durante il Medioevo esso era luogo giurisdizionale episcopale. A Luson il ladino era parlato e conosciuto da parte della popolazione ancora alla fine del seicento e si \u00e8 estinto definitivamente intorno alla met\u00e0 del settecento.\nStemma.\nLo stemma ritrae un cavaliere con armatura, a viso aperto con pennacchio e lancia in resta su un cavallo rivoltato a sinistra, entrambi di colore argento su sfondo rosso. Lo stemma, adottato nel 1967, riprende un motivo usato dall'amministrazione dei vescovi di Bressanone dal 1607.\nSociet\u00e0.\nRipartizione linguistica.\nLa sua popolazione \u00e8 per la quasi sua totalit\u00e0 di madrelingua tedesca:\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 3,96% della popolazione. Di seguito \u00e8 riportato il gruppo pi\u00f9 consistente:\nGeografia antropica.\nFrazioni.\nCroce.\nCroce (ted. \"Kreuz\") \u00e8 la frazione pi\u00f9 avanzata o esterna nella valle del rio Luson, in direzione per Rodengo, e dal 1975 c'\u00e8 una strada la quale collega la localit\u00e0 con il capoluogo, dove ha sede il comune.\nMasi.\nLa frazione di Masi (ted. \"Huben\") \u00e8 posta tra le Fosse di Costa (ted. \"Gostgraben\") e le Fosse di Rio Cavo (ted. \"Gfasegraben\").\nSi ritiene che il suo nome derivi probabilmente dai resti dei tanti antichi servizi funerari rinvenuti nella localit\u00e0 e i due masi che vi si trovano.\nMonte.\nLe fattorie di Monte (ted. \"Berg\") si trovano sopra le frazioni di Croce e di Masi, e arrivano fino ai prati dell'Alpe di Luson.\nNel 1954 fu realizzata una teleferica per il trasporto delle merci, che collegava la localit\u00e0 di Monte con il capoluogo comunale di Luson.\nNel 1967/68 venne costruita una funivia per il trasporto di persone, e nel 1968 si \u00e8 portata a compimento una strada forestale, che \u00e8 stata sempre pi\u00f9 migliorata nel tempo e ampliata di continuo.\nPezz\u00e8.\nPezz\u00e8 (ted. \"Petschied\") \u00e8 la frazione pi\u00f9 arretrata o interna nella Valle di Luson, che si caratterizza per numerose abitazioni di discendenza romanica, e il toponimo della localit\u00e0 deriva dal termine latina \"\"picetum\", che a sua volta proviene da \"picea\"\", nome latino dell'abete, equivalente cio\u00e8 a 'pianta che produce pece', con il significato perci\u00f2 di \"bosco di abeti rossi\".\nRonco.\nLa frazione di Ronco (ted. \"Rungg\") si trova sulla fertile conoide alluvionale di Lana di Gorghetto (ted. \"Gargitter Lahn\").\nIl toponimo deriva dal sostantivo latino \"runcus\", il cui nome significa \"radura\", e dal verbo all'infinito \"runcare\", che vuol dire \"dissodare\" la terra, da cui derivano i termini italiani di ronca, roncola e roncare con lo stesso senso.\nRonco \u00e8 oggi composta da 14 masi chiusi, dacch\u00e9 il maso di Gargitt \u00e8 stato abbandonato definitivamente verso il 1900.\nValletta.\nLa frazione di Valletta (ted. \"Flitt\") aveva in passato un solo unico casale, quello di Flitt, da cui prende il nome, e il toponimo deriva dal termine ladino o romancio dal \"reto-romanico\" \"ovile, oviletto\", che significa infatti stalla delle pecore.\nDal 1971, la vecchia strada mercantile di accesso alla localit\u00e0 \u00e8 stata ricostruita, ampliata e trasformata in una carrozzabile.\nVilla.\nLa localit\u00e0 principale della valle di Luson \u00e8 chiamata semplicemente Villa (ted. \"Dorf\"), che sta per paese o borgo, ed \u00e8 la pi\u00f9 recente frazione del comune di Luson.\nI nomi delle case sono quasi esclusivamente di origine tedesca e sono derivati da botteghe o negozi di artigianato.\nNel centro del villaggio, che \u00e8 stato quasi completamente distrutto da un incendio nel 1921, si trovano la chiesa di San Giorgio e San Chiliano, l'asilo, la scuola e la casa comunale, la sede locale dei Vigili del Fuoco (\"Freiwillige Feuerwehr\"), le pensioni turistiche e gli agriturismi, i negozi, le abitazioni residenziali e la canonica della parrocchia."}
{"id": "35008", "revid": "1652635", "url": "https://it.wikipedia.org/wiki?curid=35008", "title": "Valfenera", "text": "Valfenera (\"Valfnera\" o \"Varfnera\" in piemontese) \u00e8 un comune italiano di abitanti della provincia di Asti in Piemonte.\nOrigini del nome.\nIl nome si fa risalire a \"Vallis finaria\" (latino per \"Valle di confine\" oppure latino medievale per \"Valle del fieno\").\nStoria.\nLocalit\u00e0 di origine romana, ubicata sul bordo occidentale del Pianalto Astigiano, durante l'epoca medievale era chiamata \"Cittadella dalle sette torri\", per le sue fortificazioni, che oggi sono quasi tutte scomparse.\nSimboli.\nLo stemma comunale \u00e8 stato concesso con decreto del presidente della Repubblica del 22 febbraio 1973.\nCultura.\nEventi.\nTra gli eventi pi\u00f9 rilevanti nel paese vi sono il \"Carnevale del Cunt e d'la Cunt\u00ebssa d'la Roca\" e la \"Fiera di Sant'Orsola e Sagra del bollito misto piemontese\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35009", "revid": "433605", "url": "https://it.wikipedia.org/wiki?curid=35009", "title": "Magr\u00e8 sulla Strada del Vino", "text": "Magr\u00e8 sulla Strada del Vino (\"Margreid an der Weinstra\u00dfe\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nAppartiene al comprensorio Oltradige-Bassa Atesina. Nel 1946 \u00e8 passato dalla provincia autonoma di Trento alla provincia autonoma di Bolzano, in seguito all'accordo De Gasperi-Gruber.\nNel suo territorio si trova il lago di Favogna.\nOrigini del nome.\nIl toponimo \u00e8 attestato come \"Margretum\" nel 1181. Fino al 1971 si \u00e8 chiamato Magr\u00e8 all'Adige/Margreid.\nStoria.\nMagr\u00e8 viene citata ufficialmente la prima volta nel 1181, sotto il nome di \"Margretum\", e gi\u00e0 nel 1215 \u00e8 menzionata nei documenti con il nome italiano di \"Magr\u00e8\". Il toponimo deriva probabilmente dal tedesco \"Margrid\" e \"Margreit\", i quali compaiono in atti, per la prima volta, nel 1292. La forma attuale del toponimo \u00e8 attestata nel 1409 quale \"Margreid\".\nLa prima testimonianza della chiesa parrocchiale \u00e8 del 1343, confermata nel 1370. Nel 1513-14, la torre della chiesa parrocchiale \u00e8 elevata di due piani e sono rifatti i pavimenti.\nAgli inizi del XVI secolo lo stile gotico tedesco sar\u00e0 influenzato da sud dal Rinascimento italiano.\nLa chiesa attuale, dedicata a Santa Gertrude, fu costruita nel 1618 a Magr\u00e8, quando la vecchia chiesa parrocchiale in stile gotico, che non offriva pi\u00f9 spazio sufficiente, fu demolita.\nMagr\u00e8 nel 1640 apparteneva alla parrocchia di San Floriano, oggi nel comune di Egna, al di l\u00e0 del fiume Adige.\nMagr\u00e8 appartenne fino al 1913 alla giurisdizione di Caldaro e dal 1\u00ba gennaio 1914 alla Corte distrettuale di \"Neumarkt\" (l'attuale paese di Egna) in Tirolo meridionale. Il borgo ha fatto poi parte integrante, fino alla fine della prima guerra mondiale, del distretto di Bolzano.\nDall'agosto 2010, i vigili del fuoco volontari locali, che sono presenti in loco dal 1886, hanno una nuova sede scavata nella roccia delle pareti di Favogna, ad opera di due giovani architetti di Bressanone, Gerd Bergmeister e Michaela Wolf.\nStemma.\nLo stemma \u00e8 troncato, di rosso e nero, con una cornetta d'oro da postiglione. \u00c8 l'insegna della famiglia \"Ob der Platten\" vissuta nel villaggio fino al 1511. Lo stemma, che \u00e8 stato adottato nel 1968, apparve come sigillo nel 1780.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:\nSecondo il censimento del 1900, circa il 24% della popolazione era italiana.\nInfrastrutture e trasporti.\nIl paese si trova lungo la strada del Vino dell'Alto Adige, un percorso pubblicizzato con appositi cartelli, lungo il quale insistono valori naturali, culturali e ambientali, vigneti e cantine di aziende agricole singole o associate aperte al pubblico. Accanto a questa, transita la ciclabile dell'Oltradige.\nA Magr\u00e9 si trova anche la stazione ferroviaria della linea del Brennero."}
{"id": "35010", "revid": "1516566", "url": "https://it.wikipedia.org/wiki?curid=35010", "title": "Vesime", "text": "Vesime (\"Vesme\" in piemontese) \u00e8 un comune italiano di 609 abitanti della provincia di Asti in Piemonte.\nStoria.\nNell'autunno 1944 a Vesime fu costruito un aeroporto partigiano per favorire le missioni alleate ed il trasporto dei feriti. L'aeroporto in codice venne chiamato \"Excelsior\".\nSimboli.\nLo stemma e il gonfalone del comune di Vesime sono stati concessi con decreto del presidente della Repubblica del 6 agosto 1988.\nIl cinghiale fa riferimento alle battute di caccia che si conducevano in questo comune gi\u00e0 dal Medio Evo, a cui nell'Ottocento prendeva parte anche il re Vittorio Emanuele II di Savoia; questo animale era cos\u00ec diffuso nei boschi circostanti da dare ai vesimesi il soprannome popolare \"i v\u00e8r\" (\"i verri\").\nLe bande rosse e oro ricordano le imprese gentilizie dei pi\u00f9 antichi feudatari di Vesime, i Del Carretto e gli Scarampi.\nSociet\u00e0.\nEvoluzione demografica.\nNegli ultimi cento anni, a partire dall'anno 1911, la popolazione residente si \u00e8 \"ridotta di due terzi\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35011", "revid": "306856", "url": "https://it.wikipedia.org/wiki?curid=35011", "title": "Malles Venosta", "text": "Malles Venosta (\"Mals\" in tedesco, \"M\u00e5ls\" in dialetto sudtirolese) \u00e8 un comune italiano di abitanti dell'alta Val Venosta della provincia autonoma di Bolzano in Trentino-Alto Adige. \u00c8 inoltre un comune di mercato.\nGeografia fisica.\nTra le valli laterali appartenenti al comune di Malles Venosta vi sono la val di Mazia (rio Saldura), la valle di Planol (rio Puni) e la valle Slingia (rio Melz).\n\u00c8 uno dei quattro comuni italiani a confinare con due stati esteri (gli altri sono Courmayeur, Curon Venosta e Tarvisio), e fra essi l'unico a non giungere al punto di triplice frontiera.\nOrigini del nome.\nIl toponimo \u00e8 attestato come \"Malles\" nel 1094 o \"Malettes\" (dalla denominazione del gi\u00e0 citato altopiano). Nel 1266 il nome appare mutato in \"Mals\", rifacendosi al tema pre-romano \"mal-\", significante \"altura, monte\".\nStoria.\nIl primo luogo soggetto ad insediamento umano e di pi\u00f9 antica colonizzazione nel territorio comunale \u00e8 la localit\u00e0 \"Malettes\", un altopiano con altitudine media di 1.597\u00a0m s.l.m., sito ad est sopra l'abitato odierno.\nLa collina di Tarces, risulta rocciosa e fu popolata nel periodo pre-romano. Tale affermazione viene consolidata con i reperti archeologici che sono stati trovati dal 1900 in poi e ulteriormente con gli scavi che hanno avuto inizio nell'anno 2000. Il referto pi\u00f9 antico che porta le insegne della civilt\u00e0 retica fu trovata nel 1953 negli scavi per l'irrigazione. Si tratta di una punta di corno di cervo lunga 12 centimetri di qui una parte levigata e con l'inscritta \"lavisiel riviselchu tinach\" che tradotta significa \"lavisel\" consacra \"riviselchu\" (il corno).\nNel 1999 dopo che gli scavi a \"Ganglegg\" (a Sluderno un posto non distante) furono terminati, sulla collina da Tarces degli archeologi che fecero un sopralluogo ritrovarono una spada celtica. Dopo tale ritrovamento sono stati stanziati dei fondi pubblici per effettuare alcuni scavi di ricerca. Nelle fosse di \"Stocker\" sono stati ritrovati dei resti di un insediamento di una casa retica. Dopo tale ritrovamento il periodo di scavi \u00e8 stato prolungato e i resti di una casa sono stati completamente liberati dalla terra. Nelle fosse si sono accumulati resti di dure morene, ideali per la costruzione di case su pi\u00f9 livelli. Gli scavi ci hanno permesso di vedere il tipo di abitazioni del periodo pre-romano (seconda meta del V secolo \u2013 prima met\u00e0 del III secolo a.C.) in val Venosta. In base agli scavi si presume che un in un insediamento ci fossero minimo 80 case. Affinch\u00e9 la saga della citt\u00e0 sulla collina di Tarces potrebbe avere sfondo storico.\nSembra certo che i Romani si siano fermati e trattenuti anche a Malles: l'abitato \u00e8 posto infatti lungo l'antica Via Claudia Augusta.\nNel 2011, scavi archeologici condotti dall'Universit\u00e0 di Innsbruck presso il maso \"Paulihof\" hanno portato alla luce reperti del periodo romano, probabilmente facenti parte dell'arredo di una villa rustica.\nNel XII secolo Malles fu sede del tribunale ecclesiastico di Coira.\nLa reggente del Tirolo, Claudia de' Medici, confer\u00ec al paese di Malles, il 13 gennaio 1642, lo stemma e concesse ad esso il diritto di mercato per due fiere annuali: il 23 aprile o \"mercato di San Giorgio\" (\"Georgimarkt\") e il 16 ottobre o \"mercato di San Gallo\" (\"Gollimarkt\").\nTra l'abitato di Malles e quello di Glorenza \u00e8 situato lo Sbarramento Malles-Glorenza, un avamposto del Vallo Alpino in Alto Adige, che con i suoi bunker difendeva il territorio da una possibile invasione.\nDurante la seconda guerra mondiale, il 9 settembre 1943 il comandante dell'esercito italiano a Malles, il Generale Angelo Polli fu il primo catturato tra gli ufficiali italiani da parte di un gruppo dei corpi speciali delle SS, e condotto nei campi di sterminio tedeschi. \nA Malles \u00e8 stato costruito e certificato il primo edificio passivo (vale a dire che riesce a riscaldarsi senza disporre di caldaia, termosifoni o analoghi impianti) in Italia.\nStemma.\nLo stemma fu concesso dall'imperatore d'Austria Ferdinando III e da Claudia de' Medici, reggente del Tirolo, il 13 gennaio 1642. In loro onore, la parte superiore riporta i colori della casa d'Austria, quella inferiore tre palle rosse in campo giallo, dallo stemma della famiglia de' Medici. Lo stemma \u00e8 stato confermato nel 1928.\nMonumenti e luoghi d'interesse.\nMalles Venosta \u00e8 famosa in particolare per le sue chiese e i campanili romanici.\nArchitetture militari.\nA Malles Venosta si trovava la caserma \"Sigfrido Wackernell\", sede della 46\u00aa (caserma di Glorenza), della 48\u00aa e della 49\u00aa Compagnia degli Alpini e della 109\u00aa Compagnia Mortai da 120 del battaglione alpini \"Tirano\", appartenente alla brigata alpina \"Orobica\", entrambe soppresse. La caserma di Glorenza \u00e8 stata demolita. Della caserma Wackernell resta la palazzina comando (ora ospita la Polizia di Stato) e la parte pi\u00f9 a nord (ora stazione dei Carabinieri). La palazzina truppa, la mensa, la mascalcia e le scuderie sono state abbattute.\nAltre strutture militari e affini sono:\nSociet\u00e0.\nRipartizione linguistica.\nLa sua popolazione \u00e8 nella quasi totalit\u00e0 di madrelingua tedesca:\nGeografia antropica.\nFrazioni.\nIl comune \u00e8 suddiviso amministrativamente in 10 frazioni con una propria amministrazione: Ultimo-Alsago (Ulten-\"Alsack\"), Burgusio (\"Burgeis\"), Clusio (\"Schleis\"), Laudes (\"Laatsch\"), Mazia (\"Matsch\"), Malles (Mals), Planol (\"Planeil\"), Slingia (\"Schlinig\"), Tarces (\"Tartsch\") e Piavenna (Plawenn).\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili in legno.\nTrasporti.\nMalles per la sua attenzione a favorire il turismo sostenibile e la mobilit\u00e0 dolce fa parte del consorzio delle Perle delle Alpi.\nInfrastrutture e trasporti.\nMalles \u00e8 l'ultima stazione della ferrovia della Val Venosta, che unisce il paese a Merano. Inaugurata nel 1906, la tratta venne chiusa nel 1990 dalle Ferrovie dello Stato, per poi essere riattivata nel 2005 sotto la gestione della Societ\u00e0 Autobus Alto Adige (SAD).\nNel territorio \u00e8 presente l'area sciistica Watles-Malles.\nAmministrazione.\nGemellaggi.\nLa frazione di Burgusio \u00e8 gemellata con:"}
{"id": "35012", "revid": "433605", "url": "https://it.wikipedia.org/wiki?curid=35012", "title": "Marebbe", "text": "Marebbe (\"Enneberg\" in tedesco, \"Mar\u00e8o\" in ladino) \u00e8 un comune italiano sparso di abitanti della provincia autonoma di Bolzano in Trentino-Alto Adige, uno dei 18 comuni che formano la Ladinia, posto nelle Dolomiti, che occupa interamente l'omonima valle, include buona parte della zona sciistica di Plan de Corones, e del Parco naturale Fanes - Sennes e Braies: d'inverno, grazie a una fitta rete di impianti sciistici, \u00e8 possibile praticare sci e snowboard, mentre d'estate \u00e8 ampia l'offerta di escursioni negli alpeggi di Fanes, Sennes, e Fodara.\nStoria.\nLa valle di Marebbe vide fin da tempi antichissimi insediamenti di popolazioni retiche, che intorno all'anno 15 a.C. furono assoggettate dai Romani, assumendo da allora la lingua latina che nel tempo divenne l'attuale lingua ladina, tuttora parlata in diverse valli dolomitiche. Le pi\u00f9 importanti iniziative medievali di colonizzazione della valle furono portate avanti dai vescovi di Bressanone e dal monastero benedettino di Castel Badia (noto anche come \"Sonnenburg\"), posto all'imbocco settentrionale della valle.\nVerso la fine del XIV secolo la valle entr\u00f2 a far parte della Contea del Tirolo, poi divenuta parte dell'Impero d'Austria, seguendone le vicende storiche fino al 1918. In quel periodo San Vigilio divenne la sede giurisdizionale delle valli di Marebbe e Badia. Dopo la prima guerra mondiale, nel 1919, in base al trattato di pace la valle fu annessa all'Italia insieme con tutto il Tirolo cisalpino (poi Trentino-Alto Adige).\nDagli anni venti ebbe inizio le sviluppo turistico che ancora oggi costituisce la principale risorsa del paese, che divenne prima centro di villeggiatura estiva e pochi anni pi\u00f9 tardi, con il progressivo sviluppo della pratica dello sci, anche una stazione di sport invernali. Fu in questo periodo che furono costruiti i primi rifugi sui monti intorno al paese (il primo di questi fu il rifugio Fanes, aperto dai fratelli Mutschlechner nel 1928).\nOrigini del nome.\nIl toponimo ladino \u00e8 attestato come \"Marubium\" nel 1214 e nel 1293 e deriva da un termine preromano \"marra\" (\"mucchio di pietre\") con il suffisso (sempre prelatino) -ebe. Il nome tedesco \u00e8 attestato nel 1039 come \"Ennepergs\", nel 1177 come \"Eneberg\" e nel 1322 come \"Enberges\" e significa \"al di l\u00e0 (\"ennen\") del monte\" (\"berg\").\nPotrebbe derivare anche, come una moltitudine di toponimi, da un idronimo : \"mara-maro\", cio\u00e8 palude con acqua buona fluente, vedi i vari paesi di Marola esistenti in Italia, da nord a sud e in tutto il Mediterraneo ed Europa.\nStemma.\nLo stemma \u00e8 inquartato: il primo rappresenta l'aquila tirolese su sfondo argento e il secondo le insegne dell'Austria. Il terzo mostra la testa di un cane, di colore argento con collare d'oro su sfondo rosso, rappresentante l'insegna dei Signori di \"Ros\" che nel XIII secolo avevano un castello nel paese. Il quarto raffigura un bracco nero, con un osso rosso nelle fauci, su sfondo argento; \u00e8 l'insegna della famiglia \"Pracken\", una delle pi\u00f9 vecchie famiglie del Tirolo, che aveva delle propriet\u00e0 nella zona. Lo stemma \u00e8 stato adottato nel 1969.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua ladina:\nGeografia antropica.\nFrazioni.\nSan Vigilio di Marebbe.\nSan Vigilio di Marebbe (in lad. \"Al Plan de Mar\u00e8o\", ted. \"St. Vigil in Enneberg\"), frazione capoluogo del comune di Marebbe, \u00e8 una localit\u00e0 turistica nella \"Valle di Mareo\", laterale della Val Badia, popolata prevalentemente da ladini. \u00c8 localit\u00e0 turistica sia estiva (escursionismo, alpinismo), sia invernale (sci alpino).\nPieve di Marebbe.\nPieve di Marebbe (in lad. \"La Pl\u00ec de Mar\u00e8o\", ted. \"Enneberg-Pfarre\", 1281\u00a0m s.l.m.) \u00e8 un piccolo centro a 4\u00a0km da San Vigilio, alle pendici del Plan de Corones. La chiesa che d\u00e0 il nome al paese, citata per la prima volta in un documento del 1018, \u00e8 considerata la pi\u00f9 antica della Val Badia.\nLongega.\nLongega (\"Zwischenwasser\" in tedesco) \u00e8 un piccolo centro a 1015\u00a0m s.l.m. al bivio tra la strada di fondovalle della Val Badia e quella per San Vigilio.\nRina.\nRina (toponimo immutato in ladino, \"Welschellen\" in tedesco) sorge in posizione panoramica a 1392\u00a0m s.l.m., sulle pendici del Col dla Vedla a 3\u00a0km da Longega.\nLe \"viles\".\nOltre alle varie frazioni, nel comune sorgono diversi agglomerati rurali, detti \"viles\". Di origine medievale, questi piccoli centri sono costituiti da case costruite in legno e muratura disposte a schiera o a cerchio, con infrastrutture comuni nella piazza centrale (fontana, forno per il pane, abbeveratoio per il bestiame).\nTamersch - Peder\u00fc\nLe due piccole frazioni alla fine della valle di Tamersch, vicino al parco naturale Fanes - Sennes - Braies.\nSport.\nLa squadra locale di calcio, l'A.S.D. Rina, gioca nel campionato provinciale di Terza categoria."}
{"id": "35013", "revid": "123430980", "url": "https://it.wikipedia.org/wiki?curid=35013", "title": "Marlengo", "text": "Marlengo (\"Marling\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, situato nel comprensorio del Burgraviato, tra la citt\u00e0 di Merano e la Val Venosta.\nGeografia fisica.\nIl paese \u00e8 situato ad un'altitudine di 363 m s.l.m., in una zona collinosa ai piedi del Monte San Vigilio. Il centro abitato \u00e8 circondato da piantagioni di mele e uva. Il territorio comunale confina con Lagundo a nord, Merano a nordest e Cermes a sud. A est il territorio del comune \u00e8 delimitato dal fiume Adige, a ovest da Monte Marlengo e Giogo Marlengo. Il punto pi\u00f9 elevato del territorio \u00e8 il monte Hohe Tann (1779 m s.l.m.)\nOrigini del nome.\nIl toponimo \u00e8 attestato nel 1101-1120 come \"Marnea\", nel 1141 come \"Merningen\", nel 1163 come \"Marnica\", nel 1164 come \"Merniga\", nel 1220 come \"Merning\" e dal XV secolo stabilmente come \"Marling\". Deriva probabilmente dal termine preromano \"marra\" (\"mucchio di pietre\").\nStoria.\nLa via della roggia di Marlengo (\"Marlinger Waalweg\"), che conduce sopra il capoluogo comunale, lungo il ripido pendio, consente una buona vista sull'insediamento del paese.\nIl percorso quasi orizzontale, di 12 chilometri di lunghezza, \u00e8 il pi\u00f9 lungo corso d'acqua artificiale del suo genere in Alto Adige.\nIl canale d'irrigazione fu creato tra l'anno 1737 ed il 1756, su suggerimento della Certosa di Monte Sant'Angelo (\"Allerengelberg\") della Val Senales, che possedeva vigneti a Marlengo.\nStemma.\nLo stemma raffigura un leone rampante rosso su fascia centrale celeste e sfondo argento. Lo stemma riprende le insegne dei Signori di Marebbe, che vissero in due castelli nel villaggio fino al 1426, ed \u00e8 stato adottato dal comune nel 1966.\nMonumenti e luoghi d'interesse.\nArchitetture militari.\nIl castel Monteleone (ted. \"Schloss Lebenberg\"), sovrastante il centro abitato, fu costruito verso la met\u00e0 del Duecento dai signori di Marlengo. Il castello \u00e8 propriet\u00e0 privata della famiglia van Rossem ed \u00e8 parzialmente visitabile.\nA Marlengo esisteva la caserma dedicata a Grandi, ad oggi demolita per un costo pari a 166.000 euro.\nSociet\u00e0.\nRipartizione linguistica.\nLa popolazione di Marlengo \u00e8 in maggioranza di madrelingua tedesca, con una presenza italofona comunque consistente.\nSecondo il censimento 1971, il 17,53% della popolazione era italofona mentre l'82,47% era germanofona.\nCultura.\nOgni anno nella seconda domenica dopo Pentecoste si tiene una processione, durante la quale la statua del papa sant'Urbano I, patrono dei vignaioli, viene portata in giro per le vie e i vigneti del paese.\nEconomia.\nL'economia locale si basa principalmente sulla coltivazione delle mele (nel 2008 vennero raccolte 4.800 tonnellate di mele su 600 ettari di superficie agricola; le principali variet\u00e0 coltivate sono Golden Delicious e Gala) e sul turismo. La locale cooperativa di frutticoltori (COFRUM), fondata nel 1937, conta 260 soci tra Marlengo e Cermes.\nPer quanto riguarda l'artigianato, \u00e8 rinomata la produzione di lampadari di cristallo.\nInfrastrutture e trasporti.\nIl paese \u00e8 collegato ai comuni limitrofi mediante strade provinciali ed \u00e8 lambito dalla superstrada Bolzano-Merano (uscita Marlengo).\nMarlengo \u00e8 servito dall'omonima stazione della Ferrovia della Val Venosta, gestita fino al 1990 dalle Ferrovie dello Stato (che l'avevano chiusa ritenendola un ramo secco) e poi acquistata alla fine degli anni novanta dalla Provincia autonoma di Bolzano, che nel 2005 affid\u00f2 la sua riapertura alla societ\u00e0 di trasporto locale SAD. La stazione di Marlengo, analogamente alle altre fermate della linea, \u00e8 stata restaurata in tale occasione e riportata all'aspetto originario.\nFra il 1906 e il 1950 era inoltre attiva la Tranvia Lana-Merano."}
{"id": "35014", "revid": "433605", "url": "https://it.wikipedia.org/wiki?curid=35014", "title": "Martello (Italia)", "text": "Martello (\"Martell\" in tedesco) \u00e8 un comune italiano di 831 abitanti, nella Val Martello, laterale alla Val Venosta, in Provincia autonoma di Bolzano (in Trentino-Alto Adige). Appartiene, insieme ad altri 12 comuni, al comprensorio della Val Venosta.\nGeografia fisica.\nLa Val Martello, lunga circa 24\u00a0km, attraversata dal torrente Plima (affluente di destra dell'Adige) \u00e8 una valle laterale della Val Venosta, interamente compresa nel parco nazionale dello Stelvio.\nOrigini del nome.\nIl toponimo \u00e8 attestato dal 1280 e deriva o dal latino \"murtella\" (\"mirtillo\"), o dal nome di persona \"Martel\" o dal \"termine preromano\" \"marra\" (\"mucchio di pietre\").\nStoria.\nSimboli.\nLo stemma del Comune di Martello mostra un'aquila nera bicipite, con aureola d'oro, posta su un bianco monte e sfondo blu. I due colori stanno a significare che il territorio comunale raggiunge un'elevata altitudine, fino ai ghiacciai. Secondo la leggenda, il diritto di fregiarsi dell'aquila imperiale nell'insegna cittadina fu riconosciuto per il coraggio mostrato dagli abitanti in occasione della battaglia di \"Schanzen\" presso Coldrano. Lo stemma \u00e8 stato adottato nel 1969.\nSociet\u00e0.\nRipartizione linguistica.\nLa popolazione del comune \u00e8 interamente di madrelingua tedesca: ci\u00f2 rende Martello l'unico comune d'Italia a non essere abitato da alcun cittadino di madrelingua italiana.\nNel censimento 2001 lo 0,70% della popolazione si definiva di madrelingua italiana.\nPopolazione straniera residente.\nAl 31 dicembre 2019, la popolazione straniera residente era pari a 34 persone. La provenienza delle comunit\u00e0 straniere pi\u00f9 numerose era:\nEconomia.\nLa val Martello \u00e8 la valle pi\u00f9 alta d'Europa interessata dalla coltivazione delle fragole, nell'area ricompresa tra i 900 e i 1800\u00a0m s.l.m. d'altitudine. Rilevante \u00e8 altres\u00ec la coltivazione dei lamponi.\nMartello \u00e8 anche un comprensorio sciistico dedicato allo sci di fondo, essendo quindi meta di un grande flusso di turismo invernale. \nNel 2007 Martello ha ospitato i campionati del mondo juniores di biathlon.\nInfrastrutture e trasporti.\nMartello \u00e8 servito dalla stazione di Coldrano-Martello, sulla ferrovia della Val Venosta (Merano-Malles)."}
{"id": "35015", "revid": "123154516", "url": "https://it.wikipedia.org/wiki?curid=35015", "title": "Meltina", "text": "Meltina (\"M\u00f6lten\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, ad un'altitudine di s.l.m.\nGeografia fisica.\nIl paese \u00e8 ubicato al centro del pianoro che si estende, ad un'altitudine media dai ai metri sul livello del mare, tra Bolzano e Merano, tra Val Sarentino e Val Passiria. Il centro di Meltina si trova a metri sul livello del mare, nel bacino di un pendio montano.\nIl comune \u00e8 delimitato a est dal crinale dell'altopiano del Salto, a nord dal Giogo di Meltina; ad ovest \u00e8 antistante al Bo\u00e9 di Ortisei, dietro al quale a sudovest il ripido pendio scende verso la Val d'Adige.\nGrazie alla sua posizione naturale nella conca aperta a sud-ovest, Meltina risulta ben protetta dal vento e soleggiata, ed a volte in inverno il clima \u00e8 pi\u00f9 mite rispetto anche a Bolzano, che \u00e8 situata ben 900 metri pi\u00f9 in basso.\nOrigini del nome.\nL'origine del toponimo \u00e8 in verit\u00e0 controversa, anche se in prevalenza si presume che il nome di \"Meltina\" sia derivato dalla parola latina \"Maletum\", corrispondente a piantagione di meli, cio\u00e8 ad un meleto, o meno probabilmente da un termine preromano..\nLa prima convinzione, maggioritaria, si basa sulle diverse denominazioni del luogo soprattutto in latino, ed in parte sulle fonti di lingua tedesca.\nLa prima opinione si basa essenzialmente sulla menzione storica di \"Maletum\" della localit\u00e0 in Paolo Diacono, in relazione con un passaggio dell'esercito dei Franchi nell'anno 590 contro i Longobardi.\nTale ipotesi \u00e8 contestata per\u00f2 da Joseph Schwarz (1894-1980), sacerdote e maestro di Meltina, assai attivo ed esperto di storia locale, il quale ritiene fuorviante la derivazione dal termine latino \"Maletum\", ed invece vede per il toponimo \"Meltina\" un'origine pre-romana.\nDato che ci sono anche altri nomi celtici in zona per poderi e casolari, fa discendere il toponimo di Meltina dalla parola celtica \"Maol-Dun\", che sta per \"casa od abitazione di montagna\", ed a suo avviso l'indicazione celtica primitiva del luogo venne poi successivamente latinizzata in epoca romana.\nStoria.\nSulla base di numerosi reperti della preistoria e protostoria, rinvenuti nel territorio, sono ormai dimostrati sia l'insediamento umano che la colonizzazione stabile di Meltina almeno a partire dal 2000 a.C..\nLe pi\u00f9 antiche tracce d'insediamento abitativo permanente sono localmente testimoniate dai Celti. Infatti, molti nomi di case coloniche e di terreni agricoli come \"Perlifl\", \"Znol\" e \"Lafenn\" sono celtici. Sono stati trovati negli scavi molti oggetti celtici in bronzo, come spille e bracciali.\nLa prima citazione storica sicura dell'insediamento di Meltina risale al 590 d.C., ad opera dello storico longobardo Paolo Diacono, il quale menziona per tale anno che la fortezza longobarda di \"Maletum\" era stata distrutta dai Franchi e gli abitanti erano stati catturati e deportati.\nEcco il testo storico: \"\"Fin davanti a Verona arriv\u00f2 l'esercito dei Franchi; la maggior parte dei castelli gli si dettero senza opporre alcuna resistenza, dopo aver ricevuto promesse giurate, atte a far credere che nessun male li avrebbe colpiti. Ma i nomi dei castelli, che sono stati distrutti in terra Tridentina sono: Tesana, Maletum, Sermiana, Appianum, Fagitana, Cimbra, Vitianum, Brentonicum, Volanes, Ennemase, due in Alsuca e uno a Verona. E dopo che tutti questi borghi erano stati distrutti dai Franchi, tutti quanti gli abitanti da loro catturati furono condotti via\".\nUna possibile menzione di Meltina ancor pi\u00f9 antica, non \u00e8 per\u00f2 fino ad oggi garantita: \"il Vescovo Paschasinus di Lilybaea, che corrisponde oggi a Marsala, citt\u00e0 di Sicilia, cita in una lettera tra il 440 ed il 461 d.C. scritta a Papa Leone I, un miracolo battesimale che si dev'essere verificato nel 417 d.C. in un luogo chiamato \"Melita\" (o \"Meltina\")\".\nIn un atto di scambio a favore del monastero benedettino di Santo Stefano di Frisinga in Baviera databile fra il 1082 ed il 1097 circa, Meltina appare come \"iuxta Bozana, in loco qui dicitur Meltini\", traducibile dal latino medioevale in italiano come \"sopra Bolzano, in un luogo che si dice di Meltina\".\nNel 1901, \u00e8 stato realizzato un impianto di risalita da Vilpiano a Meltina, e nel 1922 \u00e8 stata costruita una funicolare di trasporto, sempre tra Vilpiano e Meltina, che \u00e8 stata dismessa alla fine dell'anno 1940, e solo nel 1955 \u00e8 stata sostituita con una funivia passeggeri, la cui stazione montana si trova tuttavia ancora lontana dalla localit\u00e0 di Meltina.\nLa storia di Meltina si confonde largamente ed in gran parte corrisponde a quella del suo toponimo, con la cui origine sostanzialmente coincide.\nSimboli.\nNello stemma \u00e8 rappresenta una pentola, con tre piedi e manico d'oro, dalla quale fuoriescono tre gigli con steli verdi in campo rosso. L'insegna si basa su quella della famiglia Hafner, vissuta nel villaggio, a cui fu concessa dall'arciduca Ferdinando nel 1523. Lo stemma \u00e8 stato adottato dal Comune nel 1969.\nSociet\u00e0.\nRipartizione linguistica.\nLa popolazione \u00e8 in larga parte di madrelingua tedesca:"}
{"id": "35016", "revid": "1516566", "url": "https://it.wikipedia.org/wiki?curid=35016", "title": "Viale (Italia)", "text": "Viale (\"Vial\" in piemontese) \u00e8 un comune italiano di 241 abitanti della provincia di Asti, nel Basso Monferrato.\nStoria.\nSimboli.\nLo stemma comunale \u00e8 stato concesso con decreto del presidente della Repubblica dell'11 settembre 1996.\nIl barbio coronato d'oro era il simbolo dei conti Balbiano.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2013 la popolazione straniera residente era di 27 persone e rappresentano il 10,4% dell'intera popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera residente erano:"}
{"id": "35017", "revid": "767487", "url": "https://it.wikipedia.org/wiki?curid=35017", "title": "6 gradi di separazione", "text": "6 gradi di separazione (\"Six Degrees of Separation\") \u00e8 un film del 1993 diretto da Fred Schepisi.\nIl film \u00e8 tratto dall'omonima opera teatrale di John Guare, anche autore della sceneggiatura, a sua volta ispirata ad un episodio della vita del truffatore David Hampton. Il titolo fa riferimento alla teoria dei sei gradi di separazione.\nTrama.\nLouisa \"Ouisa\" e Flan Kittredge, ricchi mercanti d'arte di New York, si trovano una notte a dover prestare aiuto a Paul, un giovane che si presenta loro come figlio di Sidney Poitier, e amico dei loro figli a Harvard.\nI due gli offrono un letto per la notte, e durante la serata lui li incanta preparando loro una deliziosa cena e sostenendo argomentazioni ardite e coinvolgenti. Il mattino seguente scoprono che lui non \u00e8 quello che sembra.\nLe loro investigazioni sono intriganti e li portano a rivalutare le proprie vite. L'esperienza, che assumer\u00e0 contorni via via pi\u00f9 inquietanti, diventer\u00e0 l'aneddoto che terr\u00e0 banco a una festa di matrimonio e a una serie di cene successive, in cui emergeranno episodi analoghi successi anche ad altre persone.\nDistribuzione.\nIl film \u00e8 stato distribuito nelle sale cinematografiche statunitensi da Metro-Goldwyn-Mayer a partire dall'8 dicembre 1993.\nIn Italia \u00e8 stato distribuito da UIP - United International Pictures a partire dal 30 marzo 1995.\nAccoglienza.\nIncassi.\nIl film, costato 15 milioni di dollari, ne incass\u00f2 6,4 milioni negli Stati Uniti."}
{"id": "35018", "revid": "1516566", "url": "https://it.wikipedia.org/wiki?curid=35018", "title": "Viarigi", "text": "Viarigi (\"Viar\u00eca\" o \"Viar\u00ecs\" in piemontese) \u00e8 un comune italiano di 861 abitanti della provincia di Asti in Piemonte.\nSi trova nel cuore delle colline del Monferrato in Piemonte. Il paese \u00e8 aggrappato alla collina, le case e le strade si adeguano a questa caratteristica, con scale, sottoportici, ripidi tornanti, muraglioni.\nStoria.\nSimboli.\nIl simbolo del paese \u00e8 la sua torre di avvistamento: di origine medioevale, domina dall'alto il paese e il territorio circostante.\nMonumenti e luoghi d'interesse.\nLa Torre dei Segnali.\nNel periodo intorno al 1320 si colloca la costruzione della Torre dei Segnali di Viarigi, sulle rovine dell'antico castello, quando il territorio di Viarigi venne restituito al Marchese Teodoro di Monferrato da Matteo Visconti e divent\u00f2, in quanto zona di confine del marchesato, parte integrante di una rete di difesa e di comunicazione, basata su un sistema di torri e punti ben visibili dalle colline circostanti (comprendente anche Montemagno, Grana, Casorzo, Grazzano, Moncalvo e Rinco, a nord, Vignale, Carnagna, Lu, San Salvatore a sud).\nLa torre, legata alla propriet\u00e0 del feudo viarigino, sub\u00ec diversi passaggi di propriet\u00e0 a nobili del Marchesato del Monferrato, da Alberto di Solero (1431), ai conti Biglione di Viarigi (1772), mentre, all'epoca dell'ultimo feudatario, Viarigi era gi\u00e0 passato a Casa Savoia, con il trattato di Vienna del 1703.\nProprio i conti Biglione furono gli avi del poeta Agostino della Sala Spada, nato a Calliano nel 1842, che cant\u00f2 nei suoi versi le ridenti colline del Monferrato e la \"quadra torre, sovra l'arduo colle\" che tanto gli fu cara.\nCon la rivoluzione francese e la successiva occupazione napoleonica, vennero soppressi i feudi e i Biglione dovettero cedere la loro intera propriet\u00e0 alla famiglia ebraica di Sacerdote Vita, commerciante di Casale Monferrato.\nA circa met\u00e0 del 1800, la Torre e l'area attigua pass\u00f2 alla famiglia Ferraris di Viarigi che la detenne sino al 1939 quando, a seguito di pubblico incanto, venne rilevata dal Cav. Aldo Todini. Essa rimase alla famiglia Todini sino al 1998, quando un benefattore milanese, l'ing. Pietro Bellettato, la acquist\u00f2 per farne dono al Comune di Viarigi.\nLa Torre dei segnali venne dichiarata edificio monumentale nel 1908 e, successivamente, posta sotto vincolo in base alla legge 1089/1939. In seguito, fu trascritta a favore del Ministero dell'Educazione Pubblica dell'11/04/1943.\nLa costruzione, cos\u00ec come la vediamo oggi, non \u00e8 nella facies originale del basso medioevo, ma \u00e8 frutto di stratificazioni di interventi successivi alla costruzione originaria. Il pi\u00f9 importante di questi, avvenuto circa a met\u00e0 del secolo XIX, coincide con la realizzazione di un rivestimento in laterizi, sui quattro lati della torre, al fine di ricoprire e risanare le quinta muraria esistente.\nChiesa di San Marziano.\nUna notizia relativa alla Chiesa di Viarigi risale al gi\u00e0 citato documento del 1041 quando l'Imperatore Enrico lIl, nel confermare al Vescovo d'Asti il patrimonio della sua chiesa, include nell'elenco la corte di Viarigi con il castello e la cappella. Un riferimento successivo, sempre senza indicazione precisa di titolatura, si ritrova in atto del 1238 in occasione del raduno dei Signori di Viarigi, Vassalli del Vescovo d'Asti sotto il portico della Chiesa ed alla presenza di un prete della medesima.\nSoltanto nel 1345 si \u00e8 in grado di conoscere il numero e le dedicazioni delle chiese di Viarigi. Nel registro diocesano infatti San Marziano appare insieme con San Pietro e un'altra chiesa che \u00e8 nei boschi di Viarigi {qui est in boscis de Viarixio} non meglio specificata, tutte indipendenti da giurisdizione pievana. Una quarta, infine, San Severio (oggi San Silverio), appartiene al monastero benedettino di Azzano. Fra tutte, San Marziano appare la meno dotata, avendo a registro soltanto 3 lire, contro le 35, 46 e 16 delle altre chiese. L'indipendenza da ogni pieve si pu\u00f2 forse spiegare con la particolare situazione politica del suo castello, feudo ves covile ai confini della Diocesi dipendente direttamente dal Vescovo. La scarsa importanza rivestita successivamente, quando si erano imposte le Parrocchie di San Silverio e di San Pietro, non ha consentito di lasciare tracce significative nella documentazione.\nChiesa di San Silverio.\nLa chiesa di San Silverio sorge sul luogo occupato in precedenza da una chiesa trecentesca dipendente dall'Abazzia Benedettina di San Bartolomeo di Azzano d'Asti.\nLe prime notizie di questo monumento, costruito su croce greca risalgono al 1473\nL'aspetto attuale dell'edificio, di stile tardo barocco, si deve all'ampliamento attuato nel 1870\nSconsacrata da pi\u00f9 di un secolo \u00e8 attualmente di propriet\u00e0 comunale; nel 1998 sono iniziati i lavori di consolidamento e restauro della facciata e delle pareti esterne mentre il tetto era gi\u00e0 stato rinnovato in precedenza.\nGli arredi sono totalmente mancanti; sono andati perduti nel corso degli anni. Rimangono il portale ligneo, interamente scolpito e parte dei pavimenti in mosaico, attualmente coperti in attesa di un intervento restauratore.\nIl patronimico Silverio deriva dal latino \"Silvanus\" col significato di colui che ama le selve, usato anche nella forma femminile Silveria. L'onomastico si festeggia il 20 giugno in ricordo di san Silverio papa, martirizzato nell'anno 537 forse nell'isola di Ponza, patrono di Frosinone.\nEra particolarmente venerato dalle etn\u00ece germaniche che vivevano, soprattutto nei primi anni della conquista in Piemonte, in selve e boschi.\nAntico Voltone.\nIl \"Voltone\" si estende sotto la chiesa parrocchiale.\nRappresenta un tratto della cortina muraria che racchiudeva l'antico abitato in epoca medioevale.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2013 la popolazione straniera residente era di 37 persone e rappresentano il 4% dell'intera popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nGeografia antropica.\nFrazioni.\nAccorneri \u00e8 una frazione molto estesa, che comprende 5 borgate (Accorneri Valle, Accorneri Superiore, Accorneri Pergatti, Accorneri Pelosi e Accorneri Oggeri). Vi si raccolgono funghi e il pregiato tartufo bianco, oltre a ortaggi e frutti caratteristici tra cui le nocciole. Nelle campagne di Accorneri, si trova la chiesa di San Marziano, una pieve romanica.\nInfrastrutture e trasporti.\nTra il 1900 e il 1935 Viarigi fu servito dalla tranvia Asti-Montemagno-Altavilla.\nIl trasporto extraurbano del Comune di Viarigi \u00e8 effettuato dalla societ\u00e0 Autostradale (ex ARFEA - sigla di Aziende Riunite Filovie ed Autolinee).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35019", "revid": "1318658", "url": "https://it.wikipedia.org/wiki?curid=35019", "title": "Vigliano d'Asti", "text": "Vigliano d'Asti (\"Vijan\" in piemontese) \u00e8 un comune italiano di 821 abitanti della provincia di Asti in Piemonte. Fa parte della Comunit\u00e0 collinare Val Tiglione e dintorni. La propria produzione vinicola (barbera e grignolino) viene considerata di alto livello qualitativo.\nL'intera zona fa parte del patrimonio mondiale dell'UNESCO.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35020", "revid": "124986786", "url": "https://it.wikipedia.org/wiki?curid=35020", "title": "Villa San Secondo", "text": "Villa San Secondo (\"Vila San Sgond\" in piemontese) \u00e8 un comune italiano di 387 abitanti della provincia di Asti in Piemonte.\nIl comune fa parte dell'Unione Comunale Comunit\u00e0 Collinare Val Rilate.\nStoria.\nAlla fine del Cinquecento e fino agli inizi del Settecento, Villa San Secondo pass\u00f2 sotto il dominio dei Gonzaga, duchi di Mantova, che ne fecero un feudo comitale.\nSociet\u00e0.\nEvoluzione demografica.\nNegli ultimi cento anni, dal 1911, si \u00e8 assistito ad un dimezzamento dei residenti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35021", "revid": "1516566", "url": "https://it.wikipedia.org/wiki?curid=35021", "title": "Villafranca d'Asti", "text": "Villafranca d'Asti (\"Vilafranca d'Ast\" in piemontese) \u00e8 un comune italiano di abitanti della provincia di Asti, sito a circa 40\u00a0km da Torino e 15 da Asti, al centro di una valle circondata dai torrenti Riomaggiore, Stanavasso, Traversole e Triversa. La sua superficie \u00e8 di 12\u00a0km quadrati.\nNel 2004 ha vinto il premio indetto da Legambiente come comune italiano con la pi\u00f9 alta percentuale di rifiuti riciclati (85%).\nStoria.\nVillafranca sorge da pi\u00f9 nuclei abitativi distinti che nel 1275, per volont\u00e0 del comune di Asti, radunano i propri abitanti in un unico centro: Villafranca appunto. Fino a quella data il territorio dell'attuale comune faceva parte di quello che era detto il Comitato di Serralonga o Contado di Serralunga che aveva il suo centro in una attuale frazione del comune di Cantarana e comprendeva oltre che al comune di Villafranca quello di Cantarana, Castellero, Maretto, Roatto, Tigliole e parte di altri comuni limitrofi.\nNel XVI secolo a causa della \"piccola glaciazione\" il paese ha una radicale trasformazione e il centro comincia a formarsi dove \u00e8 attualmente su una collina.\nAbitata fin dall\u2019antichit\u00e0, la valle nel medioevo presentava numerosi villaggi dipendenti dalla Pieve di Musanza. Presso la Pieve si trovava un \"hospitalium\" che costituiva un importante richiamo commerciale. La prima attestazione dell\u2019esistenza di Villafranca risale al 1258; dalla seconda met\u00e0 del Duecento essa fu infatti alle strette dipendenze della citt\u00e0 di Asti, che decise di fondare un \"locus novus\" a protezione dell\u2019area occidentale del proprio territorio.\nNel settembre 1554 nel suo territorio, ai piedi del colle di Vulpilio, si svolge uno scontro tra spagnuoli e francesi. I caduti di tale battaglia vengono sepolti sul colle, presso la chiesetta romanica dedicata alla Madonna della Neve o del Vulpilio.\nNel 1619 venne infeudata al conte di Camerano.\nDell\u2019insediamento medievale, non esiste pi\u00f9 nulla: infatti l\u2019impianto urbanistico attuale del paese risale al Sei-Settecento con cospicui apporti e definitiva sistemazione nel corso dell'Ottocento.\nIl paese, luogo strategico lungo la strada per Torino, sorgeva sull\u2019altura dominante, un tempo difesa da fortificazioni, in cui oggi troviamo la Parrocchiale seicentesca e un bel palazzo settecentesco.\nIl territorio di Villafranca d\u2019Asti \u00e8 da tempo assai noto ai paleontologi che in questa zona hanno rinvenuto cospicue testimonianze fossili, al punto di denominare \"Villafranchiano\" la fase di formazione geologica compresa tra la fine dell\u2019era terziaria (Pliocene superiore) e l\u2019era quaternaria (Pleistocene medio).\nI resti fossili sono prevalentemente di origine vegetale, ma negli strati pi\u00f9 sabbiosi non \u00e8 infrequente la presenza di scheletri di animali terrestri (rinoceronti, bovidi, cervidi ecc.). Infatti sono state rinvenute anche zanne di mastodonte, oggi conservate presso l'Istituto di Geologia e Paleontologia dell'Universit\u00e0 di Torino.\nSimboli.\nLo stemma con l'albero \u00e8 documentato per la prima volta sul frontespizio del Catasto comunale compilato nel 1603, ma \u00e8 probabile che risalisse alla fine del Quattrocento, quando la comunit\u00e0 ottenne la propria indipendenza giuridica, confermata nel 1539 da un privilegio del re di Francia. Nell'Ottocento ne fu adottato uno diverso, registrato nel 1954, rappresentante un castello sulla cima di un colle e sormontato da una stella, ma utilizzato in modo discontinuo, fino alla scelta definitiva di riprendere lo stemma originario concesso con il decreto del presidente della Repubblica del 5 aprile 1995.\nMonumenti e luoghi d'interesse.\nLa chiesa di Sant'Elena.\nLa chiesa di Sant'Elena, fabbricata tra il 1646 e il 1652 da Francesco Garove e arricchita dallo stuccatore luganese Luca Corbellini tra il 1662 ed il 1664, \u00e8 una delle pi\u00f9 interessanti opere attribuite all'architetto ducale Amedeo di Castellamonte. \u00c8 stata, ed \u00e8 tuttora, oggetto di notevoli opere di restauro a partire dal 2003 che hanno riportato l'edificio agli antichi splendori. Nel corso di questi anni sono stati restaurati, dopo le quattro cappelle (2003-2005), le \"Virt\u00f9\" (2004-2005), il coro ligneo (2007-2011), l'altare maggiore, la pavimentazione in quarzite di Barge, gli stucchi e dipinti del coro, del presbiterio, delle pareti laterali (2016-2018), i coretti del pulpito e degli Oblati (2017-2018), la controfacciata (2018), la cantoria ed il portone (2014-2015). Attualmente sono in corso i restauri della volta che si dovrebbero concludere nel corso dell'anno.\nTutti i lavori sin qui eseguiti sono descritti nella pubblicazione \"Quaderno dei restauri\" edita nel 2018 ed in vendita con incasso destinato alle opere in esecuzione presso la stessa chiesa parrocchiale.\nLa chiesa di Sant'Elena di Villafranca d'Asti non \u00e8 solo un esempio di architettura barocca della quale, peraltro, costituisce realt\u00e0 pressoch\u00e9 unica. Innanzitutto non ha subito trasformazioni ed interventi tali da rendere illeggibile ed irrecuperabile l'aspetto originario, e ci\u00f2 grazie alle vicende dell'Opera Pia che ne era propriearia: di fatto sub\u00ec delle modifiche essenzialmente solo agli arredi e alla decorazione quando divenne parrocchia nel 1867. Si \u00e8 inoltre conservato praticamente intatto l'Archivio seicentesco dell'Opera contenente i documenti relativi al cantiere della chiesa. Ma soprattutto essa \u00e8 un esempio di architettura di corte: grazie agli stretti legami instauratisi tra mons. Giacomo Goria, vescovo di Vercelli, nativo di Villafranca e la famiglia Savoia, Giacomo Goria era stato, infatti, precettore dei figli di Carlo Emanuele II, la chiesa fu progettata da Amedeo di Castellamonte ed oper\u00f2 all'edificazione un vero e proprio \"staff reale\", composto dagli stessi artigiani per lo pi\u00f9 luganesi che lavorarono nei cantieri ducali coevi. Fu proprio Giacomo Goria, con una donazione del 1645, a fondare nel suo paese natale l'Opera di Sant'Elena e gli Oblati di Sant'Eusebio, per i quali decise la costruzione di una chiesa.\nDal punto di vista tipologico essa \u00e8 un esempio di architettura borromaica: \u00e8 immediato il confronto con il San Fedele di Milano letto attraverso le mediazioni delle chiese dei Santi Martiri e del Corpus Domini, secondo un filo diretto che lega le Instructiones alla chiesa di Villafranca. Emblematico \u00e8 il fatto che Carlo Borromeo fosse il modello di Vescovo cui mons. Goria si ispirava; e a San Carlo Borromeo \u00e8 dedicata la cappella pi\u00f9 riccamente decorata e rifinita, oggetto, nel 2004, di un restauro che le ha restituito, come alle altre tre cappelle, l'aspetto originario. Le ridipinture novecentesche (1911) avevano infatti stravolto lo stretto legame esistente tra la rigorosa architettura catellamontiana e la decorazione a stucco.\nCultura.\nEventi.\n\"Vininvilla\" e Settembre Villafranchese.\n. Nel primo week-end di settembre si svolge il \"Vininvilla\" \"Festa de Vino e della Bagna Freida\" che \u00e8 un concorso enologico e mostra mercato dei vini DOC e DOCG del territorio astigiano selezionati dall'ONAV. Durante la festa vi sono le giostre e il Banco di Beneficenza curato dalle ex-allieve dell'Opera Pia Sant'Elena. In realt\u00e0 durante tutto il mese di settembre e anche negli ultimi wek-end di agosto ci sono feste, manifestazioni o iniziative che animano il paese da parte delle varie associazioni o frazioni.\nAlla mostra mercato si possono degustare ed acquistare a prezzi di cantina i ca. 200 vini selezionati al \"Concorso enologico nazionale Vininvilla\" per le DOC e DOCG della provincia di Asti, il pi\u00f9 rappresentativo del territorio astigiano per numero di vini e produttori partecipanti.\nIl tutto abbinato ai migliori piatti del territorio tra i quali spicca la \"Bagna Freida\", piatto tipico del paese. Robusto, schietto, tradizionale e ben radicato \u00e8 un piatto estivo autentico e non una evoluzione della nota bagna caoda. Sono gli stessi ingredienti ma \u00e8 pi\u00f9 simile alle anchoiades fredde della Provenza.\nAltre feste villafranchesi.\nLa domenica per le vie del paese invece si svolge la Fiera \"Maiale d'Autore\" che \u00e8 una mostra mercato dei prodotti tipici del territorio con bancarelle di artisti/artigiani locali.\nLa Fiera \u201cMAIALE D'AUTORE\u201d fa parte dell'iniziativa \"\"Ritorno alla Fiera\", Circuito delle Antiche Fiere del Monferrato Astigiano dell'I.C. Leader Plus, promossa dal G.A.L. Basso Monferrato Astigiano\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nDal 26 maggio 2014, il gruppo di opposizione in consiglio comunale \u00e8 rappresentato dalla lista civica \"Villafranca Domani\", con capogruppo Paolo Volpe. Sono consiglieri della lista Alfredo Castaldo, Lorenzo Salvadore e Giovanni Damasio (che \u00e8 subentrato al dimissionario Umberto Russo). \"Villafranca Domani\" si \u00e8 opposto all'uscita del Comune dall'Unione Valtriversa, voluta dalla maggioranza alla fine del 2013. Il gruppo informa sulle proprie proposte ed iniziative attraverso il sito www.paolovolpe.it."}
{"id": "35022", "revid": "1543377", "url": "https://it.wikipedia.org/wiki?curid=35022", "title": "Monguelfo-Tesido", "text": "Monguelfo-Tesido (\"Welsberg-Taisten\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, posto in Val Pusteria, e ha una superficie territoriale con un'altimetria che varia dai s.l.m. ai s.l.m. Ha una propria stazione ferroviaria sulla linea Fortezza-San Candido.\nGeografia fisica.\nTerritorio.\nTra il paese di Monguelfo e quello di Villabassa, si trova lo svincolo per la valle di Braies, dove si pu\u00f2 raggiungere anche il lago di Braies.\nIl comune si compone di due centri abitati: Monguelfo e Tesido. Tesido sorge su una altura sopra Monguelfo, all'entrata della valle di Casies. Tesido quindi confina a sud con Monguelfo; verso est confina invece con la frazione di Prati (\"Wiesen\").\nStoria.\nOrigine.\nIl territorio su cui sorge Tesido, negli ultimi anni in rapida espansione, era abitato gi\u00e0 in epoca anteriore all'avvento dei romani, come hanno potuto dimostrare gli scavi archeologici eseguiti. Tuttavia il primo documento ufficiale giunto sino ai nostri giorni che riporta il nome Tesido risale al 769, anno in cui il duca bavarese Tassilo III (749-788), ultimo della dinastia degli Agilolfingi don\u00f2 alcune terre al convento di Scharnitz presso Mittenwald; Tesido \u00e8 in questo caso il nome del torrente che scorre attraverso il paesino (\"a rivo quae vocatur Tesido\"). Un altro documento, risalente all'861 parla di un uomo di nome \"Kegio\" che avrebbe ceduto un propriet\u00e0 lungo il torrente Tesido in favore della chiesa di San Candido, paese poco distante.\nVista la buona posizione in cui \u00e8 situato il paese, attorno al X e all'XI secolo, fu meta di numerose famiglie, che posero qui la loro stabile dimora. Ma, come per il vicino Monguelfo, il secolo pi\u00f9 brillante per la storia medievale di Tesido fu il XII, quando cominci\u00f2 la vera ascesa dei signori von Welsperg. Negli anni che seguirono, nel paese venne edificata l'attuale chiesa parrocchiale, dedicata ai Santi Ingenuino e Albuino; la chiesetta di san Giorgio invece \u00e8, come accertano i documenti rimasti, di almeno duecento anni anteriore all'anno Mille.\nI signori von Welsperg, vassalli dei conti di Gorizia, investiti dell'avvocazia per quel che riguarda i territori che vanno oggi da Monguelfo a Dobbiaco, iniziarono la costruzione del loro castello, Schloss Welsperg, tra il 1126 e il 1140. Nel XII secolo, su una collina boschiva dirimpetto alla loro dimora, i Welsperg diedero inizio alla costruzione di un altro edificio difensivo, che dal Quattrocento \u00e8 conosciuto come castel Thurn. Il castello sorge e sorgeva nel territorio di Tesido; ergendosi di fronte a Castel Welsperg, garantiva una pronta difesa sia per il villaggio di Tesido sia per un eventuale attacco alla dimora dei signori. Inizialmente Castel Thurn (oggi non rimangono che le rovine del castello) era composto solamente da un torrione che serviva unicamente come torre d'avvistamento. Ben presto fu ceduto alla famiglia F\u00fcllein, imparentata con i Welsperg, che lo riacquistarono nel 1359. Il castello venne distrutto da un incendio nel 1765 e non fu pi\u00f9 ricostruito.\nLa chiesa dei Santi Albuino e Ingenuino divenne per i signori e poi conti von Welsperg, il luogo dove tumulare i membri scomparsi della loro casata. Per questo fecero erigere accanto alla chiesa una cappella, dedicata a san'Erasmo, dove sono seppelliti molti dei conti Welsperg.\nDall'Ottocento.\nL'Ottocento fu per Tesido, come per tutto l'Alto Adige, un secolo di difficolt\u00e0. In seguito alla dichiarazione di guerra proclamata dall'Austria alla Francia di Napoleone, i Tirolesi si sollevarono contro il dominio dei Bavaresi, alleati dei francesi. Andreas Hofer, un oste di San Leonardo in Passiria, organizz\u00f2 una rivolta che, nonostante alcuni successi militari e una strenua resistenza, non ebbe esito positivo. Il capo della resistenza tirolese fu catturato e fucilato a Mantova dai francesi.\nNel 1809 i confini cambiarono nuovamente. Con la pace di Sch\u00f6nbrunn alla Baviera tocc\u00f2 il Tirolo settentrionale fino a Merano e quello centrale fino a Chiusa; la Val Pusteria, da San Candido alle Province Illiriche, compreso Tesido, pass\u00f2 all'Austria; la Bassa Atesina con Bolzano e la maggior parte del territorio dolomitico furono incorporate nel Regno d'Italia di Napoleone: il termine \"Alto Adige\" fu coniato in questo periodo, per designare il nuovo dipartimento. Ettore Tolomei lo avrebbe ripreso per creare il toponimo italiano della regione.\nLa zona torn\u00f2 all'Austria nel 1813 ed entr\u00f2 a far parte della monarchia austro-ungarica.\nIl territorio di Tesido rimase sotto il controllo dei conti von Welsperg sino all'estinzione della casata, avvenuta nel 1912 quando mor\u00ec l'ultimo discendente, il conte Heinrich zu Welsperg Raitenau und Prim\u00f6r. Pass\u00f2 in seguito sotto la giurisdizione del vescovo di Bressanone sino alla caduta dell'Impero austriaco.\nCon il termine della prima guerra mondiale, tutto il Sud Tirolo pass\u00f2 all'Italia e con questa annessione, grazie alla legge N. 1322 del 1920, venne anche ufficializzato il nome Monguelfo appartenente alla Venezia Tridentina. Nel 1923 la Venezia Tridentina cambi\u00f2 nome e divenne provincia di Trento e poi nel 1927 a pass\u00f2 a quella di Bolzano. Nel 1929 il comune di Tesido termin\u00f2 di esistere passando a quello di Monguelfo e solo nel 2003 vi fu la rinominazione del comune in \"Monguelfo-Tesido\".\nAllo scoppiare della seconda guerra mondiale numerosi abitanti di Tesido combatterono nella Wehrmacht.\nOggi le due guerre e i loro caduti sono ricordati da un monumento ai caduti che si trova presso la chiesa parrocchiale e che fu inaugurato nel 1950.\nDurante gli anni del terrorismo in Alto Adige (\"Ein Tirol\"), precisamente nel 1975, vi furono alcune finestre della caserma dei carabinieri prese a bersaglio. Da questi episodi si decise di utilizzare per le finestre verso la collina lastre d'acciaio con piccole feritoie.\nStemma.\nLo stemma \u00e8 inquartato di argento e nero; \u00e8 lo stemma dei Conti di \"Welsberg\", il cui omonimo castello si trova nel territorio comunale, che hanno dato il nome al paese. Lo stemma \u00e8 stato adottato nel 1932.\nMonumenti e luoghi d'interesse.\nArchitetture militari.\nCaserma Cesare Battisti.\nA Monguelfo si trovava la caserma \"Cesare Battisti\" che ha ospitato nell'immediato dopoguerra alcuni reparti della divisione \"Folgore\" e successivamente della \"Friuli\". Nel febbraio 1991, ha finito la sua funzione di ospitare il battaglione \"Alpini Trento\" della brigata alpina Tridentina, prima che questo fosse trasferito alla caserma \"Enrico Federico\" di Brunico. Dopo la sua dismissione del battaglione, nell'aprile 1991, gli edifici della caserma furono inizialmente utilizzati per ospitare temporaneamente circa duecento cittadini albanesi, durante la crisi in Jugoslavia. L'intero stabile fu ceduto dallo Stato alla Provincia nel 1999, la quale mise a disposizione i fondi necessari perch\u00e9 il comune riuscisse ad abbattere completamente tutti e ventuno gli edifici della caserma (sede del comando, caserma, mensa, magazzini, stalle, garage, ecc.), un'area con una superficie di circa 20.000 m\u00b2, e con un volume fuori terra di 62.000 m\u00b3. Gli unici sopravvissuti a questa demolizione sono la cappelletta e gli alberi.\nSociet\u00e0.\nRipartizione linguistica.\nLa popolazione \u00e8 in larga parte di madrelingua tedesca:\nEtnie e minoranze straniere.\nGli stranieri residenti nel comune al 31 dicembre 2015 sono . Di seguito sono riportati i gruppi pi\u00f9 consistenti:\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di giocattoli e di giochi, tra i quali gli scacchi."}
{"id": "35023", "revid": "1355461", "url": "https://it.wikipedia.org/wiki?curid=35023", "title": "Montagna (Italia)", "text": "Montagna (\"Montan\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nOrigini del nome.\nIl toponimo \u00e8 attestato come \"Montana\" nel 1215-1218, come \"Montagna\" nel 1234 e come \"villa Muntagne\" nel 1307 e deriva dal latino *muntanea (\"di monte\"). Nel 1435 l'insediamento \u00e8 chiamato invece \"Mont\u00e6ny\".\nStoria.\nCastelfeder \u00e8 un insediamento preistorico e romano su una collina di porfido, strategicamente importante, nei pressi di Montagna in Alto Adige, sopra Ora, che costituisce una cupola spaziosa a struttura multipla. Il \"Castello superiore\", in tedesco \"Oberburg\", sorge a circa 190 metri sul fondovalle ed \u00e8 situato a 405 metri sul livello del mare.\nNella chiesa di Pinzano (\"Pinzon\"), sull'altare si trova un trittico del Maestro Hans Klocker da Bressanone.\nCastel d'Enna (in ted.: \"Schloss Enn\"), \u00e8 un castello presso Montagna, che ha avuto origine attorno al XII secolo, nato come tante altre fortezze locali dell'epoca quale castello-recinto, contenente verosimilmente un palazzo baronale.\nNella frazione comunale di Gleno risiedette Ettore Tolomei (1865-1952), il senatore nazionalista italiano massimo artefice dell'italianizzazione della toponomastica germanofona del Tirolo meridionale a seguito dell'annessione all'Italia. Egli riposa nel locale cimitero: dagli anni sessanta in poi la sua tomba venne ripetutamente fatta oggetto di atti vandalici da parte dei gruppi irredentisti locali (quali il Befreiungsausschuss S\u00fcdtirol) ed \u00e8 pertanto sorvegliata costantemente dalle forze dell'ordine.\nStemma.\nLo stemma raffigura un leone d'argento, con lo sguardo fisso e gli artigli d'oro, su sfondo azzurro. \u00c8 l'insegna dei Signori di \"Enn\" che fecero costruire l'omonimo castello nel XII secolo. Lo stemma \u00e8 stato adottato nel 1967.\nSociet\u00e0.\nRipartizione linguistica.\nLa popolazione \u00e8 in larga parte di madrelingua tedesca:\nInfrastrutture e trasporti.\nDal 1917 al 1963 Montagna fu servita dalla ferrovia della Val di Fiemme, collegante Ora a Predazzo; la locale stazione, dopo la dismissione della linea, \u00e8 divenuta un'abitazione privata."}
{"id": "35024", "revid": "439868", "url": "https://it.wikipedia.org/wiki?curid=35024", "title": "Moso in Passiria", "text": "Moso in Passiria (\"Moos in Passeier\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, situato in Val Passiria.\nGeografia fisica.\nDal paese si pu\u00f2 giungere in Austria, attraverso il passo del Rombo (\"Timmelsjoch\").\nPrima del valico si trova una casermetta difensiva appartenente allo sbarramento di Moso del Vallo Alpino in Alto Adige: dal 2009 \u00e8 adibita a museo, il \"Mooseum\". Accanto al bunker \u00e8 stata edificata una torre, che, assieme alla fortificazione, ospita un percorso storico e naturalistico sul Parco naturale Gruppo di Tessa.\nA sud-ovest del centro cittadino si dirama la valle nella quale sorge, a un'altitudine di , l'abitato di Plan (\"Pfelders\"), localit\u00e0 turistica estiva e invernale. Il paesino \u00e8 attorniato dalle vette della Giogaia di Tessa (\"Texelgruppe\"), tra le quali spicca l'Altissima ().\nProseguendo verso nord, invece, si trovano i piccoli centri di Corvara (\"Rabenstein\"), Hahnebaum e Belprato (\"Sch\u00f6nau\"), nelle vicinanze del Passo del Rombo.\nA sud di Moso, invece, sono situati gli abitati di Stulles (\"Stuls\"), ai piedi del Monte Croce (\"Hohe Kreuzspitze\"), Ulfas e Plata (\"Platt\"), all'imbocco della Val di Plan (\"Pfelderertal\").\nNei pressi di Moso si trovano le cascate di Stieber che con lo scioglimento delle acque estivo producono grandi flutti.\nOrigini del nome.\nIl toponimo \u00e8 attestato dal 1288 e deriva dal tedesco \"Moos\" (\"palude\"). Il nome italiano, introdotto solo dal fascismo, fino al 1955 era \"Piano in Passiria\", poi \"Moso\".\nStoria.\nCome per altre valli collocate nei pressi del confine di stato come la val Passiria, Mussolini ai tempi del fascismo dette l'ordine di fortificare il confine. Vennero cos\u00ec costruiti a partire dal 1939 alcuni bunker al fine di impedire, o comunque rallentare, un'invasione dell'Italia da parte dei nazisti. Queste opere difensive fanno parte del vallo alpino in Alto Adige, e pi\u00f9 precisamente dello sbarramento di Moso.\nNella notte tra il 18 e il 19 febbraio 2012, verso l'una, si \u00e8 staccata una frana che \u00e8 scesa fino a lambire la strada provinciale 112 dell'abitato di Corvara. La frana \u00e8 composta da circa metri cubi di materiale terroso.\nStemma.\nLo stemma rappresenta tre bianche ed aguzze vette, stagliate sul cielo azzurro e sui prati verdi. Lo stemma, che simboleggia la posizione del comune, \u00e8 stato concesso nel 1967.\nSociet\u00e0.\nRipartizione linguistica.\nLa popolazione \u00e8 pressoch\u00e9 totalmente di madrelingua tedesca:\nEconomia.\nTurismo.\nMoso in Passiria per la sua attenzione a favorire il turismo sostenibile e la mobilit\u00e0 dolce fa parte del consorzio delle Perle delle Alpi."}
{"id": "35025", "revid": "433605", "url": "https://it.wikipedia.org/wiki?curid=35025", "title": "Nalles", "text": "Nalles (\"Nals\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nSi trova a 14\u00a0km da Bolzano e 16 da Merano. \u00c8 il comune pi\u00f9 a sud del Burgraviato e conta una frazione, Sirmiano (\"Sirmian\"). Il suo clima \u00e8 particolarmente mite.\nA Nalles e dintorni abbondano i vigneti, i frutteti ed i roseti, infatti \u00e8 anche conosciuto come il paese delle rose.\nOrigini del nome.\nIl toponimo \u00e8 attestato dall'830 e ha probabilmente origine preromana.\nStoria.\nNalles era situata sulla famosa strada romana Via Claudia Augusta, come testimoniano i resti di una casa romana scoperta solo nell'autunno del 2005, ed i cui scavi sono in corso dalla primavera del 2006. Secondo le valutazioni preliminari degli esperti, si tratta di un edificio che era gi\u00e0 abitato nel sesto o settimo secolo a.C. La casa oltre ad essere dotata di un complesso termale romano, aveva un riscaldamento a pavimento, e l'aria calda era condotta in circolo attraverso un doppio fondo.\nInoltre, \u00e8 stata scoperta un'abside, e sull'estremit\u00e0 settentrionale di una tomba intatta, \u00e8 stato rinvenuto lo scheletro di una donna di circa 20 anni, e come corredo, tra l'altro, sono stati trovati orecchini e una serie di perle di vetro.\nLa parte inferiore del campanile della chiesa parrocchiale di Sant'Ulrico \u00e8 di oltre 700 anni fa, e negli anni '90 sono stati fatti dei lavori di restauro, e sono state scoperte delle ossa sotto la chiesa, ora accessibili attraverso una lastra di marmo.\nQuesti ritrovamenti dimostrano che gi\u00e0 nel XIII secolo Nalles era popolata, ed in due miniere \u00e8 stato estratto argento.\nStemma.\nLo stemma \u00e8 inquartato: il primo ed il quarto raffigurano, in modo speculare, un bove nero su sfondo argento; nel secondo e terzo, sempre specularmente, \u00e8 rappresentato un cigno argento su sfondo azzurro. Sono le insegne dei Signori di \"Boymont-Payrsberg\" che possedevano il Castel del Cigno \"Schwanburg\" ed il Castel Bavaro \"Schloss Payrsberg\". Lo stemma \u00e8 stato concesso nel 1967.\nSociet\u00e0.\nRipartizione linguistica.\nGli abitanti sono prevalentemente di madrelingua tedesca:"}
{"id": "35026", "revid": "1690183", "url": "https://it.wikipedia.org/wiki?curid=35026", "title": "Naturno", "text": "Naturno (\"Naturns\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeograficamente fa parte della Val Venosta, amministrativamente invece del Burgraviato.\nGeografia fisica.\nNaturno si trova in Alta Val Venosta, giusto alla fine della val Senales. Da Naturno parte la funivia Unterstell che conduce al monte Sole (\"Sonnenberg\"). Da qui esiste una serie di percorsi che fanno scoprire al turista le conoscenze delle antiche \"Waal\", vecchie rogge, un sistema antico di irrigazione formato da canalette di assi in larice, denominate anche in dialetto altoatesino \"Wieren\" o \"Kahndln\", spesso posizionate tramite strumenti rudimentali come tiranti di ferro, accanto alle pareti. Della manutenzione \"Waal\" si occupavano i \"Waaler\".\nOrigini del nome.\nIl toponimo \u00e8 attestato come \"Nocturnis\" nel 1158, come \"Naturnes\" nel 1182 e come \"Naturns\" nel 1290 e probabilmente \u00e8 di origine preromana.\nStoria.\nIl paese sorge in una zona di insediamento che presenta tracce di antropizzazione sin dall'et\u00e0 del bronzo, come dimostrano i rinvenimenti in zona \"Schnalserhof\".\nSimboli.\nLo stemma mostra un triangolo d'oro su sfondo azzurro. \u00c8 ripreso da quello della vecchia dinastia dei signori di Nals che vissero nel villaggio fino al 1380. Lo stemma \u00e8 stato concesso nel 1966.\nSociet\u00e0.\nRipartizione linguistica.\nLa popolazione \u00e8 in larga parte di madrelingua tedesca:\nEconomia.\nLa sua economia si basa prevalentemente sul turismo, sia quello invernale che quello estivo.\nInfrastrutture e trasporti.\nNaturno ha anche la sua stazione ferroviaria che si trova lungo la ferrovia della Val Venosta. Questa \u00e8 stata ristrutturata dalla provincia autonoma di Bolzano e riaperta al traffico passeggeri nel 2005.\nQui vi si trovano anche i collegamenti operati da SAD da e per Bolzano/Merano e Malles Venosta."}
{"id": "35027", "revid": "1516566", "url": "https://it.wikipedia.org/wiki?curid=35027", "title": "Vinchio", "text": "Vinchio (\"Vinch\" o \"Vens\" o \"V\u00e8ins\" in piemontese) \u00e8 un comune italiano di 567 abitanti della provincia di Asti in Piemonte.\nGeografia fisica.\nIl territorio del comune \u00e8 diviso su un gruppo di colline che si trovano fra le Langhe e il Monferrato, alla convergenza di tre strade romane (Ramaudio, Luparia e Fonsmagna). Insieme a Vaglio Serra e Incisa Scapaccino, fa parte di quei comuni a ridosso della Riserva naturale speciale della Val Sarmassa, famosi per una pregevole coltivazione di vite, da cui si ottengono uve bianche e rosse.\nFra i vini tipici prodotti della zona spicca il Barbera, coltivato soprattutto nelle zone di frazione \"San Pancrazio\" e, in particolare, \"Bric Tre Vescovi\", dove il vino prende il nome della frazione omonima a 255 metri s.l.m., poich\u00e9 storicamente intersezione dei territori della Diocesi di Alessandria, della Diocesi di Acqui e della Diocesi di Asti. Anche lo stesso centro storico, che nel medioevo era sovrastato dal castello dei marchesi Scarampi del Carretto, \u00e8 circondato dai colli coltivati a vigneto.\nL'abitato si sviluppa lungo un crinale sulla sponda destra del torrente Tiglione.\nOrigini del nome.\n\u00c8 probabile che il toponimo derivi da alcuni documenti dell'XI secolo che attestano la localit\u00e0 come \"Viginti\", a indicare, probabilmente, \"venti\" miglia romane, di un antico percorso articolato che, probabilmente partiva da Alessandria o da Acqui Terme; il termine tuttavia, secondo altri, potrebbe essersi fuso con la radice celtoligure \"vi-nt\", quest'ultima col significato di \"altura\".\nStoria.\nDi antico insediamento prima celtico e poi romano, l'intero territorio fu liberato dai Saraceni da Aleramo del Monferrato, Conte di Acqui, ed \u00e8 \u00e8 probabile che un piccolo borgo abbia cominciato a popolarsi grazie alle migrazioni di alcuni abitanti della vicina e preesistente Castelnuovo Calcea, a partire dal XII secolo.\nDi propriet\u00e0 del Marchese di Savona Bonifacio del Vasto, il borgo medioevale pass\u00f2 quindi sotto il potere vescovile, conteso tra il Capitolo di Acqui e Alessandria, per finire sotto le Signorie di Asti a partire dal XIV secolo. Pass\u00f2 quindi ai nobili Solaro di Asti, poi al Conte Antonio Scarampi, in seguito, per molti anni, ai Visconti di Pavia, fino almeno all'Impero di Carlo V d'Asburgo. Fu in questo periodo, nel XVI secolo, che fu eretta la chiesa della Confraternita della Santissima Trinit\u00e0, pi\u00f9 nota come chiesa dei Battuti, anche se il campanile \u00e8 ottocentesco. Dal 1735 il feudo pass\u00f2 ai Savoia, che lo annessero al Regno di Sardegna. Nel XVIII secolo fu ampliata la chiesa parrocchiale dei Santi Marco e Vincenzo.\nNel XX secolo Vinchio si distinse altres\u00ec come luogo di rifugio di sfollati e antifascisti della seconda guerra mondiale, luogo di rastrellamenti ed esecuzioni sommarie nel giugno e luglio 1944, tanto da istituire una \"Casa della Memoria della Resistenza e della Deportazione di Vinchio\".\nNegli anni pi\u00f9 recenti il paese ha riqualificato il borgo e le sue offerte turistiche ed enogastronomiche, a cominciare dal suo tradizionale asparago.\nSimboli.\nLo stemma del comune di Vinchio \u00e8 stato concesso, insieme al gonfalone municipale, con decreto del presidente della Repubblica del 17 settembre 1993.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nEcologia.\nVinchio \u00e8 uno dei 222 comuni italiani aderenti al progetto Rifiuti Zero. Esso si pone l'obbiettivo di riciclare pi\u00f9 materiali possibili riutilizzando quelli che, con la tipologia di gestione di altre citt\u00e0, verrebbero considerati inutilizzabili. \u00c8 l'unico della provincia di Asti a vantarsi di questa organizzazione dei rifiuti."}
{"id": "35028", "revid": "122562844", "url": "https://it.wikipedia.org/wiki?curid=35028", "title": "Nova Levante", "text": "Nova Levante (\"Welschnofen\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nTerritorio.\nIl comune comprende anche la localit\u00e0 di \"Carezza al Lago\" (ted.: \"Karersee\"), rinomata localit\u00e0 turistica estiva ed invernale, posta a s.l.m., base di partenza per le escursioni nei gruppi del Catinaccio e del Latemar.\nOrigini del nome.\nIl toponimo \u00e8 attestato come \"Noue\" nel 1142-1147, come \"Nofalatina\" nel 1295 e come \"Noua latina\" nel 1312, come \"Welschennofen\" nel 1370 e come \"W\u00e4lischnofe\" nel 1388 e deriva dal latino \"nova\" (\"terreno messo a coltura da poco\"). \"Welsch\" o \"Welschtiroler\" sta per i tirolesi di lingua ladina o italiana (trentini). Quindi Welschnofen, originalmente abitato dai tirolesi di lingua ladina, e Deutschnofen / Nova Ponente, originalmente abitato dai tirolesi di lingua tedesca.\nStoria.\nOrigini.\nNel corso dei secoli i pastori della val di Fassa edificarono case nei pressi dei loro pascoli estivi per poter svolgere le loro attivit\u00e0 durante tutto l'anno e bonificarono sempre di pi\u00f9 i boschi verso valle. Nova Levante viene citata per la prima volta nell'anno 1142-1147 sotto il nome \"Noue\" (= dissodamento, terra nuova). Il nuovo quadro in porfido e pietra calcare che si incontra all'entrata del paese testimonia l'origine. Il piccolo stemma \u00e8 quello dell'abbazia di Novacella, al quale per numerosi secoli \u00e8 stato sottoposto Nova Levante.\nLa comunit\u00e0 di Welschnofen \u00e8 originalmente ladina e fino al 1600 la maggioranza della popolazione manteneva un dialetto ladino proprio, di tipo badiotto. La parlata dell'area fu germanizzata naturalmente durante i secoli seguenti e il ladino originale \u00e8 scomparso.\nStemma.\nLo stemma \u00e8 inquartato: nel 1\u00ba e nel 4\u00ba \u00e8 rappresentato il leone rampante di colore oro su sfondo nero, stemma del giudice \"Bartlm\u00e4 von Pretzenberg\" che aveva propriet\u00e0 nel comune; nel 2\u00ba e 3\u00ba \u00e8 rappresentato un monte di colore celeste sormontato dal tipico brezel di colore argento su sfondo rosso. Lo stemma \u00e8 stato adottato nel 1967.\nMonumenti e luoghi d'interesse.\nArchitetture religiose.\nLa prima chiesa cristiana di Nova Levante risale probabilmente all'XI secolo. La leggenda narra che i primi abitanti del luogo si erano insediati \"Im Loch\" e sul \"Zischgl\" (due zone del paese), dove avrebbero voluto costruire una chiesa. Alla fine preferirono per\u00f2 convertire in chiesa un antico tempio pagano, che gi\u00e0 insisteva sul luogo in cui si trova la chiesa attuale.\nAppena nel 1298 comunque la chiesa viene citata nei testi storici, e nel 1365 si parla di una \"cappella di S. Ingenuino\", santo presentato come patrono di questa chiesa (e patrono del vescovado di Bressanone). Evidenti lavori di ristrutturazione si possono datare alla prima met\u00e0 del XVIII secolo, mentre risale al 1827-1828 la realizzazione di una chiesa nuova, poi interamente smantellata (fatta eccezione per il campanile) nel 1965 e sostituita da una struttura nuova.\nL'attuale chiesa parrocchiale fu consacrata nel maggio 1967, dopo due anni di lavori. Si tratta di una costruzione moderna, caratterizzata dalla bassa navata laterale e dal tetto a falde assai spioventi. Il campanile parrocchiale, alto 37 metri, \u00e8 la struttura architettonica pi\u00f9 antica del luogo.\nArchitettura civile.\nNel 1896 l'alpinista Theodor Christomannos - che propizi\u00f2 il collegamento tra la localit\u00e0 con il passo di Carezza e il comune di Vigo di Fassa, mediante una strada che avrebbe aperto i villaggi della valle al turismo - fece costruire il \"Grand Hotel Karersee\": si tratta di un edificio in stile \"liberty\", in dolomia e porfido, con una facciata caratterizzata dalla regolarit\u00e0 delle finestre in fila e dei balconi in legno regolari, secondo il progetto degli architetti Josef Musch e Carl Lun. Costoro, in occasione del soggiorno dell\u2019imperatrice Elisabetta un anno dopo l'inaugurazione, aggiunsero all'originario corpo di fabbrica la cappella di San Giuseppe, una costruzione neoromanica in muratura, a disposizione di ospiti ed escursionisti.\nOltre alla moglie dell'imperatore Francesco Giuseppe, personaggi illustri provenienti da molti paesi europei e d'oltremare visitarono questo albergo, come lo scrittore austriaco Arthur Schnitzler, la scrittrice inglese Agatha Christie, Karl May e Winston Churchill. Dopo la chiusura, \u00e8 comparso tra gli esterni del film \"La ragazza nella nebbia\".\nSociet\u00e0.\nAppartenenza linguistica.\nLa sua popolazione \u00e8 in larga maggioranza di madrelingua tedesca:\nEconomia.\nTurismo.\nNova Levante per la sua attenzione a favorire il turismo sostenibile e la mobilit\u00e0 dolce fa parte del consorzio delle Perle delle Alpi."}
{"id": "35029", "revid": "1745361", "url": "https://it.wikipedia.org/wiki?curid=35029", "title": "Nova Ponente", "text": "Nova Ponente (\"Deutschnofen\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige che si trova nella Val d'Ega.\nOrigini del nome.\nIl toponimo \u00e8 attestato in documenti latini come \"Nova\" nel 1175 e come \"Nova Teutonica\" nel 1209, in documenti tedeschi come \"Teuschennoeven\" e \"Teutschenofen\" nel 1336 e come \"Tawtschenofen\" nel 1411 deriva dal latino \"nova\" (\"terreno messo a coltura da poco\") e \"teutonico\" (\"tedesco\").\nStoria.\nL'insediamento \u00e8 sostanzialmente medioevale, dovuto alla colonizzazione in altura nell'epoca di Mainardo II, conte del Tirolo, tant'\u00e8 che quasi tutti i masi compaiono per la prima volta citati nel grande censimento da lui operato nel 1288. Gi\u00e0 nel 1434, la comunit\u00e0 di Nova Ponente, chiamata in un documento giudiziale \"\u201elewtte und gemainschaft von Tewtschenofen\u201c\", agisce quale aggregazione politica autonoma in una disputa sugli introiti intrattenuta con la famiglia nobiliare Botsch di Bolzano.\nIl commercio con il legno era dal medioevo una delle fonti di ricchezza del luogo. Ne valga d'esempio che, nel 1614, legna fornita dal \"Tschufflerhof\" di Nova Ponente fu addirittura fornita per la costruzione del sottotetto del duomo di Bologna.\nStemma.\nLo stemma \u00e8 troncato d'argento e rosso attraversato, da bordo a bordo, da un nodoso ramo nero. Il colore bianco simboleggia i giacimenti di dolomite ed il rosso quelli di porfido quarzifero; il ramo rappresenta la boscosit\u00e0 del comune. Lo stemma \u00e8 stato adottato nel 1969.\nSociet\u00e0.\nAppartenenza linguistica.\nLa sua popolazione \u00e8 in larga maggioranza di madre lingua tedesca:\nGeografia antropica.\nLocalit\u00e0.\nObereggen.\n\"Obereggen\" (che in italiano \u00e8 stato tradotto nel 1940 in \"San Floriano\", raramente utilizzato, ed anticamente in ladino \"S\u00e8n Flori\u00e0 Sorega\") \u00e8 una frazione del comune di Nova Ponente, situata a 1.550 metri di altezza sopra il livello del mare, sotto la catena del Latemar, in Val d'Ega, e conta circa 900 abitanti.\nIl toponimo \u00e8 attestato per la prima volta gi\u00e0 nel 1330 come \"Oberhechen\" e poi nel 1767 come \"Ober Eggen\".\n\u00c8 base del comprensorio sciistico ed alberghiero Ski Center Latemar, il quale \u00e8 parte del noto Dolomiti Superski. I numerosi impianti all'avanguardia e la zona in generale sono frequentati in particolare di inverno, dato il gran numero di piste da sci e da slittino praticabili.\nFrazione di riferimento \u00e8 quella di San Nicol\u00f2 d'Ega (\"St. Nikolaus/Eggen\"), paese a pochi chilometri.\nPietralba.\nIl santuario di Pietralba (\"Wallfahrtsort Maria Wei\u00dfenstein\") \u00e8 un luogo di culto mariano sorto in seguito alle visioni di un abitante del paese, il contadino Leonhard Wei\u00dfensteiner, nel 1553. Tale santuario, sito in localit\u00e0 omonima, \u00e8 visitato ogni anno da numerosi pellegrini devoti alla Madonna; tra essi vi sono stati anche papa Giovanni Paolo I e papa Giovanni Paolo II.\nVicino al santuario, nel bosco limitrofo vi si trova l'eremo di Leonhard Wei\u00dfensteiner, dove sarebbe avvenuta l'apparizione della Madonna. Luogo interessante anche dal punto di vista naturalistico, per il panorama sulle Dolomiti e da base per escursioni di media/facile difficolt\u00e0.\nFrazione di riferimento \u00e8 quella di Monte San Pietro (\"St. Petersberg\"), paese ad 1 chilometro.\nEconomia e trasporti.\nNova Ponente, per la sua attenzione a favorire il turismo sostenibile e la mobilit\u00e0 dolce, fa parte del consorzio delle Perle delle Alpi."}
{"id": "35031", "revid": "1527148", "url": "https://it.wikipedia.org/wiki?curid=35031", "title": "Lingua igbo", "text": "L'igbo \u00e8 la lingua parlata dalla popolazione igbo (27 milioni di parlanti madrelingua L1), che abita le regioni sud-orientali della Nigeria che furono note per un breve periodo come Biafra.\nStoria.\nEra tradizionalmente conosciuta come Ibo ed \u00e8 anche chiamata Ndi Igbo in lingua igbo. La lingua fu usata da John Goldsmith come esempio per giustificare l'uscita dal classico modello lineare di fonologia come enunciato in \"The Sound Pattern of English\". \u00c8 scritta in caratteri romani. Le parole della lingua igbo sono pronunciate con vari timbri e accenti tonici, che sono marcati con segni di accento."}
{"id": "35032", "revid": "834", "url": "https://it.wikipedia.org/wiki?curid=35032", "title": "Antoine Domino", "text": ""}
{"id": "35033", "revid": "1516566", "url": "https://it.wikipedia.org/wiki?curid=35033", "title": "Parcines", "text": "Parcines (\"Partschins\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nAll'interno del territorio comunale di Parcines si trova la cascata di Parcines, con un salto di 97 metri.\nOrigini del nome.\nIl toponimo \u00e8 attestato come \"Parzins\", \"Parcindes\", \"Parzinnes\" nel 1087, come \"Partschinds\" nel 1225 e come \"Perzinnes\" nel 1285 e ha origine preromana.\nStoria.\nA Parcines sono presenti alcuni notevoli manieri medievali e di prima et\u00e0 moderna, fra cui i castelli \"Gaudententurm\" e \"Stachlburg\".\nNella frazione di Rabl\u00e0 (\"Rabland\") fu scoperta nel 1552 una pietra miliare dell'antica strada romana Via Claudia Augusta; una seconda pietra miliare della stessa strada fu scoperta nel 1786.\nIl comune appartenne sino alla fine della prima guerra mondiale alla circoscrizione giudiziaria di Merano ed era parte del distretto della stessa citt\u00e0 di Merano.\nNegli anni 1940 furono effettuati dei lavori di costruzione dello sbarramento di Tel, una linea di fortificazione facente parte del Vallo alpino in Alto Adige.\nIl 2 agosto 2011 una frana di circa 70.000 metri cubici \u00e8 scesa dal monte sopra il centro abitato, giungendo fino a lambire alcune case nella valle.\nSimboli.\nL'emblema riprende quello del cavaliere Randolf von Partschins, discendente della nobile famiglia G\u00f6tsch, che fond\u00f2 il villaggio, nel 1200 circa, con il nome di Castello di \"Stachlburg\". Lo stemma \u00e8 stato adottato il 25 luglio 1967.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:\nInfrastrutture e trasporti.\nIl comune \u00e8 servito da due stazioni ferroviarie poste lungo la ferrovia della Val Venosta, nelle frazioni di Tel e Rabl\u00e0. Fino al 2012 era altres\u00ec attiva una fermata presso Tel Ponte, poi dismessa a seguito della riattivazione dello scalo di Tel."}
{"id": "35034", "revid": "330019", "url": "https://it.wikipedia.org/wiki?curid=35034", "title": "Perca (Italia)", "text": "Perca (\"Percha\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, nella val Pusteria, ai piedi di Plan de Corones.\nGeografia fisica.\nIn un paesino vicino a Perca, precisamente a Plata (\"Platten\"), si trovano le Piramidi di Plata, splendido esempio di piramidi di terra.\nNelle vicinanze di Perca sono state costruite ai tempi del fascismo alcune opere fortificate appartenenti al Vallo alpino in Alto Adige. Queste opere vanno a formare lo sbarramento di Perca.\nNella stagione invernale 2011-2012 \u00e8 stata aperta la nuova pista da sci lunga 7 chilometri che collega Plan de Corones, direttamente con la nuova stazione ferroviaria del paese (\"Ried\").\nOrigini del nome.\nIl toponimo \u00e8 attestato come \"Pircha, Pirchach, Perchach\" nel 1189 e nel 1307 e deriva dall'alto tedesco medievale \"birhe\" (\"betulla\").\nStoria.\nL'insediamento di Wielenberg cominci\u00f2 gi\u00e0 nell'XI secolo, e a tale data risale anche la chiesa pi\u00f9 antica dedicata a San Colombano a Montevila, costruita in stile romanico.\nCitato la prima volta per iscritto nel 1030 come \"locus Welinberc\", che apparteneva all'epoca alla contea di \"Engelbert\".\nNel 1091 Wielenberg venne regalata al capitolo vescovile di Bressanone, e a met\u00e0 del XIV secolo vi entr\u00f2 in apparenza la nobile famiglia dei Signori di Prey, che vivevano allora in abitazioni ancor oggi esistenti come \"Genner, Joas\" e \"Leitl\", e nel 1348 la popolazione venne quasi spazzata via totalmente dalla peste.\nNel paese \u00e8 notevole la casa \"Englberger\", gi\u00e0 sito di una famiglia ministeriale dei secoli XIII-XV.\nTra le due frazioni situate nella valle, ai tempi del fascismo, Mussolini dette l'ordine di fortificare il confine. Vennero cos\u00ec costruiti nel 1939 alcuni bunker, che fanno parte del vallo alpino in Alto Adige, e pi\u00f9 precisamente dello sbarramento di Perca.\nDal dicembre 2010 il paese di Perca ha una sua stazione ferroviaria - \"Perca-Plan de Corones\" - che connette il paese alla linea della ferrovia della Val Pusteria. La stazione ferroviaria, sita nel fondovalle presso il torrente Rienza \u00e8 collegata alla parte bassa del paese da un sistema di due ascensori pubblici, ed alle piste da sci di Plan de Corones da una cabinovia.\nStemma.\nLo stemma \u00e8 troncato di argento e di rosso. Nella parte superiore \u00e8 raffigurato un corno di cervo a sei punte, in quella inferiore un aratro nero rivolto a destra. Il corno di cervo simboleggia la caccia e il bosco mentre le punte dello stesso rappresentano le sei frazioni del comune; il vomere raffigura l'agricoltura praticata nel territorio. Lo stemma \u00e8 stato concesso nel 1967.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili in legno, di mobili d'arte e di arredamenti tipici campagnoli.\nSport.\nIl Percha calcio gioca in terza categoria."}
{"id": "35035", "revid": "439868", "url": "https://it.wikipedia.org/wiki?curid=35035", "title": "Plaus", "text": "Plaus (\"Plaus\" in tedesco) \u00e8 un comune italiano di 741 abitanti della provincia autonoma di Bolzano in Trentino-Alto Adige.\nOrigini del nome.\nIl toponimo \u00e8 attestato come \"Palus\" nel 1270 e deriva dal latino \"palus\" (\"palude\").\nPlaus \u00e8, insieme a Lana e Gais, uno dei tre comuni altoatesini con un toponimo coincidente nelle due lingue ufficiali della provincia.\nStoria.\nPlaus viene citata storicamente per la prima volta in documenti nel 1270 come \"Palus\" (latino \"Palude\").\nIl comune appartenne sino alla fine della prima guerra mondiale alla circoscrizione giudiziaria di Merano ed era parte del distretto della stessa citt\u00e0 di Merano.\nStemma.\nLo stemma raffigura tre aquile nere spiegate, su sfondo argento attraversato da una fascia rossa. \u00c8 l'insegna dei Signori di \"Tarant\" che vissero nel Castello di \"Tarantsberg\" (o \"Dornsberg\") fino al 1291. Lo stemma \u00e8 stato adottato nel 1966.\nSociet\u00e0.\nRipartizione linguistica.\nLa sua popolazione si \u00e8 dichiarata nella quasi sua totalit\u00e0 di madrelingua tedesca:"}
{"id": "35036", "revid": "123430983", "url": "https://it.wikipedia.org/wiki?curid=35036", "title": "Postal", "text": "Postal (\"Burgstall\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nSi estende lungo l'argine destro della Val d'Adige, nel cosiddetto Burgraviato, 8\u00a0km a sud di Merano e una ventina di km a nord di Bolzano, lungo la Superstrada ME-BO.\nOrigini del nome.\nIl toponimo \u00e8 attestato come \"Purchstal\" nel 1217-1235, come \"Purckstal\" nel 1325 e come \"Burgstall\" nel 1780 e deriva dal tedesco \"Burgstall\" (\"luogo fortificato\"), che in dialetto trentino divenne \"Post\u00e0l\".\nStoria.\nPostal fu eretta dal conte Volkmar di \"Burgstall\" (l'antesignano dei conti Spaur) a difesa del castello, che oggi \u00e8 solo un rudere. Intorno ad essi, sono stati costruiti la chiesa e, molto pi\u00f9 tardi, l'edificio scolastico. Le abitazioni storiche si trovano su un pendio, perch\u00e9 nel Medioevo la valle era ancora paludosa. Il centro del paese si \u00e8 col tempo spostato verso il fondovalle, grazie alle bonifiche del terreno umido sin dal XIX secolo, che hanno permesso l'uso frutticolo della zona.\nPostal alla fine della prima guerra mondiale faceva parte del distretto di Merano ed apparteneva al suo tribunale distrettuale.\nDal 1958 il villaggio \u00e8 raggiungibile con la funivia di Verano, che collega tale localit\u00e0 a Verano. Questa, costruita nel 1958, \u00e8 stata rinnovata nell'anno 2000 e in seguito nel 2017. \u00c8 annoverata per le sue linee esteriori e le attrezzature tecniche d'avanguardia di cui \u00e8 dotata, tra le pi\u00f9 moderne funivie d'Europa, essendo fornita di un sistema di controllo che consente ad una sola persona di azionarla e permette nel contempo la videosorveglianza dell'intero tragitto.\nSimboli.\nLo stemma raffigura uno sparviero che sta per spiccare il volo, il tutto su uno sfondo argenteo. \u00c8 l'insegna del Cavalieri di Burgstall, lo stemma \u00e8 stato concesso nel 1966.\nSociet\u00e0.\nRipartizione linguistica.\nLa sua popolazione \u00e8 per tre quarti di madrelingua tedesca, un quarto di madrelingua italiana:\nStoricamente gli italiani hanno rappresentato una parte consistente della popolazione. Nel 1850 circa met\u00e0 della popolazione era di lingua italiana, scesa al 38,2% nel 1890, al 24,6% nel 1900 ed al 23,2% nel 1910.\nNel 1971 gli italofoni erano il 36,53% degli abitanti, anche se ad oggi la percentuale \u00e8 scesa al 22,78%."}
{"id": "35037", "revid": "287204", "url": "https://it.wikipedia.org/wiki?curid=35037", "title": "Prato allo Stelvio", "text": "Prato allo Stelvio (\"Prad am Stilfserjoch\" in tedesco) \u00e8 un comune italiano di abitanti della Val Venosta nella provincia autonoma di Bolzano in Trentino-Alto Adige. \u00c8 inoltre un comune mercato.\nGeografia fisica.\nIl comune di Prato allo Stelvio conta circa 3.700 abitanti, suddivisi tra le frazioni di Prato capoluogo (che comprende la localit\u00e0 Agumes) e Montechiaro (\"Lichtenberg\").\nBench\u00e9 il nome \u201cPrato allo Stelvio\u201d possa far supporre che la localit\u00e0 si trovi nelle immediate vicinanze del passo dello Stelvio, essa sorge 20 chilometri pi\u00f9 a valle, ad un'altitudine di 915 metri s.l.m., sul fondovalle della Val Venosta.\nNon a caso larga parte del territorio comunale di Prato allo Stelvio \u00e8 compresa nel parco nazionale dello Stelvio: si pensi alla natura incontaminata delle pendici del Gruppo dell'Ortles ed al selvaggio ambiente protetto del delta fluviale del torrente Solda alla confluenza con l'Adige - la cosiddetta \"Arena di Prato\" (\"Prader Sand\") - che ospita una varia e rara avifauna.\nOrigini del nome.\nIl toponimo \u00e8 attestato come \"Prada\" nel 1187 e deriva dal nome latino \"prata\" (\"prati\"). Nel 1953 il nome fu cambiato in \"Prato Venosta\", salvo poi tornare al nome precedente nel giro di un anno.\nStoria.\nStemma.\nLo stemma mostra tre spighe di grano dorate, che fuoriescono da un campo rosso, sullo sfondo azzurro del cielo. Il grano simboleggia l'importanza rivestita dalla cerealicoltura nell'economia locale. Lo stemma \u00e8 stato adottato nel 1969.\nCultura.\nLuoghi d'interesse.\nPresso la frazione di Montechiaro sorgono le rovine del castel Montechiaro (\"Burgruine Lichtenberg\"), antico castello del 1200.\nIl Centro visite Aquaprad, moderna struttura museale nel centro del paese, dedicato alla conoscenza della fauna ittica e degli ambienti acquatici della Provincia di Bolzano, al suo interno siu possono ammirare 13 grandi acquari con la fauna ittica altoatesina.\nSociet\u00e0.\nRipartizione linguistica.\nLa sua popolazione \u00e8 quasi totalmente di madrelingua tedesca:\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili in legno.\nAgricoltura\nNella zona di Prato allo Stelvio si coltiva la gialla mela Golden Delicious con la sua caratteristica \u201cgottina rossa\u201d, ma vengono coltivate anche mele Gala Royal, Pinova, Fuji e Elstar. Nel centro storico del paese si trovano ancora vecchi peri Pala nei cortili e vicino alle case. La pera Pala \u00e8 unica e tipica della Val Venosta, \u00e8 uno dei prodotti pi\u00f9 sani tra i frutti ed era precedentemente prescritta dal medico e in farmacia."}
{"id": "35039", "revid": "1702319", "url": "https://it.wikipedia.org/wiki?curid=35039", "title": "Proves", "text": "Proves (\"Proveis\" in tedesco) \u00e8 un comune italiano di 254 abitanti della provincia autonoma di Bolzano in Trentino-Alto Adige.\nOrigini del nome.\nIl toponimo \u00e8 attestato come \"Provessum (de Provesso)\" nel 1274 e come \"Proveis\" nel 1524 e deriva probabilmente dal nome di persona latino \"Probus\" con un suffisso \"-asius\".\nStoria.\nNel 1946 il comune, facente parte assieme a Lauregno della zona germanofona dell'Alta Val di Non, \u00e8 passato dalla provincia autonoma di Trento alla provincia autonoma di Bolzano in seguito all'accordo De Gasperi-Gruber.\nDal 1998 un tunnel stradale ricongiunge il paese alla Val d'Ultimo.\nStemma.\nLo stemma raffigura un fagiano di montagna in un quadrato dorato, con i lati ricurvi ed i vertici ornati da trifogli, su sfondo azzurro. Il fagiano ricorda che la zona era famosa per l'attivit\u00e0 venatoria; i quattro vertici rappresentano i quattro comuni originari di lingua tedesca della Val di Non: Lauregno, Proves, Senale-San Felice, gli ultimi due unificati. Lo stemma \u00e8 stato adottato nel 1966.\nSociet\u00e0.\nRipartizione linguistica.\n\u00c8 uno dei 3 comuni di lingua tedesca della val di Non, in quanto la sua popolazione \u00e8 nella quasi sua totalit\u00e0 di madrelingua tedesca:\nAmministrazione.\nNella \"giornata mondiale dei consumatori\", il \"centro tutela consumatori utenti\" di Bolzano assegna il \"premio del consumatore 'OK d'oro'\" al comune di Proves, con la motivazione di aver ridotto le tariffe municipali del 43,6%."}
{"id": "35040", "revid": "439868", "url": "https://it.wikipedia.org/wiki?curid=35040", "title": "Racines (Italia)", "text": "Racines (\"Ratschings\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nIl comune si estende nella valle di Racines e nella val Ridanna, percorsa dall'omonimo fiume.\nUna grande stazione sciistica \u00e8 situata poco a monte del paese sul versante nord della valle.\nFrazioni.\nCasateia (\"Gasteig\"), Mareta (\"Mareit\"), Racines di Dentro (\"Ratschings\"), Racines di Fuori (\"Stange\"), Ridanna (\"Ridnaun\"), Telves (\"Telfes\"), Valgiovo (\"Jaufental\")\nOrigini del nome.\nIl toponimo \u00e8 attestato come \"Rasine\" nel 1050-1070 e probabilmente ha un'origine preromana, ma \u00e8 stata anche proposta una derivazione dal latino \"runcare\" (\"dissodare il terreno\"). Dopo l'annessione del 1919 fino al 1923 si chiam\u00f2 Rac\u00ecgnes.\nStoria.\nIl comune di Racines nacque nel 1929 dalla fusione dei comuni di \"Mareta, Ridanna, Telves, Val Giovo\" e \"Racines\".\nStemma.\nLo stemma raffigura un lupo rampante, di colore argento, su sfondo azzurro. L'insegna \u00e8 simile a quella della famiglia \"Wolf von Mareit\", ma con i colori invertiti. Lo stemma \u00e8 stato adottato nel 1969.\nSociet\u00e0.\nRipartizione linguistica.\nLa sua popolazione \u00e8 nella sua quasi totalit\u00e0 di madrelingua tedesca:\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili d'arte e di arredamenti tipici campagnoli.\nTurismo.\nRacines per la sua attenzione a favorire il turismo sostenibile e la mobilit\u00e0 dolce fa parte del consorzio delle Perle delle Alpi."}
{"id": "35041", "revid": "125094995", "url": "https://it.wikipedia.org/wiki?curid=35041", "title": "Rasun-Anterselva", "text": "Rasun-Anterselva (\"Rasen-Antholz\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, la cui altitudine varia da a . \u00c8 un comune sparso in quanto il municipio \u00e8 situato nella frazione Rasun di Sotto. Il paese \u00e8 noto poich\u00e9 da anni vi si tiene una delle tappe della Coppa del Mondo di biathlon. Nel 2006 \u00e8 stato costruito un apposito stadio, l'Arena Alto Adige, atta ad ospitare varie manifestazioni.\nGeografia fisica.\nTerritorio.\nIl territorio comunale di Rasun-Anterselva inizia presso il paese di Valdaora e prosegue lungo la valle di Anterselva, che termina con l'omonimo lago, a .\nDa qui una strada porta al passo Stalle (), dove si trova il rifugio \"Obersee\", e la possibilit\u00e0 di scendere in Austria lungo la valle di Defereggen. Questa strada, oltre che ad essere chiusa durante la stagione invernale, \u00e8 stretta e quindi il traffico viene regolato da un impianto semaforico.\nOrigini del nome.\nIl toponimo significa \"palude\" ed \u00e8 attestato come \"Resine\" o \"Rasine\" nel 1050-1065, \"Niderr\u00e4sen\" nel 1353. La parola tedesca \"Antholz\" significa \"di fronte\" (\"ant\") \"al bosco\" (\"Holz\").\nStoria.\nPresso Rasun di Sotto passava la strada romana, convenzionalmente denominata dagli storici via Aguntum-Vipitenum anche detta Via Severa Alessandra essendo stata costruita da Severo Alessandro, che attraverso la val Pusteria collegava la via Iulia Augusta alla diramazione della via Claudia Augusta che da \"Pons Drusi\" (Bolzano) lungo la vallata dell'Isarco conduceva a Vipiteno e a \"Veldidena\" (Innsbruck) attraverso il passo del Brennero. Il passaggio della strada \u00e8 attestato dal ritrovamento di alcune pietre miliari; una di esse, trovata nella localit\u00e0 Gosta, ricorda un generale riattamento della strada all'epoca di Settimio Severo (anno 201). Un altro miliare con dedica a Caracalla (anno 213), di cui esiste un disegno realizzato dallo scopritore, fu rinvenuto nel Settecento ma \u00e8 oggi scomparso, bench\u00e9 sia stato identificato da alcuni in un fregio incorporato nel muro della canonica della chiesa parrocchiale di Rasun di Sotto.\nDal primo medioevo la diocesi di Bressanone era uno degli pi\u00f9 importanti proprietari fondiari in valle, i cui \"K\u00fcchenmaierh\u00f6fe\" (masi centrali di organizzazione economica del territorio) fungevano da catalizzatori dello sviluppo della zona.\nAttraverso la zona \"Windschnur\", luogo di ritrovamento di importanti reperti archeologici che spaziano dalla preistoria sino al medioevo, dal 1847 pass\u00f2 la moderna strada della Pusteria, progettata da Luigi Negrelli e di cui si conserva il maestoso ponte in pietra, restaurato nel 2011 e adibito a museo a cielo aperto.\nLo scrittore Claudio Magris nel 1997 dedic\u00f2 uno dei suoi racconti riuniti nei \"Microcosmi\", intitolato \"Antholz\", alla valle e ai suoi abitanti, soffermandosi sulla figura dello storico locale Hubert M\u00fcller.\nStemma.\nLo stemma \u00e8 costituito da una pila rossa rovesciata su nero ed argento. \u00c8 l'insegna dei Signori di \"Rasen\", nobile famiglia di giudici, che amministrarono il villaggio dal 1353. Lo stemma \u00e8 stato adottato nel 1967.\nMonumenti e luoghi d'interesse.\nArchitetture civili.\nResidenza Heufler.\nPresso Rasun di Sopra, si trova la residenza nobiliare nota come \"Heufler\", costruita nel 1580 dalla famiglia nobiliare dei Hohenb\u00fchel zu Heufler.\nAl suo interno questa residenza custodisce una particolare \"stube\", con una struttura interna in legno particolare.\nI tre ponti.\nNei pressi dell'area archeologica denominata \"Windschnur\" a est di Rasun, si trovano tre testimonianze storiche della costruzione di strade e ponti nella val Pusteria:\nLa realizzazione del nuovo ponte sul rio Anterselva nel 2008 ha permesso il restauro del ponte del 1847, che rimane come documento storico di ingegneria stradale. Da notare che la zona d'accesso a questo ponte \u00e8 stata oggi modificata e suddivisa in tre diversi tratti che fanno risaltare le tre diverse epoche in cui la strada passava su di questo ponte:\nIl nuovo ponte ha vinto il premio di architettura Citt\u00e0 di Oderzo 2012, ovvero un concorso che nella sua 13\u00aa edizione premia i migliori edifici nel Triveneto. Il vecchio ponte in pietra \u00e8 comunque rimasto in piedi, grazie alla volonta in primis del comune che seguendo il progetto dell'ingegner Albert Willeit e dello storico Rudolf Tasser. Ad oggi quindi si possono ammirare tre differenti contesti storici della strada che percorreva la Val Pusteria; oltre a questo ponte, la strada iniziava presso la restaurata Chiusa di Rio di Pusteria e la Chiusa di Lienz.\nArchitetture militari.\nPresso il centro di Rasun, ma anche nei pressi del lago di Anterselva sono state edificate alcune opere difensive appartenenti allo sbarramento Rasun-Valdaora e allo Sbarramento Anterselva Mezzavalle-Lago di Anterselva, entrambi appartenenti al Vallo Alpino in Alto Adige.\nRudere di Rasun Vecchia.\nPresso il centro di Rasun di Sotto si trova il rudere di Rasun Vecchia (\"Burgruine Altrasen\"). Nel XIII secolo questo era un castello, sede giudiziale dei signori di Rasen.\nOggigiorno \u00e8 rimasta la torre a pianta quadrata, alcuni resti di mura e dei piani d'abitazioni, dove ancora si distinguono le feritoie e alcune finestre di varie forme.\nLa rovina \u00e8 raggiungibile dalla chiesa di Rasun di Sotto, seguendo per circa 30 minuti il sentiero n. 2.\nRudere di Rasun Nuova.\nPresso il centro di Rasun di Sopra si trova il rudere di Rasun Nuova (\"Burgruine Neurasen\"). Appartenente alla stessa epoca del precedente, di questo oggi sono rimaste le mura, ben restaurate.\nLa rovina \u00e8 raggiungibile da Rasun di Sotto, dai masi di \"Pfaffing\", si procede fino alla casa \"Jagdhaus\", e infine si raggiunge la cappella del maso Burgfrieden. Qui in un'ora di camminata, seguendo il sentiero n. 1, si raggiunge il vecchio rudere.\nAree naturali.\nNel territorio comunale si trova una particolare zona paludosa, racchiusa dentro ad un biotopo, la torbiera di Rasun (\"Rasner M\u00f6ser\"). Qui diverse specie animali e vegetali trovano un loro spazio protetto. \nL'area si trova nei pressi di Rasun di Sopra.\nSociet\u00e0.\nRipartizione linguistica.\nLa popolazione \u00e8 nella quasi totalit\u00e0 di madrelingua tedesca:\nSport.\nStazione sciistica specializzata nello sci nordico, Rasun-Anterselva \u00e8 attrezzata con uno stadio di biathlon, l'Arena Alto Adige (\"S\u00fcdtirol Arena\"); ha ospitato sei edizioni dei Campionati mondiali di biathlon (nel 1975, nel 1976, nel 1983, nel 1995, nel 2007 e nel 2020) e numerose tappe della Coppa del Mondo di biathlon, di cui ospita tradizionalmente l'appuntamento italiano. Inoltre \u00e8 stata sede dell'arrivo di una tappa al Giro d'Italia 2019, con arrivo proprio nello stadio del biathlon. Non a caso sono proprio di questo Comune molti dei migliori biatleti italiani di sempre. Possiamo ricordare la generazione di Johann Passler, Andreas Zingerle, Gottlieb Taschler, Hubert Leitgeb e Wilfried Pallhuber, mentre oggi spiccano Dorothea Wierer e Dominik Windisch."}
{"id": "35043", "revid": "1355461", "url": "https://it.wikipedia.org/wiki?curid=35043", "title": "Rifiano", "text": "Rifiano (\"Riffian\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nSi trova nel comprensorio del Burgraviato, a nord di Merano, ed \u00e8 sito in Val Passiria.\nQui passa la ciclabile della Val Passiria che conduce i ciclisti da San Leonardo in Passiria (689 m s.l.m.) a Merano (325 m s.l.m.); da l\u00ec \u00e8 possibile proseguire fino a Bolzano o alternativamente fino al passo di Resia lungo la ciclabile della Val Venosta.\nOrigini del nome.\nIl toponimo \u00e8 attestato come \"Rufian\" nel 1116-1125, che probabilmente deriva dal nome latino di persona Rufo o Rufio e come \"Ruffianis\" nel 1158 e come \"R\u00fcffian\" nel 1357 e deriva dal nome di persona latino \"Rufus\" o \"Rufius\", col significato quindi di \"terreno di Rufo\".\nIl toponimo \u00e8 una chiara derivazione dal gentilizio latino \"rufious\" o \"rufus\", molto diffuso nell'Italia del nord, e le attestazioni storiche della localit\u00e0, dal 1116 in avanti, sono \u201cRufian\u201d, successivamente \u201cRuffian\u201d, \u201cRuphiano\u201d, \u201cRufiano\u201d, \u201cRueffiani\u201d e \u201cRiffian\u201d.\nStoria.\nI primi insediamenti umani risalgono con tutta probabilit\u00e0 all'et\u00e0 antica, ma la storia documentata inizia nel medioevo.\nDurante questo periodo segue le vicende della contigua Merano e della val Passiria, e Rifiano apparteneva infatti anch'essa al Burgraviato, come del resto molti dei comuni vicini, per cui le vicende politiche, religiose e giuridiche hanno seguito molto spesso gli stessi percorsi.\nRifiano nel Medioevo ha guadagnato importanza come santuario mariano, e oggi vive di turismo, soprattutto a causa del suo clima mite e la sua vicinanza alla citt\u00e0 termale di Merano.\nIl borgo apparteneva alla fine della prima guerra mondiale al tribunale circondariale di Merano e faceva parte del distretto della citt\u00e0 meranese.\nCuriosamente, presso il municipio di Rifiano hanno sede anche gli uffici comunali di Caines.\nSimboli.\nLo stemma raffigura un campanile, con la finestra campanaria e la cupola a bulbo, su sfondo azzurro; \u00e8 quello della chiesa locale simbolo del villaggio. Lo stemma \u00e8 stato adottato nel 1968.\nSociet\u00e0.\nRipartizione linguistica.\nLa sua popolazione \u00e8 nella quasi sua totalit\u00e0 di madrelingua tedesca:"}
{"id": "35044", "revid": "1355461", "url": "https://it.wikipedia.org/wiki?curid=35044", "title": "Rodengo", "text": "Rodengo (\"Rodeneck\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, che si trova su una terrazza sopra la forra della Rienza. Con solo lo 0,26% di abitanti di madrelingua italiana, \u00e8 il secondo comune della penisola, dopo Martello, con la pi\u00f9 bassa percentuale di persone che hanno l'italiano come proprio idioma naturale.\nLa sede comunale \u00e8 a Villa (\"Vill\").\nOrigini del nome.\nIl toponimo \u00e8 attestato nella sua forma pi\u00f9 antica come \"Rotung\", \"Rotunch\", \"Rodant\" nel 1030 e ha un'origine tedesca ma di significato ignoto.\nStoria.\nI nomi dei luoghi e delle fattorie di Rodengo indicano un insediamento antico, sia preistorico sia romano.\nTale tesi \u00e8 supportata anche dal ritrovamento di resti di castellieri o \"castellari\", che risalgono al bronzo medio (circa 1500 a.C.).\nTracce di selci non locali e schegge di cristallo di roccia, rinvenute in aree di sosta per cacciatori sull'Alpe di Rodengo, provengono anche dal periodo Mesolitico (circa 5000 a.C.).\nL'insediamento umano viene documentato storicamente per la prima volta come \"Rotungun\" nel 1030-1050, quale luogo di donazioni al Vescovo.\nSi presenta poi lungo i secoli in varie trasformazioni o mutamenti della denominazione primitiva od originaria della localit\u00e0, e il toponimo di \"Rodenchen\" \u00e8 noto come tale per la prima volta nel 1242, e si \u00e8 definitivamente consolidato sino a oggi.\nIl registri ufficiali del tribunale di Rodengo, i cosiddetti \"Verfachb\u00fccher\", per il periodo che va dal 1528 al 1850, si trovano odiernamente nell'Archivio Provinciale di Bolzano.\nDall'inizio del XIX secolo, Rodengo, che dal 1822 gestiva un soprintendente della comunit\u00e0, viene elevato al rango di comune autonomo.\n ha vissuto il paese durante la prima guerra mondiale e negli anni successivi, tanto che perse la sua autonomia comunale nel 1926, durante il fascismo, e fu sottoposto al comune di Rio di Pusteria, e solo nel 1955 riottenne la sua indipendenza amministrativa dopo una \nStemma.\nLo stemma \u00e8 costituito da uno scaglione d'argento su sfondo azzurro. \u00c8 l'insegna dei Signori di \"Rodank\" che nel 1140 vi costruirono l'omonimo castello. Lo stemma \u00e8 stato concesso nel 1969.\nSociet\u00e0.\nRipartizione linguistica.\nLa sua popolazione \u00e8 per la quasi totalit\u00e0 di madrelingua tedesca:"}
{"id": "35049", "revid": "533647", "url": "https://it.wikipedia.org/wiki?curid=35049", "title": "Bivona", "text": "Bivona (: , \"Vivona\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nCircondato dai monti Sicani, tra il Quattrocento e il Cinquecento fu uno dei maggiori centri feudali del Regno di Sicilia e il primo a essere elevato a ducato (a opera di Carlo V, nel 1554, anno in cui lo stesso imperatore confer\u00ec al paese il titolo di citt\u00e0). Vi \u00e8 attestato uno dei culti pi\u00f9 antichi di santa Rosalia di cui si abbia notizia certa.\nLa localit\u00e0 \u00e8 nota per la coltivazione della pesca ed \u00e8 sede, insieme a Palazzo Adriano, del parco dei Monti Sicani.\nGeografia fisica.\nTerritorio.\nBivona \u00e8 situata nell'entroterra agrigentino, al confine con la citt\u00e0 metropolitana di Palermo.\nIl territorio di Bivona ha un'estensione di circa 89\u00a0km\u00b2 ed \u00e8 parzialmente inserito nella \"riserva naturale orientata Monti di Palazzo Adriano e Valle del Sosio\", nel \"Parco dei Monti Sicani\".\nL'altitudine \u00e8 compresa tra i 64 dell'area meridionale, al confine con i comuni di Ribera e di Cianciana, e i 1.436\u00a0m della cima del Monte delle Rose, a nord dell'abitato, al confine con il territorio di Palazzo Adriano, nella citt\u00e0 metropolitana di Palermo. L'altitudine del centro abitato \u00e8 compresa tra i 420 dei quartieri meridionali e i 600 circa di quelli settentrionali, ed \u00e8 usualmente indicata in 503\u00a0m s.l.m., in riferimento all'antica casa comunale (attuale piazza Giovanni Cin\u00e0).\nOrografia.\nIl territorio si trova alle pendici dei monti Sicani, che sovrastano l'abitato formando un anfiteatro naturale, e comprende il tratto medio vallivo del bacino idrografico del fiume Magazzolo. Circa i tre quarti della sua estensione si trovano in zone pedemontane e collinari, mentre il quarto restante appartiene alla zona tipicamente montana.\nIl paesaggio montano \u00e8 composto da rilievi calcareo-dolomitici di epoca mesozoica, quasi tutti nella parte settentrionale del territorio. \nLe principali cime del territorio bivonese sono:\nGli affioramenti rocciosi di Pizzo Mondello, costituiti dalla stratificazione di calcari e selce con tracce di conchiglie fossili (\"Halobia\"), si presentano fortemente inclinati e testimoniano le deformazioni tettoniche subite dai monti Sicani.\nIdrografia.\nIl territorio bivonese fa parte del bacino idrografico del fiume Magazzolo, delimitato dal Pizzo Mondello, dal Pizzo Scavarrante, dalla Serra Mezzo Canale e dal Cozzo Timpe Rosse e comprendente, oltre al corso d'acqua principale, anche gli affluenti Lordo, Calabr\u00f2, Acque Bianche, Salito e Gebbia: i valloni tributari di destra del Magazzolo sono a sviluppo tortuoso, con forte azione erosiva di tipo regressivo; assicurano un importante apporto idrico nella stagione delle piogge ma sono asciutti durante l'estate. Le numerose sorgenti alimentano principalmente tre canali naturali, affluenti del Magazzolo: il primo, in cui confluiscono le acque delle sorgenti Santa Rosalia e Capo d'Acqua, \u00e8 il fiume Alba, il cui tratto urbano \u00e8 intubato e sotterraneo dalla seconda met\u00e0 dell'Ottocento; il secondo convoglia le acque delle sorgenti Santissimo e Acque Bianche e il terzo raccoglie le acque delle due sorgenti Grotticelle e delle sorgenti Canfuto e San Filippo.\nA qualche chilometro dal centro abitato si trova la diga Castello, che ha creato un bacino artificiale (circa 21.000.000 m\u00b3), le cui acque irrigano i pescheti di Bivona e gli aranceti di Ribera.\nFlora e fauna.\nLa flora e la fauna del territorio di Bivona sono quelle tipiche delle zone montane e pedemontane dell'area mediterranea. I boschi, nelle aree meno antropizzate, sono costituiti da leccio, roverella e corbezzolo, e rimboschimenti prevalentemente a pino d'Aleppo, cipresso comune, pino nero e abete di Cefalonia. \u00c8 presente un ricco sottobosco e sono presenti l'euforbia cespugliosa, il biancospino e la ginestrella.\nNegli anni trenta, in occasione della visita di Benito Mussolini, furono piantati nel centro abitato i platani di via Lorenzo Panepinto, le robinie nella piazzetta denominata XXVIII Ottobre; fu sistemata anche la villa comunale.\nPer quanto riguarda la fauna, i boschi sono popolati e frequentati prevalentemente da piccoli insettivori (cinciarelle, cinciallegre, fringuelli, capinere, pettirossi, scriccioli) e da merli, colombacci e ghiandaie.\nClima.\nCome per l'intera area dei monti Sicani il regime climatico \u00e8 classificato come temperato caldo di tipo \"xeroterico mediterraneo\", con estati prolungate e inverni miti. La morfologia e le differenze altimetriche determinano una relativa variabilit\u00e0 fra le diverse localit\u00e0 del territorio comunale. \nOrigini del nome.\nIl nome Bivona assai probabilmente non \u00e8 di derivazione araba; si trova per la prima volta in un documento del 1171, ma la forma pi\u00f9 frequente fino ai primi anni del Cinquecento era \"Bibona\". La forma \"Bisbona\" \u00e8 attestata nel 1363 e nel Cinquecento fu considerata forma colta derivante da \"bis bona\" (\"due volte buona\"): \u00abBisbona quoque vulgo Bivona dicitur\u00bb. In uno scritto del 1557 si afferm\u00f2: \u00ab\u00c8 questa terra detta Bivona, quasi Bi-bona, cio\u00e8 bis-bona, per la perfezione dell'aria, essendo posta sopra altissime rupi e per l'abbondanza delle salutifere acque e fruttiferi arbori, de quali sommamente abbonda, luogo veramente pi\u00f9 che buono e amenissimo\u00bb.\nStoria.\nEt\u00e0 antica.\nAlcuni reperti archeologici hanno permesso di ipotizzare una frequentazione umana nel territorio di Bivona a partire gi\u00e0 dall'et\u00e0 del rame. Alcuni siti d'altura presenti nel territorio manifestano una continuit\u00e0 di vita dall'et\u00e0 del ferro all'epoca medievale (monte Castelluccio e Bonifacio), con una fase di abbandono pi\u00f9 o meno totale durante l'et\u00e0 romana, periodo nel quale si formano grossi insediamenti rurali nelle valli fluviali.\nIn base all'erronea interpretazione delle fonti antiche, in passato si era ritenuto che la citt\u00e0 avesse origini greche e fosse da identificare con \"Hipponium\", fondata da Gelone di Siracusa. Ugualmente priva di riscontri \u00e8 un'altra ipotesi di identificazione, quella con il centro indigeno (poi ellenizzato) di Hippana, successivamente rinvenuto sul monte dei Cavalli (Prizzi), nonostante non sia da escludere che i due toponimi presentino la medesima radice (*\"v\u012bp-\"/\"v\u012bb-\") del sostrato mediterraneo.\nEt\u00e0 medievale.\nLa prima attestazione dell'esistenza di Bivona \u00e8 del 1160, al tempo di re Ruggero II e dei suoi successori Guglielmo I e Guglielmo II. Da semplice casale abitato da popolazione musulmana, in pochi anni divenne un importante centro del Vallo di Mazara.\nDivenuta signoria alla fine del XIII secolo, fu messa al sacco dalle truppe regie comandate da Francesco Ventimiglia nel 1359. Il castello di Bivona fu quindi affidato in custodia a Corrado Doria.\nBivona si svilupp\u00f2 maggiormente sotto la signoria dei Chiaramonte (1363-1392) ma soprattutto sotto quella dei De Luna, protagonisti dei casi di Sciacca.\nEt\u00e0 moderna.\nNel 1554, Carlo V elev\u00f2 la baronia di Bivona a ducato, sia perch\u00e9 il paese era uno dei pi\u00f9 popolosi centri feudali dell'Isola e il pi\u00f9 popoloso tra quelli di dominio della famiglia de Luna, sia per i buoni rapporti che intercorrevano tra l'imperatore e il vicer\u00e9 di Sicilia Juan de Vega, suocero di Pietro de Luna, primo duca bivonese e primo nobile siciliano ad acquisire il maggior titolo feudale dell'epoca.\nNei due secoli successivi il ducato pass\u00f2 prima alla famiglia dei Moncada (i principi di Patern\u00f2), poi a nobili famiglie spagnole che non entrarono mai negli affari locali, determinando il declino della citt\u00e0.\nEt\u00e0 contemporanea.\nNel 1812, con la nuova Costituzione, nel Regno di Sicilia fu abolita la feudalit\u00e0 e ci\u00f2 favor\u00ec la rinascita, soprattutto economica, di Bivona: la cittadina agrigentina, infatti, fu designata capoluogo dell'omonimo distretto (divenuto circondario nel Regno d'Italia), uno dei ventitr\u00e9 in cui fu divisa l'Isola, comprendente tredici comuni.\nNel Novecento Bivona si svilupp\u00f2 come centro amministrativo e culturale dell'entroterra agrigentino, essendo sede di vari uffici (sanitari e amministrativi) e scuole (soprattutto istituti superiori).\nSimboli.\nLo stemma del comune di Bivona \u00e8 cos\u00ec descritto dallo statuto comunale:\nLa mezzaluna rappresenta la famiglia nobile dei primi duchi, i De Luna d'Aragona, mentre il granchio potrebbe richiamare l'antico simbolo di Akragas. Per quanto riguarda il gonfalone del comune di Bivona, esso riproduce lo stemma su fondo azzurro, arricchito di decori floreali.\nSecondo quanto riportato dallo Statuto del Comune di Bivona, \"il comune ha un proprio inno\".\nOnorificenze.\nQuando nel 1554, all'epoca del Regno di Sicilia, Carlo V elev\u00f2 la baronia alla dignit\u00e0 di ducato, Bivona acquis\u00ec il diritto ad assumere il titolo di citt\u00e0.\nMonumenti e luoghi d'interesse.\nBivona possiede numerosi edifici religiosi (circa quaranta in tutta la sua storia). Molti dei palazzi nobiliari seicenteschi sono stati distrutti o inglobati da costruzioni pi\u00f9 moderne.\nArchitetture religiose.\nChiese.\nAd esse si possono aggiungere le chiese andate distrutte: chiesa di Sant'Andrea (fine del XII secolo o inizio del XIII, probabilmente la prima chiesa e la prima matrice di Bivona); la chiesa di Sant'Antonio Abate (la prima notizia su di essa risale al 23 febbraio 1419; la chiesa di Sant'Agata, costruita al tempo della Signoria dei Chiaramonte a Bivona (1363-1392); la chiesa di San Giovanni Battista; la chiesa di Santa Maria Maddalena (nel 1595 fu ceduta ai Gesuiti che la fecero diventare nuova chiesa madre); la chiesa di San Pietro, detta poi di Santa Maria del Soccorso (a navata unica, presentava una cappella per lato e disponeva di un piccolo campanile).\nInfine, tra gli edifici di culto distrutti c'\u00e8 la chiesa dell'Immacolata Concezione (1648), costruita a spese del poeta e medico bivonese Giuseppe Romano (1613-1681): crollata nel XX secolo \u00e8 stata ricostruita come sede per riunioni e convegni. L'originale portale barocco a colonne tortili, spostato nella vicina chiesa di Santa Maria di Loreto, con il crollo del tetto di questa \u00e8 rimasto sepolto sotto le macerie mentre sull'altar maggiore si trovava una statua dell\"Immacolata Concezione\", custodita presso la chiesa madre.\nAltri edifici sacri.\nEsistevano anche un Convento dei Minori Conventuali, istituito nel 1394, un Monastero delle Benedettine, istituito all'inizio del XV secolo e sede della Congregazione delle Suore Benedettine Cassinesi, su cui sorge un istituto scolastico e la sede dell'ASL di Bivona, e il convento di Santa Maria di Ges\u00f9, gi\u00e0 sede della comunit\u00e0 dei Frati Minori Osservanti e, in un secondo momento, dei Frati Minori Riformati;\nEdicole sacre.\nLe edicole sacre di Bivona testimoniano un'antica tradizione religiosa della citt\u00e0, rappresentando in passato dei veri e propri luoghi di culto; alcune non sono pi\u00f9 esistenti, mentre sono rimaste in prevalenza quelle poste all'interno delle xan\u00e9e.La loro importanza era inoltre legata alla consuetudine di essere considerate come punti di riferimento per l'indicazione di zone e vie, quando ancora non esisteva la toponomastica cittadina.\nArchitetture civili.\nFontane.\nA Bivona esistono circa venti fontane pubbliche. Nonostante alcune fosser\u00f2 gi\u00e0 citate in documenti del XVIII secolo, la maggior parte di esse fu costruita a partire dal 1887, anno di realizzazione del primo impianto idrico pubblico. Alcune sono semplici fontane in ferro o in ghisa, come la \"fontana \"Mezzaranciu\"\" (mezza arancia per via della forma delle vasche), o la \"fontanella di \"lu Roggiu\"\" (dell'orologio), altre sono dotate di lavatoio, come la \"Fontana di li ferri\", nella parte meridionale del paese, altre ancora sono ex abbeveratoi per il bestiame, come la \"Fontana pazza\" (cos\u00ec detta perch\u00e9 il livello delle acque segnalava gli anni di siccit\u00e0) e l'abbeveratoio di piazza Marconi, nel centro del paese.\nAltro.\nQuattro monumenti decorano piazze e vie di Bivona: il \"monumento ai caduti di tutte le guerre\", inaugurato nel 2009 e situato in piazza San Giovanni; il \"monumento a Cesare Sermenghi\", posto all'interno della villa comunale; il \"monumento al movimento operaio e contadino\", posto in piazza San Paolo, nelle vicinanze dell'ex monastero delle benedettine, e il \"monumento dei donatori di sangue\", inaugurato negli anni novanta, sito nelle vicinanze del Palazzo Ducale.\nNel 2011 \u00e8 stato inaugurato un bassorilievo in memoria di Falcone e Borsellino nell'omonima via, opera dell'artista Lorenzo Reina di Santo Stefano Quisquina.\nSiti archeologici.\nParte del territorio bivonese ricade all'interno della riserva naturale orientata Monti di Palazzo Adriano e Valle del Sosio, in cui sono stati trovati i pi\u00f9 antichi reperti fossili della Sicilia.\nDiversi ritrovamenti archeologici attestano la frequentazione del luogo a partire gi\u00e0 dall'et\u00e0 del rame: cocci di ceramica Serraferlicchio, cocci di ceramica madreperlacea nera, alcune monete puniche, un'anfora vinaria romana, un fondo di orcetto aretino, una moneta di Marco Vipsanio Agrippa e necropoli musulmane. A questi si aggiungono una necropoli rupestre preistorica, la necropoli in contrada Millaga, nei pressi del centro abitato di Cianciana, e resti di muri interpretati senza dati certi come i resti di una necropoli sicana e altri scarsi reperti di superficie.\nUna ricognizione \"survey\" effettuata dal 2009 da un team dell'istituto archeologico dell'Universit\u00e0 Georg-August di Gottinga ha messo in luce circa 200 siti archeologici rinvenuti nei territori di Bivona e di alcuni comuni limitrofi.\nAree naturali.\nBivona \u00e8 una delle due sedi principali del parco dei Monti Sicani, il quinto parco regionale della Sicilia, istituito definitivamente nel 2012.\nParte del territorio di Bivona ricadeva all'interno della riserva naturale orientata Monti di Palazzo Adriano e Valle del Sosio, istituita nel 1997 e successivamente inglobata nel parco stesso.\nNella parte orientale del territorio bivonese, in direzione di Santo Stefano Quisquina, si estende su circa tre ettari l'\"area attrezzata demaniale Canfuto\", un'altura boscata prevalentemente a conifere prospiciente sulla valle del Magazzolo.\nSociet\u00e0.\nEvoluzione demografica.\nA partire dalla seconda met\u00e0 del Quattrocento Bivona ebbe una crescita sia demografica che economica: ci\u00f2 fu dovuto soprattutto alla presenza della comunit\u00e0 ebraica e ai numerosi ordini religiosi che si stabilirono nella cittadina (in particolar modo nel XVI secolo, subito dopo l'elevazione a ducato).\nA causa della fondazione di nuovi comuni feudali nella zona di Bivona, nel Seicento cominci\u00f2 per il paese il declino demografico, fino a raggiungere un minimo di 2.000 abitanti nel 1806; in seguito si ebbe una nuova ripresa demografica.\nCon l'unit\u00e0 d'Italia il borgo di San Ferdinando, con una cinquantina di abitanti, fu staccato da Bivona (alla quale apparteneva dal 1814) e assunse il nome di Filaga, poi divenuto frazione del comune di Prizzi. Nella seconda met\u00e0 del XX secolo la popolazione riprese a diminuire in seguito al fenomeno dell'emigrazione.\nEtnie e minoranze straniere.\nLa presenza straniera a Bivona \u00e8 piuttosto esigua: al 31 dicembre 2012 erano residenti 64 stranieri, pari all'1,65% della popolazione, dato di gran lunga inferiore alla media nazionale.\nNel corso dei secoli la popolazione di Bivona \u00e8 stata composta da diverse etnie: fu un \"pagus Saracenorum\" (villaggio di Saraceni, come lo defin\u00ec lo storico Tommaso Fazello), quindi abitato da gente araba, che lasci\u00f2 notevoli tracce sia nella toponomastica bivonese sia nel dialetto. Successivamente la popolazione del paese crebbe con la venuta dei Normanni. Il paese sub\u00ec l'influenza sia delle popolazioni che dominarono in Sicilia (Angioini, Aragonesi) sia, soprattutto, dei signori (e successivamente dei duchi) che esercitarono il potere nella cittadina, quasi tutti di origini spagnole.\nAlla fine del XIV secolo si stanzi\u00f2 nella cittadina una comunit\u00e0 ebraica, che diede vita alla \"giudecca di Bivona\".\nLingue e dialetti.\nIl dialetto bivonese, il cui uso si affianca a quello dell'italiano, appartiene al gruppo dei dialetti occidentali della lingua siciliana; \u00e8 stato studiato per la prima volta da Paolo Trizzino nel 1920 sotto la guida di Giacomo De Gregorio.\nIl subdialetto bivonese ha subito l'influsso della lingua araba, la cui eredit\u00e0 \u00e8 presente sia nella fonetica che nel lessico: nella fonetica, dal momento che la fricativa velare sorda \"h\" si \u00e8 estesa in tante voci dialettali di origine non araba; nel lessico, dal momento che la maggior parte dei toponimi locali deriva dall'arabo, ad esempio \"Magazzolo\", che deriva da \"magzil\", \"acque vorticose\", o \"xan\u00e8a\" (talvolta scritta anche \"han\u00e8a\", \"khan\u00e8a\", \"han\u00eca\" o \"han\u00e8ia\"), una voce attestata solo a Bivona.\nReligione.\nLa religione maggiormente praticata a Bivona \u00e8 il cattolicesimo: Bivona, che fa parte dell'arcidiocesi di Agrigento, ha conservato le proprie tradizioni religiose, in particolare l'antichissimo culto per santa Rosalia, la vergine palermitana che visse gran parte della sua vita sulle montagne di Bivona. I compatroni del paese sono san Francesco d'Assisi e la Madonna dell'Olio.\nProbabilmente la prima religione professata a Bivona fu l'islam. Con l'espulsione musulmana dalla Sicilia, anche a Bivona si diffuse il cristianesimo, bench\u00e9 sia attestata nel XV secolo anche la presenza della giudecca che raccoglieva una piccola comunit\u00e0 ebraica, espulsa poi nel 1492; la comunit\u00e0, nel 1454, doveva aver superato il numero di quaranta famiglie, numero necessario per l'istituzione della sinagoga locale. Nei secoli successivi, nella cittadina si stanziarono numerosi ordini religiosi, pi\u00f9 di una trentina, e furono edificati pi\u00f9 di quaranta edifici sacri, evento insolito per una comunit\u00e0 che non super\u00f2 mai gli 8.000 abitanti.\nOltre alla Chiesa cattolica, che presenta due parrocchie cittadine, \u00e8 presente una comunit\u00e0 pentecostale, fondata nel 1925 e ricostituita nel 1981 come espressione locale delle Assemblee di Dio in Italia.\nTradizioni e folclore.\nI bivonesi hanno un proprio soprannome: vengono definiti \"jud\u00e8\" (giudei), sia per l'antica presenza di una comunit\u00e0 ebraica a partire dagli ultimi secoli del medioevo, sia per un'antica tradizione, ormai persa: quella di portare in processione un Crocifisso in legno ebanizzato il primo venerd\u00ec dopo Pasqua, tanto che i cittadini dei paesi limitrofi esclamavano: \"Vivunisi jud\u00e8, ca doppu 'na simana Lu mittistivu 'ncruci arr\u00e8\", cio\u00e8 \"Bivonesi giudei, che dopo una settimana l'avete messo nuovamente in croce\".\nIstituzioni, enti e associazioni.\nA Bivona la presenza di uffici, servizi, scuole, edifici sacri, enti e associazioni di rilevanza provinciale e regionale confermano il ruolo di centro amministrativo dell'entroterra agrigentino che il paese ricopre da quando fu designato a capoluogo di distretto borbonico (1812). \nPer quanto riguarda la sanit\u00e0, fin dal XVI secolo Bivona \u00e8 dotata di strutture ospedaliere: nel 1540, infatti, con l'aiuto del Senato cittadino venne fondato l\"Ospedale degli Incurabili\", in prossimit\u00e0 della chiesa di San Bartolomeo. A ricordare quell'edificio rimane solo il nome della via, denominata appunto \"via Ospedale\".\nNel 1936 \u00e8 stato costruito un ospedale nei quartieri pi\u00f9 alti del paese: la struttura divenne presto un \"tracomatosario\", luogo di cura del tracoma, malattia che impervers\u00f2 in Sicilia soprattutto nel secondo dopoguerra e colp\u00ec maggiormente i bambini. L'edificio ospita il Distretto Sanitario di Bivona, facente parte dell'Azienda sanitaria provinciale N\u00ba 1 di Agrigento.\nCultura.\nIstruzione.\nBiblioteche.\nLa biblioteca comunale \"Romano Cammarata\", intitolata al letterato locale, ha sede presso l'ex convento delle suore agostiniane, in piazza San Giovanni. Dispone di un fondo librario di oltre 8.000 volumi, cui si aggiungono oltre 1.000 unit\u00e0 di materiale audiovisivo.\nScuole.\nLa presenza della comunit\u00e0 ebraica prima e della Compagnia di Ges\u00f9 in un secondo momento assicur\u00f2 a Bivona un continuo processo di crescita culturale gi\u00e0 a partire dal XVI secolo. Nel 1767 i gesuiti furono espulsi dalla Sicilia e il sistema scolastico, qualche anno dopo, fu gestito direttamente dal governo dei Borboni, che dispose \"l'istituzione di una scuola apposita in ciascuno dei conventi dell'Isola\": fu una fortuna per Bivona, sede, all'epoca, di quattro conventi. Sotto il governo dei Savoia, a Bivona fu istituito un ginnasio, con decreto di Garibaldi, nel 1860: tuttavia l'apertura si ebbe solo il 9 febbraio 1863.\nNel periodo fascista l'istituto fu sostituito da un istituto tecnico (intitolato a Francesco Crispi, originario della zona), in cui veniva insegnato anche il latino. Il liceo classico fu attivato alla fine degli anni quaranta grazie alla collaborazione tra l'avvocato bivonese Edmondo Trizzino, il ministro della Pubblica Istruzione Guido Gonella e l'avvocato bresciano Ludovico Montini, fratello di Giovanni Battista Montini, futuro papa Paolo VI. Il liceo-ginnasio statale di Bivona, intitolato a Luigi Pirandello, ottenne l'autonomia il 18 marzo 1953; alla fine degli anni settanta fu attivato l'istituto tecnico commerciale; negli anni novanta furono attivati nuovi corsi liceali tra cui il bio-socio-sanitario, unico in Italia, sostituito nel 2011 dal nuovo indirizzo socio-sanitario con articolazioni \"ottico\" e \"odontotecnico\". L'istituto di istruzione secondaria superiore \"Lorenzo Panepinto\", invece, presenta gli indirizzi di istruzione tecnica (settore economico e tecnologico) e professionale (settore dei servizi per l'enogastronomia e l'ospitalit\u00e0 alberghiera e settore industria e artigianato, con sede nel comune limitrofo di Cianciana).\nUniversit\u00e0.\nBivona era sede decentrata dell'Universit\u00e0 degli Studi di Palermo: per i corsi di laurea in scienze forestali e ambientali della facolt\u00e0 di agraria dal 1991 al 2001. Ospita tuttora il corso di laurea in tecniche erboristiche della facolt\u00e0 di farmacia, sebbene dall'anno accademico 2004/2005 siano state chiuse le immatricolazioni, e pertanto a breve non sar\u00e0 pi\u00f9 attivo; il corso, che dipende logisticamente dal consorzio universitario della provincia di Agrigento (CUPA), si tiene in una struttura sita nel comune limitrofo di Santo Stefano Quisquina, priva di strutture di sostegno.\nMusei.\nLa \"casa museo Carmelo Cammarata\" ospita alcune opere dello scultore locale (1924-1999), realizzate secondo tecniche tipiche della scultura siciliana.\nMedia.\nIl paese non dispone di stazioni radiofoniche, dal momento che l'unica radio bivonese, \"Radio Bivona\", risulta dismessa da anni.\nHa sede a Bivona, inoltre, la casa editrice \"Cammarata editore\", attiva dal 2001, che pubblica testi di narrativa e ha una collana dedicata alla multimedialit\u00e0.\nAlla scuola media \"Giovanni Meli\", alla biblioteca comunale \"Romano Cammarata\" e al circolo culturale \"Leonardo da Vinci\" si devono la pubblicazione di alcuni saggi storici, quali alcuni lavori del cultore di storia locale Antonino Marrone, autore di \"Bivona Citt\u00e0 feudale\", saggio in due volumi sulla storia del paese fino al 1812 edito da Salvatore Sciascia Editore, e di diverse monografie (\"Il Distretto, il Circondario e il Collegio Elettorale di Bivona (1812-1880)\", \"Storia delle Comunit\u00e0 Religiose e degli edifici sacri di Bivona\", \"Ebrei e Giudaismo a Bivona (1428-1547)\", \"Bivona dal 1812 al 1881\", \"Il fascio dei lavoratori di Bivona\"); opere del poeta e saggista Cesare Sermenghi, autore di \"Mondi minori scomparsi\" e \"Il passato e le sue risposte\". Un'altra opera sulla storia bivonese \u00e8 \"Cenno storico - politico - etnografico di Bivona\", pubblicata nel 1909 dal bivonese Giovan Battista Sedita e ristampata nel 1992. Di argomento religioso sono \"Il culto di S. Rosalia a Bivona. La Chiesa e il Fercolo\" di Salvatore Tornatore e \"Cristianesimo imperfetto\" di Alessandro De Bono.\nNegli anni duemila sono stati pubblicati alcuni libri ambientati a Bivona: \"Gaetano Marini verificatore di pesi e misure. Bivona 1862\" di Pasquale Marchese, \"Le tribolazioni di un insegnante di ginnasio\" di Placido Cerri (pubblicato nel 1872 e ristampato nel 2005), \"Giardino sicano. Bivona come metafora\" di Salvatore Guida e \"I bambini della Croce bianca\" di Carmelo Miduri.\nArte.\nA Bivona sono presenti opere d'arte appartenenti alle correnti artistiche che pi\u00f9 influenzarono e caratterizzarono la Sicilia nei secoli scorsi. Nel campo della pittura si mettono in risalto i quadri e le tele che decorano le pareti e le sagrestie delle molteplici chiese bivonesi: esempi illustri sono i quadri dello \"Zoppo di Ganci\" presenti all'interno della Chiesa del Carmine (come \"Maria e Sant'Anna\" del XVII secolo), la tela settecentesca raffigurante \"Santa Maria degli Angeli\" presente dietro l'altare maggiore della Chiesa dei Cappuccini (probabilmente opera del pittore fiammingo Ettore Cruzer) o le preziose tele site all'interno della Chiesa Madre e della Chiesa di San Paolo. Nel campo dell'architettura, i portali delle chiese di Bivona sono degli esempi paradigmatici delle varie correnti artistiche che fecero parte della vita culturale della cittadina: dal portale gotico chiaramontano, ritenuto tra i pi\u00f9 significativi reperti dell'architettura tardo gotica dell'entroterra siculo, al portale tardo gotico della chiesa del Carmine; dal portale barocco della chiesa di santa Rosalia a quello di identico stile della chiesa di san Bartolomeo; dal portale tardo-rinascimentale della chiesa madre a quello tipico del barocco autoctono della chiesa di san Paolo. Nel campo della scultura, le statue e i crocifissi presenti all'interno degli edifici sacri testimoniano il benessere economico e culturale della Bivona dei secoli passati.\nNel 1601 il sacerdote bivonese Ruggero Valenti scolp\u00ec il fercolo di Santa Rosalia: si tratta di una \"vara\" in legno dorato e policromo, a forma di baldacchino, sovrastata da una cupola traforata e sorretta da una base a rilievi instoriati da figure fantastiche (all'interno dell'opera figurano circa duecento personaggi fantastici); le colonne, ricche di dettagli e decorazioni (elementi tipici della corrente artistica tardo-manierista), sembrano quasi proteggere la statua della \"Santuzza\", dalle fattezze leggiadre e completamente ricoperta d'oro zecchino. A Bivona nacquero e operarono artisti famosi a livello regionale, soprattutto nel XVI secolo. Da qualche anno, nel periodo estivo, viene organizzata una \"Rassegna d'Arte\" (nel 2010 giunta alla quarta edizione) a cui partecipano vari artisti locali, che mettono in mostra i propri lavori che toccano ogni forma d'arte visiva: pittura, scultura, grafica, ceramica e fotografia.\nTeatro.\nDal 1996 si svolge a Bivona la rassegna di teatro popolare \"Citt\u00e0 di Bivona\", cui partecipano compagnie teatrali provenienti da diverse zone della Sicilia. Dagli anni ottanta opera una compagnia teatrale, denominata dapprima \"Associazione culturale amici dello spettacolo\" (ARCAS) e dal 2003 \"Associazione culturale Boccascena\", che ha messo in scena alcuni musical con la regia di Piero Lattuca.\nTra gli autori locali di opere teatrali si menzionano Cesare Sermenghi, Paolo Trizzino (1897-1955) (\"Il calvario di Pinocchio\", messo in scena nel 1926 al teatro \"Morgana\" di Roma) e Giuseppe Scil\u00ec Bellomo (Bivona, 1951), autore di commedie dialettali in rima.\nMusica.\nHanno sede a Bivona i complessi bandistici \"Citt\u00e0 di Bivona\" e \"Gioacchino Rossini\"; sono stati attivi il gruppo polifonico di flauto dolce e l\"ensemble\" di sassofoni dell'istituto secondario di istruzione locale, che hanno partecipato a diversi concorsi regionali e nazionali. Dal 2006 nella localit\u00e0 si tiene il concorso per filarmoniche \"Citt\u00e0 di Bivona\", riservato ai complessi bandistici amatoriali della Sicilia.\nNell'agosto 2010 \u00e8 stata inaugurata la prima sala d'incisione pubblica della regione, situata nell'ex convento delle suore agostiniane.\nCucina.\nI prodotti tipici della gastronomia locale sono a base di pesche, il frutto simbolo dell'agricoltura bivonese: torta alle pesche e di ricotta, biscotti con marmellata di pesche, pasticciotti con marmellata di pesche. Altre specialit\u00e0 sono la \"pasta 'ncasciata\" (con broccoli, sugo di pomodoro, pecorino e pezzetti di lardo), la \"froscia\" (con ricotta fresca, pane e formaggio grattugiati, uova e nepetella), la caponata di olive verdi (con olive verdi sotto sale, cipolla, sedano, aglio, sale e pepe, origano, uva, olio di oliva, aceto), \"li sfinci\" (preparati con farina di grano duro, lievito di pane, olio e acqua calda), le paste alla frutta, la pignolata e la \"cubata\" (un impasto di mandorle, zucchero, miele e cannella).\nEventi.\nSagra della Pesca.\nL'evento principale bivonese \u00e8 la Sagra della Pesca, che si tiene dal 1985. La manifestazione si svolge in tre giorni nella seconda met\u00e0 di agosto, ospita numerosi stand enogastronomici e tende a valorizzare la qualit\u00e0 del frutto locale, prodotto nel comune e nella zona dei Monti Sicani. La Pesca di Bivona per le sue particolari qualit\u00e0 \u00e8 stata esposta tra i prodotti di eccellenza all'interno del Cluster Bio-Mediterraneo di Expo 2015.\nGeografia antropica.\nUrbanistica.\nL'ubicazione collinare della cittadina ai piedi dei monti Sicani preserv\u00f2 per secoli i suoi abitanti dalla malaria e da altre malattie. Nondimeno, la presenza di abbondanti sorgenti e corsi d'acqua rese possibile l'esercizio dell'agricoltura e della pastorizia.\nIn et\u00e0 medievale, dopo l'infeudamento, Bivona divenne una \"terra cum turri\": il nucleo abitato venne fortificato e dotato di quattro porte e a nord-est dell'abitato fu costruito un castello (o torre di guardia). Nel XIV secolo, la struttura urbana, di impianto irregolare, era compresa tra le sorgenti del Savuco e dei Ferri, vi erano diverse piazze e numerose aree verdi, di propriet\u00e0 delle comunit\u00e0 religiose e delle famiglie pi\u00f9 agiate.\nNel XVI secolo, per effetto di una consistente immigrazione, il paese si estese verso sud e raggiunse la configurazione urbanistica pressappoco romboidale che perdur\u00f2 sino all'Ottocento. I nuovi quartieri erano caratterizzati da isolati disposti in maniera lineare, la maggior parte \"a spina\". Le loro denominazioni - una quarantina alla fine del secolo - servivano da vero e proprio punto di riferimento, poich\u00e9 non era usanza dare nomi alle singole vie. Altre volte i punti di riferimento erano le chiese e le edicole sacre.\nPer effetto del netto calo demografico nel XVIII secolo il tessuto urbano si deterior\u00f2 e numerosi furono i crolli di chiese e altri edifici. Tuttavia, furono costruiti i ponti sul fiume Alba, che attraversava parte del paese.\nLa denominazione delle strade e la numerazione delle case avvennero dopo il 1840. Negli stessi anni venne realizzato il tratto urbano della Strada Nazionale (attuale via Roma) che collegava Palermo e Girgenti, la realizzazione della Strada Nuova (l'attuale via Lorenzo Panepinto) sull'alveo del fiume Alba, l'ampliamento di piazza San Giovanni e la sistemazione di altre strade; fu inoltre aperto il cimitero. Nel XX secolo Bivona cominci\u00f2 a espandersi verso est e verso ovest, con la costruzione dei palazzi condominiali di via Porta Palermo e delle case popolari in prossimit\u00e0 della localit\u00e0 Santa Filomena. Inoltre furono edificate numerose ville soprattutto nella parte orientale del territorio bivonese, in direzione di Santo Stefano Quisquina. Dal 1999 il Comune di Bivona \u00e8 dotato di un Piano Regolatore Generale che individua i vincoli antisismici e quelli storico-artistico-monumentali e definisce le zone territoriali omogenee per destinazione. La superficie del centro storico cittadino misura 198.640 m\u00b2.\nSuddivisioni storiche.\nI quartieri a Bivona non sono riconosciuti amministrativamente, pertanto sono considerati solamente sotto il punto di vista storico. I principali quartieri storici di Bivona sono: il quartiere del Savuco; il quartiere di Fontana Pazza; il quartiere del Nadaro, il cui nome si ricollega probabilmente al termine arabo \"Nadar\u00e0\", \"posto panoramico\", per la sua posizione da cui si scorge gran parte del paese; il quartiere di Santa Rosalia, uno dei pi\u00f9 antichi tra quelli costruiti \"extra moenia\"; il quartiere di Santa Chiara; il quartiere di San Domenico, un tempo sede della giudecca di Bivona; il quartiere dei Garitani, che prende nome da una \"garita\", cio\u00e8 una torre di guardia che era posta nel lato sud-occidentale delle mura cittadine.\nFrazioni.\nIn passato il comune di Bivona amministrava la frazione di Borgo San Ferdinando (oggi Filaga) che nel 1859 fu assegnata al comune di Prizzi.\nL'area speciale del Bacino di Barico, censita dall'ISTAT tra le localit\u00e0 del comune di Bivona, include l'invaso artificiale in prossimit\u00e0 della diga Castello, che ricade anche nel comune di Alessandria della Rocca.\nAl 15\u00ba censimento generale della popolazione e delle abitazioni dell'ISTAT (2011), il territorio di Bivona risulta cos\u00ec suddiviso:\nEconomia.\nGrazie alla diffusa coltivazione della pesca, il settore trainante dell'economia bivonese \u00e8 quello agricolo, in cui - secondo i dati Istat risalenti al Censimento del 2001 - operano 990 unit\u00e0; i lavoratori dell'industria sono 49, 71 quelli del commercio, 57 quelli dell'artigianato e 15 gli addetti alle istituzioni.\nAgricoltura.\nIl principale prodotto dell'agricoltura bivonese \u00e8 la pesca, detta \"Montagnola\" o \"Pescabivona\", tanto che il paese \u00e8 noto come \"Citt\u00e0 delle pesche\".\nLa variet\u00e0 \u00e8 di media pezzatura, con polpa bianca e soda, non di rado solcata da venature rosee tendenti al rosso. Il sapore \u00e8 dolce e aromatico, il profumo si distingue da quello della maggior parte delle pesche prodotte nel resto di Sicilia e d'Italia.\nAlla peschicoltura si aggiunge la produzione di olive, mandorle, e uva e l'allevamento di bovini, ovini e suini, con produzione di \"carne dei Monti Sicani\" e di formaggi tipici siciliani, tra cui:\nBivona fa parte del \"Distretto Rurale dei Monti Sicani\", che comprende diversi comuni tra le province di Agrigento, Caltanissetta e Palermo.\nIl territorio bivonese \u00e8 inoltre compreso nella zona di produzione dell'Arancia di Ribera D.O.P.\nArtigianato.\nNel settore dell'artigianato \u00e8 tradizionale la produzione di sedie di legno (la cosiddetta \"Sedia di Bivona\").\nIndustria.\nSecondo un'analisi dell'ISTAT effettuata nel 2003 basata sui \"Sistemi Locali del Lavoro\" (SLL), l'industria agricola garantisce la maggiore rendita economica di Bivona.\nNella prima met\u00e0 dell'Ottocento era attiva la solfara Balata, di propriet\u00e0 del duca di Ferrandina, poi abbandonata.\nServizi.\nSecondo l'analisi degli SLL del 2003, nel settore \"Servizi alle imprese\" e nel settore \"Beni e servizi culturali e ambientali\", l'SSL di Bivona \u00e8 posto a un livello medio-alto.\nTurismo.\nAlcune iniziative e alcuni progetti, come l\"Itinerarium Rosaliae\" e la realizzazione della strada \"Mare-Monti\", tendono a promuovere il settore turistico; nel 2013 \u00e8 stata istituita la consulta comunale al turismo.\nInfrastrutture e trasporti.\nBivona, posta al crocevia tra la strada che univa Sciacca con Castronovo di Sicilia e quella che univa Agrigento con Corleone, \u00e8 stata per secoli il punto di sosta obbligata per i viandanti.\nStrade.\nIl principale asse viario che attraversa il territorio comunale \u00e8 la strada statale 118 Corleonese Agrigentina. La strada attraversa il centro urbano di Bivona lungo via Porta Palermo, piazza Guglielmo Marconi e via Roma e prosegue verso le contrade Scaldamosche e Santa Filomena.\nBivona \u00e8 inoltre servita da alcune strade provinciali:\nFerrovie.\nFino alla fine degli anni cinquanta del XX secolo il comune era servito dalla linea ferroviaria a scartamento ridotto Lercara-Filaga-Magazzolo, costruita dalle Ferrovie dello Stato a partire dal 1912 per connettere le aree solfifere di Lercara Friddi e di Cianciana alla ferrovia Castelvetrano-Porto Empedocle che correva lungo la costa meridionale della Sicilia raggiungendo i caricatori portuali. L'ultimo tratto di ferrovia entrato in esercizio fu quello tra Bivona e Alessandria della Rocca, inaugurato il 1\u00ba settembre 1924. La ferrovia oltre che per il trasporto di minerale fu impiegata anche per il trasporto passeggeri. Il servizio ferroviario della stazione di Bivona fu sospeso nell'ottobre 1959. La stazione fu definitivamente soppressa nel 1961.\nLa stazione di Bivona si trovava nella localit\u00e0 Santa Filomena, a sud-ovest del paese. La via ferrata versa ormai in pessime condizioni: i binari sono stati divelti in molti punti, il casello a sud del paese \u00e8 in rovina, mentre quello in contrada Antinoro \u00e8 stato alienato.\nAmministrazione.\nGemellaggi.\nBivona \u00e8 stata gemellata con il comune triumplino di Collebeato (Lombardia) nel biennio 2004-2005: il gemellaggio si prefiggeva di promuovere le rispettive variet\u00e0 locali di pesca all'interno delle manifestazioni a essa legate.\nAltre informazioni amministrative.\nIl comune di Bivona fa parte delle seguenti organizzazioni sovracomunali: \nSport.\nLa principale squadra di calcio cittadina \u00e8 l'ASD Bivona 2020, iscritta al campionato di Terza Categoria (girone agrigentino) nella stagione 2020/2021. \u00c8 rimasta in attivit\u00e0 sino al 2017/2018 l'ASD Virtus Bivona, che aveva sempre militato in campionati di livello regionale.\nImpianti sportivi.\nLo stadio comunale \"Renato Traina\", sito nella parte sud-occidentale del paese in prossimit\u00e0 della localit\u00e0 Santa Filomena, \u00e8 dotato di illuminazione, di tribuna coperta nel lato est e di pista di atletica, non omologata in quanto pi\u00f9 corta dei 400 metri regolamentari."}
{"id": "35064", "revid": "59785", "url": "https://it.wikipedia.org/wiki?curid=35064", "title": "Algebra di Lie", "text": "In matematica, unalgebra di Lie \u00e8 un'algebra su campo il cui prodotto soddisfa delle propriet\u00e0 aggiuntive. Le algebre di Lie sono strutture algebriche usate principalmente per lo studio di oggetti geometrico-analitici come i gruppi di Lie e le variet\u00e0 differenziabili. Prende il nome da Sophus Lie.\nDefinizione.\nUn'algebra di Lie \u00e8 uno spazio vettoriale formula_1 su un campo formula_2 (per esempio i numeri reali, i numeri complessi, o un campo finito) con un operatore binario formula_3, detto \"prodotto di Lie\", che soddisfa le seguenti propriet\u00e0:\nNotare che la prima e la terza propriet\u00e0 insieme implicano formula_11 per ogni formula_12, cio\u00e8 l\"antisimmetria\" del prodotto di Lie: viceversa l'antisimmetria implica la propriet\u00e0 3 se formula_2 ha [[caratteristica (algebra)|caratteristica]] diversa da 2.\nNotare anche che in generale il prodotto di Lie non \u00e8 [[propriet\u00e0 associativa|associativo]],\ncio\u00e8 formula_14.\nEsempi.\nPer ulteriori esempi sui gruppi di Lie e le algebre di Lie associate, si veda la voce sul [[gruppo di Lie]].\nOmomorfismi, sottoalgebre e ideali.\nUn \"omomorfismo\" \u03c6 : \"g \u2192 h\" fra due algebre di Lie \"g\" ed \"h\" sullo stesso campo base \"F\" si definisce come una [[mappa lineare|mappa \"F\"-lineare]] tale che [\u03c6(\"x\"),\u00a0\u03c6(\"y\")] = \u03c6([\"x\",\u00a0\"y\"]) per tutti gli \"x\" e \"y\" in \"g\". La composizione di tali omomorfismi \u00e8 ancora un omomorfismo, e le algebre di Lie sul campo \"F\", insieme con questi morfismi formano una [[teoria delle categorie|categoria]]. Se un tale omomorfismo \u00e8 [[biiettivit\u00e0|biiettivo]] viene chiamato \"isomorfismo\", e le due algebre di Lie \"g\" e \"h\" sono dette \"isomorfe\". \nUna \"sottoalgebra\" dell'algebra di Lie \"g\" \u00e8 un [[sottospazio lineare]] \"h\" di \"g\" tale che [\"x\",\u00a0\"y\"] \u2208 \"h\" per tutti gli \"x\", \"y\" \u2208 \"h\": una tale sottoalgebra \u00e8 quindi essa stessa un'algebra di Lie.\nUn \"ideale\" dell'algebra di Lie \"g\" \u00e8 un sottospazio \"h\" di \"g\" tale che [\"a\",\u00a0\"y\"] \u2208 \"h\" per tutti gli \"a\" \u2208 \"g\" e \"y\" \u2208 \"h\". Gli ideali sono particolari sottoalgebre. Se \"h\" \u00e8 un ideale di \"g\" allora lo spazio quoziente \"g\"/\"h\" diventa un'algebra di Lie definendo [\"x\" + \"h\", \"y\" + \"h\"] = [\"x\", \"y\"] + \"h\" per tutti gli \"x\", \"y\" \u2208 \"g\". Gli ideali sono precisamente i [[kernel di un omomorfismo|kernel]] degli omomorfismi, e il [[teorema fondamentale degli omomorfismi]] vale anche per le algebre di Lie.\nClassificazione delle algebre di Lie.\nDelle algebre di Lie si conosce una classificazione abbastanza soddisfacente e questa fornisce un notevole aiuto alla classificazione dei gruppi di Lie. Ogni algebra di Lie reale o complessa a dimensioni finite pu\u00f2 ottenersi come algebra di Lie di un gruppo di Lie reale o complesso [[semplicemente connesso]] ([[teorema di Ado]]). Possono per\u00f2 trovarsi pi\u00f9 gruppi di Lie, anche non semplicemente connessi, che danno origine alla stessa algebra di Lie. Per esempio i gruppi SO(3) (matrici ortogonali 3\u00d73 a elementi reali con [[Determinante (algebra)|determinante]] 1) e SU(2) (matrici complesse unitarie 2\u00d72 a elementi complessi con determinante 1) danno entrambi origine alla stessa algebra di Lie, precisamente la R3 munita del prodotto esterno.\nUna caratterizzazione meno stringente di quella di algebra di Lie abeliana \u00e8 quella di [[algebra di Lie nilpotente]]; \"g\" si dice \"nilpotente\" se la [[serie centrale inferiore]]: \"g\" &gt; [\"g\", \"g\"] &gt; [[\"g\", \"g\"], \"g\"] &gt; [[[\"g\", \"g\"], \"g\"], \"g\"] &gt; ... si riduce al vettore zero da un certo punto in poi. Per il [[teorema di Engel]] un'algebra di Lie \u00e8 nilpotente se e solo se per ogni \"u\" in \"g\" la mappa\ndefinita da\n\u00e8 nilpotente. Ancora meno stringentemente, un'algebra di Lie \"g\" \u00e8 detta [[algebra di Lie risolubile|risolubile]] se i termini della [[serie derivata]]: \"g\" &gt; [\"g\", \"g\"] &gt; [[\"g\", \"g\"], [\"g\", \"g\"]] &gt; [[[\"g\", \"g\"], [\"g\", \"g\"]], [[\"g\", \"g\"], [\"g\", \"g\"]]] &gt; ... si riducono al vettore zero da un certo punto in poi. Una sottoalgebra risolubile massimale \u00e8 chiamata \"[[sottoalgebra di Borel]]\".\nUn'algebra di Lie \"g\" \u00e8 detta \"[[algebra di Lie semisemplice|semisemplice]]\" se l'unico ideale risolubile di \"g\" \u00e8 banale. Equivalentemente, \"g\" \u00e8 semisemplice se e solo se la cosiddetta [[forma di Killing]] \"K\"(\"u\",\"v\") = tr(ad(\"u\")ad(\"v\")) \u00e8 [[forma non degenere|non degenere]]: qui, tr denota l'operatore [[traccia (matrice)|traccia]].\nQuando il campo \"F\" ha caratteristica zero, \"g\" \u00e8 semisemplice se e solo se ogni sua [[rappresentazione di un'algebra di Lie|rappresentazione]] \u00e8 completamente riducibile, cio\u00e8 se e solo se per ogni [[sottospazio invariante]] della rappresentazione c'\u00e8 un complemento invariante ([[teorema di Peter-Weyl]]).\nUn'algebra di Lie \u00e8 detta \"semplice\" se non \u00e8 abeliana e non possiede ideali non banali. Le algebra di Lie semplici costituiscono una sottoclasse delle semisemplici, mentre le pi\u00f9 generali algebre di Lie semisemplici sono esprimibili come somme dirette di algebre di Lie semplici.\nLe algebre di Lie complesse semisemplici sono classificate attraverso i loro [[sistema di radici|sistemi di radici]].\nCollegamenti esterni.\n[[Categoria:Algebre di Lie| ]]\n[[Categoria:Strutture algebriche]]"}
{"id": "35071", "revid": "125642197", "url": "https://it.wikipedia.org/wiki?curid=35071", "title": "Papa Sisto IV", "text": "Divenuto papa nel 1471, tenne il pontificato per tredici anni durante i quali assecond\u00f2 la politica espansionista ai danni degli altri Stati italiani dando ascolto soprattutto al nipote Girolamo Riario. Compromesso con la congiura dei Pazzi ai danni di Giuliano e di Lorenzo de' Medici (1478), Sisto IV gett\u00f2 una macchia morale sul suo pontificato generando una guerra deleteria dalla quale si salv\u00f2 soltanto per l'occupazione di Otranto da parte dei Turchi ottomani (1480), che fece appianare le diatribe tra i signori italiani, coalizzandoli contro il nemico comune. Fu ancora il responsabile della Lega contro il duca di Ferrara, nemico acerrimo del nipote Girolamo.\nIl nome di Sisto IV \u00e8 comunque legato anche ad alcune iniziative di carattere spirituale: favor\u00ec la devozione mariana nella cristianit\u00e0 e celebr\u00f2 il Giubileo del 1475. Grande patrono delle arti e dell'umanesimo, favor\u00ec la ricostruzione in senso monumentale di Roma: tra le varie opere che egli incoraggi\u00f2 ci fu la realizzazione della cosiddetta Cappella Sistina che in seguito, durante il papato del nipote Giulio II, sar\u00e0 affrescata da Michelangelo. Porta il medesimo nome una seconda cappella, adiacente alla cattedrale di Savona, sepolcro dei suoi genitori.\nBiografia.\nFormazione e carriera ecclesiastica.\nLa famiglia.\nNacque a Celle in Liguria, in localit\u00e0 Richetti, il 21 luglio 1414, da Leonardo di Savona Della Rovere, \u00ab\"accimator panni\"\u00bb , e da Luchina Monleone, appartenente a una famiglia nobile genovese esiliata nel 1317 a Savona e arricchitasi con il commercio.\nLa famiglia, anche se da alcuni biografi antichi venne definita \u00abegregia\u00bb o \u00abillustre\u00bb, fu probabilmente di condizione modesta, ma certamente non \u00abbassissima e vile\u00bb come polemicamente affermeranno i detrattori del pontefice. Importanza singolare avranno le sorelle di Francesco (Luchina, Franchetta, Pellina, Maria e Bianca), per le alleanze matrimoniali e per il destino che sarebbe toccato ai figli, in particolare quelli di Bianca (Pietro e Girolamo Riario) e il figlio di Luchina, Girolamo Basso della Rovere. Francesco ebbe anche due fratelli: Raffaello (padre di Giovanni, di Bartolomeo, vescovo di Massa, e di Giuliano, il futuro Giulio II) e Bartolomeo, padre di Leonardo Della Rovere.\nFrate francescano.\nLa madre consacr\u00f2 Francesco fin da piccolo al poverello di Assisi e a Sant'Antonio per le grazie ricevute in situazioni disperate. Il fanciullo venne affidato fin dall'et\u00e0 di nove anni al frate minorita conventuale Giovanni da Pinerolo. Studi\u00f2 le arti del trivio (grammatica, ovvero la lingua latina, retorica e dialettica, cio\u00e8 le basi della filosofia) nel convento francescano di Savona. All'et\u00e0 di quindici anni pronunci\u00f2 i voti (settembre del 1429).\nNegli anni 1430-1432 frequent\u00f2 il triennio di logica e filosofia, studiando il primo anno nel convento francescano di Chieri (filosofia naturale, sotto la guida di fra Galasso da Napoli) e gli altri due allo \"Studium\" generale di filosofia di Pavia (metafisica e morale). Conseguita la preparazione accademica, affront\u00f2 un triennio come insegnante tirocinante (1432-1435, a Chieri). Terminato il tirocinio, nel 1435 and\u00f2 a studiare teologia all'Universit\u00e0 di Bologna. Dal 1437 svolse un altro triennio come insegnante (1437-1439). Nel 1439 venne ordinato sacerdote. Nel periodo 1439-1441 fu lettore di filosofia a Venezia. Fu quindi inviato a Padova, dove, dopo un ulteriore triennio di insegnamento e di esami, ottenne la licenza (27 marzo 1444) e infine, all'et\u00e0 di ventinove anni, il dottorato in teologia (14 aprile 1444). Grazie alle notevoli doti intellettuali, Francesco della Rovere pot\u00e9 insegnare in molte universit\u00e0 italiane, tra cui la stessa Padova (docente di logica, aprile 1444-maggio 1446), Pavia, Siena, Bologna e Firenze.\nOltre alla carriera accademica, frate Francesco ascese di grado all'interno della gerarchia dell'ordine francescano: fu nominato prima ministro della provincia francescana della Liguria (1460), e poi ministro generale dei francescani a Perugia il 19 maggio 1464, incarico che gestir\u00e0 con dedizione e fermezza d'animo e che manterr\u00e0 fino al 1469 in occasione del capitolo generale che si tenne a Venezia, eliminando gli individui indegni e cercando di ripristinare la moralit\u00e0 nei vari monasteri. Tale attivit\u00e0 indefessa fu premiata, grazie agli elogi dell'amico cardinale Bessarione, con la nomina a cardinale di San Pietro in Vincoli da papa Paolo II, il 18 settembre 1467. Si disse che in tale occasione il pontefice afferm\u00f2 davanti al Sacro Collegio: \u00abEcco il nostro successore\u00bb. Dal 5 settembre 1470 fu nominato abate di Sant'Eustachio di Nervesa nel Trevigiano.\nTeologo.\nFrancesco della Rovere si dimostr\u00f2 anche un raffinato scrittore e un acuto teologo. All'inizio degli anni 1460 compose, in opposizione ai domenicani, il trattato \"De Sanguine Christi\"\",\" in cui difese l'idea di Giacomo della Marca secondo cui il sangue di Cristo versato prima della Passione non avrebbe alcun valore salvifico. L'opera del teologo Della Rovere, per\u00f2, tentava nel contempo di conciliare l'idea di Della Marca con quella dei domenicani, i quali sostenevano che il sangue del Redentore poteva avere valore salvifico. \nScrisse anche altre opere, una intitolata \"De futuris contingentibus\" in una disputa con l'Universit\u00e0 di Lovanio; e un'altra ancora sull'Immacolata concezione di Maria. Oltre a essere teologo, Francesco era anche un abile predicatore e questo lo dimostr\u00f2 davanti a papa Pio II, quando disput\u00f2 con un suo avversario sul valore salvifico del sangue di Cristo.\nL'elezione al Soglio.\nDopo la morte di Paolo II, avvenuta il 26 luglio, 18 cardinali si riunirono in conclave il 2 agosto. L'elezione del cardinale Della Rovere, caldeggiata dal duca di Milano Galeazzo Maria Sforza, fu quasi all'insegna della simonia: il nipote di Della Rovere, l'assistente del Conclave Pietro Riario, mercanteggiava con i vari cardinali perch\u00e9 i voti convergessero sullo zio. Cos\u00ec, grazie alle pressioni dei cardinali Latino Orsini, Rodrigo Borgia e Francesco Gonzaga i porporati, dopo aver inizialmente convogliato parte dei loro voti sul Bessarione che per\u00f2 rifiut\u00f2 a causa dell'et\u00e0 avanzata, il 9 agosto all'unanimit\u00e0 proclamarono Della Rovere nuovo pontefice, che assunse il nome di Sisto IV in omaggio al santo del giorno. Fu incoronato il 25 agosto del 1471 dal cardinale protodiacono Rodrigo Borgia, dopo essere stato consacrato prima vescovo dal cardinale Guillaume d'Estouteville, come si apprende da recenti studi di genealogia episcopale. Subito dopo la sua incoronazione, in occasione del tumulto avvenuto il giorno del Possesso presso il Laterano, diede luogo alla costituzione del primo nucleo di milizia pontificia destinata alla difesa del pontefice e alla custodia del palazzo apostolico, poi divenuta guardia svizzera pontificia, affidandone il comando ad Andrea da Norcia.\nIl pontificato (1471-1484).\nGoverno della Chiesa.\nLe due Crociate contro i Turchi (1472 e 1480).\nSisto IV, appena eletto al soglio pontificio, appoggi\u00f2 una crociata contro l'Impero Ottomano, divenuto estremamente aggressivo e minaccioso nei confronti dell'Europa. Pertanto, dopo aver inviato vari legati presso gli stati europei, il pontefice affid\u00f2 al cardinale Oliviero Carafa la guida di 10 galee pontificie (unite a quelle veneziane e napoletane, per un totale di 85 triremi e svariate decine di migliaia di fiorini) per attaccare il sultano Maometto II. Le liti fra i coalizzati si conclusero nella disfatta quando le milizie cristiane fallirono nella conquista della citt\u00e0 di Smirne che, tuttavia, fu incendiata dalle truppe cristiane. Nonostante ci\u00f2, Sisto decise di onorare le vane imprese militari del Carafa con un festoso carnevale nel 1473.\nLa seconda crociata, bandita per ordine del papa dal frate e teologo Pacifico da Cerano, fu invece dettata dalla necessit\u00e0 di difendere l'Italia dalla minaccia dei Turchi, i quali avevano conquistato Otranto l'11 agosto 1480, citt\u00e0 sotto assedio dal 28 luglio da parte di una flotta di 150 navi con a bordo diciottomila uomini. Gli Stati italiani, fino a quel momento impegnati in una guerra generata dalla Congiura dei Pazzi e contro il signore di Firenze Lorenzo il Magnifico, si riunirono prontamente in una lega militare e Sisto IV, dopo un iniziale pensiero di abbandonare Roma per la pi\u00f9 sicura Avignone, l'anim\u00f2 fermamente. La citt\u00e0 di Otranto, assediata dalle milizie e dalla flotta guidata dal cardinale Paolo Fregoso, fu liberata il 10 settembre del 1481.\nIl Giubileo del 1475.\nSisto IV conferm\u00f2 il Giubileo (chiamato cos\u00ec per la prima volta da un pontefice), indetto dal predecessore Paolo II, con la bolla \"Salvator Noster\" del 26 marzo 1472. Il Giubileo, nonostante vedesse la partecipazione di re Cristiano I di Danimarca e di Federigo da Montefeltro, fu funestato da eventi avversi: l'esondazione del Tevere e la conseguente pestilenza causarono un notevole deflusso di pellegrini; lo stesso Papa nel giugno del 1476 dovette mettersi in salvo fuori Roma, stabilendosi prima a Campagnano per giungere poi a visitare alcune localit\u00e0 dell'Umbria, tra le quali Amelia durante il mese di luglio, fino a raggiungere, nella terza decade di agosto, Assisi da dove avrebbe dato la bolla \"Quamvis Altissimus\" con la concessione dell'indulgenza nel giorno della traslazione di San Francesco e dove secondo alcune fonti avrebbe effettuato anche la ricognizione del corpo del santo, per far ritorno a Roma nel successivo autunno. A causa delle guerre in corso e della scarsa sicurezza delle strade che ridusse l'afflusso dei pellegrini verso Roma, il pontefice consent\u00ec che le indulgenze del giubileo potessero essere lucrate anche nelle citt\u00e0 di Benevento e Bologna, prolungando con breve apostolico il giubileo fino a tutto il mese di agosto 1476.\nLa devozione mariana.\nCon la costituzione \"Cum praecelsa\" del 1476, Sisto IV istitu\u00ec la festa (8 dicembre) dell'Immacolata Concezione della Vergine Maria, facendo inoltre consacrare la Cappella Sistina al quest'ultima solennit\u00e0. Sisto IV autorizz\u00f2 l'uso nel Breviario romano dell'ufficio per la solennit\u00e0 redatto da Bernardino de' Bustis e da Leonardo de Nogarolis, che rest\u00f2 in vigore fino al 1568, quando Pio V pubblic\u00f2 il Breviario riformato all'interno della costituzione apostolica \"Quod a nobis postulat\". Sisto IV concesse anche l'indulgenza che gi\u00e0 era prevista durante l'Ottava del Corpo di Cristo.\nLa decisione del pontefice, per\u00f2, non fu accettata placidamente, in quanto si riteneva che tale peculiarit\u00e0 della Madonna fosse un'eresia, per cui l'anno successivo fece disputare sull'argomento il generale dell'ordine francescano Francesco da Brescia (a favore del provvedimento) con il domenicano Vincenzo Bandelli. Nonostante ci\u00f2, il pontefice dovette ancora intervenire nel 1483 con la costituzione \"Grave minis\" per mettere a tacere quei predicatori che ancora osavano proclamare l'eresia dell'immacolata concezione. Inoltre, papa Sisto IV promosse anche la recita del rosario, preghiera che verr\u00e0 solennemente elevata a preghiera mariana per eccellenza un secolo pi\u00f9 tardi da san Pio V. Sempre nell'ottica della venerazione mariana, papa Sisto patrocin\u00f2 la devozione verso la madre della Madonna, sant'Anna, e verso il marito della medesima, san Giuseppe.\nLa formulazione dogmatica sarebbe stata proclamata solamente l'8 dicembre 1854 da papa Pio IX.\nLa nascita dell'Inquisizione spagnola (1478).\nSisto acconsent\u00ec all'inquisizione spagnola, in seguito all'emanazione di una bolla del 1\u00ba novembre 1478 che istituiva un inquisitore a Siviglia, sotto pressione politica di Ferdinando II di Aragona. Cionondimeno, Sisto discusse su protocollo e prerogative della giurisdizione, fu scontento degli eccessi dell'inquisizione e prese misure per condannare gli abusi pi\u00f9 plateali nel 1482 ma, grazie agli accordi con Ferdinando e Isabella di Castiglia che potevano nominare inquisitori uomini di loro fiducia, fu nominato Tom\u00e1s de Torquemada come inquisitore generale, confermato poi dallo stesso Sisto.\nLa fine del conciliarismo: Andrea Zamometic.\nNel 1478 Sisto IV abrog\u00f2 gli ultimi decreti del Concilio di Costanza che avevano posto limite all'autorit\u00e0 papale. Davanti per\u00f2 alla corruzione dilagante nella corte papale, il domenicano Andrea Zamometic (1420 ca. - 1484), un tempo amico di Sisto e ora ambasciatore dell'imperatore Federico III, si ritenne sdegnato degli scandali che ivi si perpetravano (alcuni suppongono che avesse litigato con Papa Sisto per la mancata nomina a cardinale). Fuggito da Roma, si rifugi\u00f2 a Basilea ove tent\u00f2, il 25 marzo del 1482, di convocare un Concilio ecumenico volto a giudicare il Papa ma quest'ultimo, ribadendo l'inappellabilit\u00e0 del clero alla convocazione di un Concilio ecumenico senza il consenso del Pontefice e lanciando l'interdetto su Basilea (1483), riusc\u00ec ad avere la meglio. Arrestato, Zamometic si impicc\u00f2 nella sua cella nel 1484.\nCanonizzazioni e altre attivit\u00e0.\nSisto IV, francescano, fece molto per avvantaggiare gli ordini mendicanti (e specialmente quello da cui proveniva). Tra le varie iniziative, il pontefice canonizz\u00f2, il 14 aprile 1482, il teologo francescano Bonaventura da Bagnoregio, mentre l'anno precedente elev\u00f2 all'onore degli altari i 300 frati francescani martiri in Marocco. Oltre alle canonizzazioni, Sisto IV approv\u00f2 un certo numero di ordini religiosi, tra i quali l'Ordine dei Minimi, quello degli Agostiniani scalzi e degli Agostiniani eremiti.\nConcistori per la creazione di nuovi cardinali.\nPapa Sisto IV durante il suo pontificato ha creato 34 cardinali nel corso di 8 distinti concistori.\nRapporti con i monarchi cristiani.\nFrancia.\nSisto IV continu\u00f2 lo sterile dibattito con Luigi XI di Francia, che continu\u00f2 a difendere la Prammatica sanzione di Bourges (1438), in base alla quale tutti i decreti papali riguardanti la Chiesa di Francia dovevano essere preventivamente autorizzati dal monarca prima di essere promulgati. La Prammatica sanzione divenne il perno dell'indipendenza della Chiesa gallicana.\nSpagna.\nOltre a favorire l'Inquisizione spagnola, Sisto IV tenne una fitta rete di contatti con la sovrana di Castiglia, Isabella, e con il re d'Aragona suo consorte Ferdinando. Per favorire la loro crociata contro i mori di Granada, il pontefice non esit\u00f2 a concedere indulgenze a coloro i quali intendessero supportare le iniziative dei sovrani cattolici.\nRussia.\nSisto IV tent\u00f2 anche di avvicinare alla Chiesa Cattolica l'ortodossa Russia tramite il matrimonio di Zoe Paleologa, nipote dell'ultimo imperatore bizantino Costantino XI, e il granduca di Moscovia Ivan III. Ricevuti i delegati russi il 25 marzo del 1472, il papa diede la sua approvazione per il matrimonio dell'erede dell'Impero bizantino col sovrano russo, dotandola di una ricca dote. Successivamente per\u00f2, a causa dei contrasti tra il clero russo che non intendevano riconoscere la superiorit\u00e0 del pontefice romano, fece naufragare ogni tentativo di riconciliazione ecumenica.\nIl dono della rosa d'oro.\nCome riferisce lo storico Gaetano Moroni, papa Sisto IV fece dono a numerosi sovrani della pi\u00f9 alta onorificenza che un cristiano, per le sue virt\u00f9, possa aspirare, ossia la rosa d'oro. Durante il suo pontificato Sisto IV fece dono della rosa d'oro al re di Danimarca e Norvegia Cristiano I, a Ludovico III di Mantova, a Eberardo V del W\u00fcrttemberg, al doge Andrea Vendramin, a Ernesto di Sassonia e a Federigo da Montefeltro.\nGoverno dello Stato Pontificio: il nepotismo di Sisto.\nPer comprendere le mosse politiche di papa Della Rovere, bisogna prima sottolineare l'enorme influenza che ebbero su di lui i suoi parenti. Il suo pontificato, infatti, fu caratterizzato da una politica nepotista ancora pi\u00f9 tenace di quella dei suoi predecessori. Sisto IV contava numerosi parenti: 4 sorelle, 2 fratelli e 15 nipoti, due dei quali (Giuliano della Rovere e lo scapestrato Pietro Riario che, morto prematuramente a 28 anni, fu sostituito da Raffaele Riario) furono elevati al rango cardinalizio gi\u00e0 dal primo concistoro; si diedero alla carriera politica, invece, il nipote ed ex mercante di stoffe Girolamo Riario (per il quale Sisto IV volle il dominio di Imola e di Forl\u00ec) e Giovanni della Rovere, che fu nominato prefetto dell'Urbe. Sulla politica estera di Sisto influ\u00ec in modo preponderante Girolamo Riario che, completamente ignorante di politica e tutto intento al guadagno personale, gett\u00f2 Sisto IV in una serie di guerre infruttuose che dilapidarono le finanze papali (che poterono essere parzialmente reintegrate grazie ai proventi del Giubileo del 1475 e all'istituzione della dataria apostolica).\nLa politica spregiudicata del Riario e il carattere violento di lui suscitarono varie rivolte nell'Urbe e nella Campagna romana nel 1482. Nel tentativo di stringere legami con gli Orsini, il Riario si mise palesemente contro i Savelli e soprattutto i Colonna (colpevoli di essersi anche opposti al pontefice per le misure da lui prese negli anni precedenti circa la possibilit\u00e0 di coltivazione da parte dei coloni dei latifondi lasciati incolti) i quali, per rappresaglia, scatenarono le loro bande armate per Roma e per tutto il contado circostante, minando cos\u00ec l'autorit\u00e0 pontificia. Probabilmente, seguendo le parole di Daniel Rops: \u00able povere origini e una formazione francescana evidentemente non lo preparavano a maneggiare ragionevolmente le enormi somme che si vennero ormai a trovare nelle sue mani\u00bb dopo l'elezione pontificia.\nRapporti con gli altri Stati italiani.\nLa Congiura dei Pazzi e la guerra contro Firenze (1478-1480).\nIl primo obiettivo del Riario fu la Firenze di Lorenzo il Magnifico. Il Medici, contrariato con papa Sisto per l'occupazione di Imola e Faenza, era in rapporti molto tesi anche per la mancata nomina cardinalizia del fratello Giuliano. Il Riario, intenzionato a crearsi un vasto principato in Toscana, prese contatti con i Pazzi, banchieri avversari dei Medici per il controllo delle istituzioni cittadine ai quali Sisto IV affid\u00f2 la sua fiducia nei prestiti e, forse, anche con Federico da Montefeltro. Preparato il complotto, questi fu perpetrato il 26 aprile del 1478 durante la Santa Messa nel Duomo di Santa Maria del Fiore: Giuliano rimase ucciso, mentre Lorenzo scamp\u00f2 alla morte. La vendetta di Lorenzo fu esemplare: i congiurati furono tutti giustiziati, tra cui l'arcivescovo di Pisa Francesco Salviati, che venne impiccato sulle mura del fiorentino Palazzo della Signoria. Sisto, dal momento che uccidere un ecclesiastico equivaleva a essere scomunicati dalla Chiesa, replic\u00f2 con la scomunica contro Lorenzo (la bolla \"Ineffabilis et summi patris providentia\" del 1\u00ba giugno 1478) e due anni di guerra contro Firenze. La guerra contro Firenze fu un insuccesso, perch\u00e9 nessuno degli altri \"cripto-congiurati\" intervenne per salvare il Papa. Da questa inutile e dispendiosa guerra, Sisto fu paradossalmente salvato dalla conquista di Otranto da parte dei Turchi nel 1480: si giunse pertanto alla pace con Firenze il 3 dicembre del medesimo anno.\nLa guerra di Ferrara (1482-1484).\nPapa Sisto IV, spinto sempre dal nipote Girolamo Riario intenzionato a crearsi un principato nell'Italia centrale, prese parte alla lega del 1482 in cui Venezia e Genova strinsero un'alleanza contro il re di Napoli, la Repubblica di Firenze, il duca di Milano, e di Ferrara. Nella prima fase della guerra le truppe di Venezia attaccarono il Ducato di Ferrara, conquistando il Polesine e arrivando fin sotto le mura della citt\u00e0. Il territorio dello Stato della Chiesa fu minacciato dal re di Napoli Ferdinando I, anche se le truppe napoletane diedero uno scarso contributo alla causa della guerra. Roberto Malatesta, comandante dei Veneziani, scese in Lazio in aiuto dei soldati pontifici. Lo scontro decisivo avvenne nell'agro romano, nella localit\u00e0 denominata Campomorto (vicino ad Aprilia): il 21 agosto 1482, dopo sei ore di combattimento, le truppe pontificie costrinsero i napoletani alla ritirata. \nPer il papa non c'era pi\u00f9 ragione di continuare la guerra. Il 28 novembre stipul\u00f2 con il re di Napoli una tregua, alla quale il 12 dicembre segu\u00ec la pace. Per essersi rifiutata di desistere dalle ostilit\u00e0 (e per essere una pericolosa rivale alle ambizioni papali sulle Marche), Sisto pose Venezia sotto interdizione fino a tutto il 1483. La guerra si concluse definitivamente con la pace di Bagnolo nel 1484.\nLa morte.\nSisto IV, le cui condizioni di salute erano peggiorate nel corso dell'ultimo anno, mor\u00ec il 12 agosto del 1484 a causa di una febbre persistente. La tomba, opera del genio di Antonio del Pollaiolo, fu posta inizialmente, come ricorda il von Pastor, in una cappella fatta costruire apposta nell'antica basilica vaticana. Successivamente fu trasportata nelle grotte vaticane, dove si trova tuttora.\nIl mecenatismo di Sisto IV.\nLa monumentalizzazione di Roma.\nLe intenzioni di rafforzamento del prestigio temporale del papato indussero papa Sisto a grandi interventi edilizi e urbanistici pur nella scarsezza dei fondi disponibili, volti a un recupero urbanistico e a una monumentalizzazione della citt\u00e0 di Roma, in seguito proseguiti e potenziati dai progetti del nipote Giuliano, futuro papa Giulio II.\nI principali interventi architettonici e urbanistici.\nUno dei primi interventi del pontefice fu la radicale ricostruzione dell'arcispedale di Santo Spirito in Saxia, andato distrutto da un incendio nel 1471, anche in previsione dell'imminente Anno Santo. Commission\u00f2 la costruzione del ponte Sisto, che inaugurato per il Giubileo del 1475 doveva facilitare l'accesso a San Pietro dei pellegrini provenienti dalla riva sinistra del Tevere, fino allora costretti ad accalcarsi sul Ponte Sant'Angelo con frequenti incidenti, rendendo meglio fruibile l'itinerario gi\u00e0 presente tra porta Settimiana e la Porta Santo Spirito poi rettificata e ampliata dal Bramante dal 1503 e che prender\u00e0 nome di Via della Lungara. Apr\u00ec una nuova strada, la \"Via Sistina\" (odierno \"Borgo Sant'Angelo\"), nel rione di Borgo. Su suggerimento del re di Napoli in visita al papa in occasione di quel Giubileo, soprattutto con la bolla \"Etsi de cunctarum civitatum\" del 30 giugno 1480, si ordinava l'eliminazione di portici, sporti e balconi, facendo rettificare le principali arterie che da Ponte Sant'Angelo si diramavano per la citt\u00e0. Le nuove strade cos\u00ec ottenute furono:\nA queste si aggiungevano altre vie, come il tracciato dell'attuale via dei Pettinari che, dal nuovo ponte da lui fatto riedificare e che da lui prese nome, collegava Trastevere alla via Mercatoria, i mercati di Campo de' Fiori e Piazza Navona. Papa Sisto IV fece anche ricostruire la Basilica di San Vitale nel 1475.\nLa Cappella Sistina.\nLa sua opera di restauro dell'Urbe culmin\u00f2 con la ricostruzione e con la parziale decorazione della \"Cappella Palatina\" di Palazzo Apostolico che acquis\u00ec e divenne famosa nel mondo con il nome di Cappella Sistina, alla quale furono chiamati artisti di grido come Mino da Fiesole, Sandro Botticelli, Domenico Ghirlandaio, Pietro Perugino, Luca Signorelli e il Pinturicchio. L'opera di restauro, iniziata su una cappella palatina attestata per la prima volta nel 1368 e affrescata a suo tempo dal Giottino e da Giovanni da Milano, inizi\u00f2 nel 1477 e ci\u00f2 fu dovuto al fatto che le principali cerimonie pontificie erano officiate in tale cappella. Il ciclo di decorazioni degli affreschi per opera degli artisti sovra citati inizi\u00f2 nel 1478, per poi continuare fino ai primi anni 1480, con un rallentamento dovuto alla guerra contro Firenze.\nLa protezione degli umanisti, intellettuali, musici e artisti.\nDopo \"l'oscura\" parentesi di papa Paolo II, l'avvento di Sisto IV fece ritornare in auge l'umanesimo. Per la \"renovatio urbis\", infatti, Sisto aveva bisogno dell\"'intellighenzia\" degli umanisti (come papa Niccol\u00f2 V si avvalse dei servigi dell'Alberti) e pertanto riapr\u00ec nel 1479 il collegio degli abbreviatori, l'Accademia Romana e ricopr\u00ec d'incarichi Pomponio Leto e il Platina, il quale fu nominato primo prefetto della Biblioteca Apostolica Vaticana, caduta nel degrado sotto Paolo II:\nSempre per conto di Sisto IV, il Platina scrisse il \"Liber de vita Christi ac omnium pontificum\", in cui descrisse la figura di Paolo II nei termini pi\u00f9 foschi. Infine, oltre ai numerosi artisti che chiam\u00f2 a Roma per abbellirla, Sisto si segnal\u00f2 anche come mecenate della musica, chiamando a Roma Josquin des Prez e fondando il coro della Cappella Sistina. Cerc\u00f2 infine di porre rimedio all'eccessiva lunghezza dell'anno giuliano rispetto all'anno tropico (di 11' e 15\" per anno) tentando di riorganizzare lo stesso calendario giuliano, chiamando a Roma il matematico e astronomo tedesco Regiomontano nel 1475. La questione tuttavia rimase aperta a seguito della morte del matematico nello stesso anno.\nSisto IV nella storiografia.\nDalla trattazione, si pu\u00f2 concludere che il pontificato di Sisto IV, in generale, risulta un parziale fallimento. Bench\u00e9 non privo di qualit\u00e0 necessarie a un pontefice egli non si prodig\u00f2 per la Riforma della Chiesa, dedicandosi quasi esclusivamente a interessi puramente terreni e \u00abinaugur\u00f2 una serie di pontefici che secolarizzarono sistematicamente il papato\u00bb favorendo \u00abtroppi uomini privi di ogni valore\u00bb in seno al Collegio Cardinalizio. Tali guerre, oltre a essere infruttuose, dilapidarono il tesoro papale, lasciando al successore Innocenzo VIII un deficit enorme. Come per Callisto III, il pontificato di Sisto si segnal\u00f2 per lo scandaloso nepotismo, pratica che condusse al rango cardinalizio uno dei futuri pontefici, cio\u00e8 Giulio II. Nonostante ci\u00f2, a questo pontefice si riconosce il merito di aver consolidato il sogno di Niccol\u00f2 V e di Pio II, cio\u00e8 quello della monumentalizzazione di Roma, segnando il trapasso definitivo dalla Roma medievale a quella rinascimentale e l'instaurazione definitiva della monarchia assoluta del papa. Sisto ebbe anche il buon senso di ridare nuovo respiro alla cultura umanista, necessaria appunto per il suo progetto di \"renovatio urbis\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nPasquinate.\nContro Sisto IV furono scritte diverse pasquinate, tra le quali la pi\u00f9 velenosa \u00e8 la seguente:"}
{"id": "35081", "revid": "1427733", "url": "https://it.wikipedia.org/wiki?curid=35081", "title": "Repubblica Araba Unita", "text": "La denominazione Repubblica Araba Unita (, RAU) rappresentava un'entit\u00e0 statuale creata dall'unione politica degli Stati di Siria ed Egitto, cui poco tempo dopo ader\u00ec, con una formula confederale pi\u00f9 elastica (che prevedeva la denominazione di Stati Arabi Uniti) anche lo Yemen del nord. L'esperimento della Repubblica Araba Unita, che si proponeva di coinvolgere anche altri Stati arabi, naufrag\u00f2, tuttavia, nel 1961, quando la Siria se ne distacc\u00f2 a causa delle divergenze con l'Egitto sulla linea politica che l'unione doveva adottare.\nStoria.\nLa RAU nacque ufficialmente il 1\u00ba febbraio 1958, soprattutto grazie al grande impegno del Presidente egiziano Gamal Abd el-Nasser; aveva come capitale Il Cairo, e come presidente lo stesso Nasser. Essa rappresenta uno dei tentativi di unificazione politica araba, realizzati sotto la spinta di un forte afflato panarabo, fino alla fine degli anni settanta.\nIl 10 aprile 1958 la RAU adott\u00f2 una bandiera basata sullo stendardo della liberazione araba, con l'aggiunta di due stelle verdi per rappresentare i due Stati. Tale bandiera costituisce tuttora il vessillo nazionale siriano, anche se, naturalmente, le stelle non hanno pi\u00f9 altro significato che quello di memoria storica. L'emblema riprendeva invece l'\"aquila ayyubide\" (la cosiddetta aquila di Saladino\"), in ricordo di una dinastia che govern\u00f2 congiuntamente i territori egiziani e quelli siriani.\nL'Egitto, anche dopo il 1961, continu\u00f2 a mantenere tale denominazione e ha utilizzato la bandiera della RAU fino al 31 dicembre 1971. La Siria invece dopo il distacco dalla RAU riadott\u00f2 per un breve periodo (1961-1963) la bandiera che aveva usato fino all'Unione con l'Egitto per poi recuperare nel 1963 la bandiera della RAU come proprio vessillo nazionale. Cos\u00ec dal 1963 al 1972 Siria ed Egitto, bench\u00e9 non pi\u00f9 uniti in un unico Stato, utilizzarono la medesima bandiera e il medesimo stemma. Solo a partire dal 1972 l'Egitto modific\u00f2 la sua denominazione, definendosi Repubblica Araba d'Egitto, cambiando anche bandiera e stemma di Stato. La Siria invece mantenne la bandiera della RAU, conosciuta da quel momento come bandiera nazionale siriana."}
{"id": "35086", "revid": "24989", "url": "https://it.wikipedia.org/wiki?curid=35086", "title": "Angolo retto", "text": "L'angolo retto \u00e8 un angolo definito nel seguente modo: se da un punto di una retta si alza un'altra retta e gli angoli formati tra questa e la retta data da una parte e dall'altra sono congruenti, allora essi sono retti.\nLe definizioni di grado, radiante e angolo giro implicano che l'angolo retto \u00e8 un angolo di 90 gradi, ovvero di \u03c0/2 radianti o 1/4 dell'angolo giro.\nIl seno di un angolo retto vale 1, il coseno 0, la tangente non \u00e8 definita (ma tende a formula_1), la cotangente 0."}
{"id": "35087", "revid": "1590006", "url": "https://it.wikipedia.org/wiki?curid=35087", "title": "Angolo piatto", "text": "L'angolo piatto \u00e8 un angolo definito nel seguente modo: date due semirette con l'origine in comune, se esse formano due angoli congruenti questi sono detti angoli piatti o angoli piani.\nUn angolo piatto in gradi sessagesimali \u00e8 un angolo di 180 gradi, ovvero di \u03c0 radianti. \u00c8 la met\u00e0 dell'angolo giro e il doppio dell'angolo retto. Nella geometria euclidea la somma degli angoli interni di un triangolo \u00e8 pari a un angolo piatto.\nSu ogni lato di un poligono possiamo dire che esistono una infinit\u00e0 di angoli \"potenziali\", che nel computo rimangono occulti perch\u00e9 non corrispondenti a specifici vertici, ma se immaginiamo di \"tirare\" nel mezzo uno di questi segmenti, creando un nuovo vertice e quindi aumentando da \"n\" a \"n + 1\" il numero di lati, la somma finale degli angoli interni sar\u00e0 maggiore della precedente di 180\u00ba, poi quel l'angolo piatto, prima soltanto potenziale, si \u00e8 esplicitato distribuendo la propria \"ampiezza\" sul nuovo vertice e nei due vicini."}
{"id": "35088", "revid": "919135", "url": "https://it.wikipedia.org/wiki?curid=35088", "title": "Angolo giro", "text": "L'angolo giro \u00e8 l'angolo compreso tra due semirette coincidenti che contiene tutto il piano.\nPer definizione di grado e di radiante un angolo giro \u00e8 un angolo di 360 gradi, ovvero di 2\u03c0 radianti. Corrisponde al doppio dell'angolo piatto e al quadruplo dell'angolo retto.\nIl seno di un angolo giro vale 0, il coseno 1, la tangente 0, la cotangente non \u00e8 definita, ma tende a \u00b1\u221e quando l'argomento tende a 2\u03c0."}
{"id": "35090", "revid": "217", "url": "https://it.wikipedia.org/wiki?curid=35090", "title": "Relativit\u00e0 speciale", "text": ""}
{"id": "35091", "revid": "287204", "url": "https://it.wikipedia.org/wiki?curid=35091", "title": "Effetto Compton", "text": "La diffusione Compton (o effetto Compton, Compton scattering) \u00e8 un fenomeno di scattering interpretabile come un urto tra un fotone (inteso come particella) e un elettrone. Il fenomeno, osservato per la prima volta da Arthur Compton nel 1922, divenne ben presto uno dei risultati sperimentali decisivi in favore della descrizione quantistica della radiazione elettromagnetica.\nL'esperimento.\nL'esperimento di Compton consisteva nell'invio di un fascio collimato di fotoni (raggi X con \u03bb = 0,0709 nm) su un bersaglio di grafite, e nell'osservazione dello spettro dei fotoni diffusi e, quindi, della loro lunghezza d'onda (\u03bb).\nI fotoni del fascio primario utilizzati erano i raggi X prodotti da una sorgente di molibdeno nell'intervallo che va da 0,7 a 0,025 \u00c5 di lunghezza d'onda, e i raggi gamma prodotti da una sorgente di Radio C (fra gli 0,5 ed i 3,5 MeV). I bersagli erano costituiti da schermi di grafite per i raggi X e di ferro, alluminio, o paraffina per i raggi gamma.\nQuello che vide Compton fu che, oltre all'emissione di fotoni della stessa \u03bb, vi erano anche raggi X di lunghezza d'onda maggiore (in media di 0,0731\u00a0nm), e quindi di frequenza (f) minore (meno energetici). Inoltre l'aumento assoluto della lunghezza d'onda della radiazione diffusa, per un qualsiasi angolo di diffusione, era indipendente dalla lunghezza d'onda della radiazione incidente.\nInterpretazione.\nLa diffusione di onde elettromagnetiche di lunghezza d'onda maggiore rispetto a quella iniziale non \u00e8 spiegabile con la teoria classica dell'elettromagnetismo. Per spiegare questo effetto, Compton riprese quindi la teoria quantistica della luce di Einstein, pensando ai fotoni come a particelle che, seppur prive di massa, sono dotate di una certa quantit\u00e0 di moto. Quindi i fotoni incidenti, urtando contro gli elettroni presenti negli atomi del bersaglio, cedono loro parte della propria energia.\nDal punto di vista matematico, quindi, si impostano le equazioni di un urto tra un fotone, inteso come particella dotata di energia e di quantit\u00e0 di moto, e un elettrone. Detti \"\u03c6\" e \"\u03b8\" gli angoli di cui la direzione del fotone e quella dell'elettrone sono deflesse rispetto alla direzione della radiazione incidente e dette formula_1 e formula_2 le frequenze iniziale e finale del fotone, si imposta un sistema di equazioni che tenga conto della conservazione della quantit\u00e0 di moto:\ne della conservazione dell'energia:\ndove \"v\" \u00e8 la velocit\u00e0 dell'elettrone uscente, \"h\" la costante di Planck, \"c\" la velocit\u00e0 della luce, \"m\" la massa dell'elettrone.\nRisolvendo il sistema di equazioni si ottiene una formula che mette in relazione la differenza fra la lunghezza d'onda (formula_6) iniziale e finale del fotone, con l'angolo di scattering formula_7.\nIndicando con formula_8 la quantit\u00e0 di moto e moltiplicando per formula_9 la 1) e la 2) scriviamo:\nelevando al quadrato e sommando membro a membro eliminiamo i termini che contengono l'angolo formula_11 :\nScriviamo la 3) nella forma:\neleviamo al quadrato ottenendo:\nDalla 4) ricaviamo:\nSostituiamo nella 3), semplifichiamo e poniamo formula_16:\nsostituiamo nella 5) e semplifichiamo:\ndividiamo per formula_19:\nraccogliamo e scriviamo formula_21:\nda cui:\nLa differenza formula_24 tra la lunghezza d'onda del fotone dopo l'urto formula_25 e quella del fotone incidente formula_26, \u00e8 detto \"Spostamento Compton\", e indica di quanto cambia la lunghezza d'onda del fotone diffuso, rispetto a quella del fotone incidente, in seguito all'interazione con la particella. Lo spostamento \u00e8 tanto maggiore quanto \u00e8 pi\u00f9 ampio l'angolo di diffusione \"\u03c6\".\nmentre:\n\u00e8 la lunghezza d'onda Compton; il suo valore approssimato, nel caso che la particella di massa formula_28 sia un elettrone, \u00e8 2,43 \u00b7 10\u221212 m.\nCome si pu\u00f2 osservare facilmente, sostituendo formula_29, la lunghezza d'onda Compton di una particella \u00e8 equivalente alla \"lunghezza d'onda di un fotone la cui energia \u00e8 la stessa della massa della particella\", infatti\n\u00c8 stato grazie all'interpretazione di questo esperimento che ha avuto inizio il dibattito sulla dualit\u00e0 onda-particella.\nEffetto Compton inverso.\nL'effetto Compton inverso si realizza quando l'energia del fotone \u00e8 molto pi\u00f9 piccola di quella dell'elettrone, ad esempio un elettrone di altissima energia dei raggi cosmici che interagisce con un fotone della radiazione cosmica di fondo.\nIl processo \u00e8 importante poich\u00e9 \u00e8 un metodo per generare fasci di fotoni ad alta energia (centinaia di MeV)."}
{"id": "35094", "revid": "2155871", "url": "https://it.wikipedia.org/wiki?curid=35094", "title": "Lagrangiana", "text": "In meccanica razionale, in particolare nella meccanica lagrangiana, la lagrangiana di un sistema fisico \u00e8 una funzione che ne caratterizza la dinamica, essendo per i sistemi meccanici la differenza tra l'energia cinetica e l'energia potenziale in ogni punto del percorso seguito durante il moto. In accordo con il principio di minima azione, un sistema fisico in moto tra due punti segue un cammino che, tra tutti i percorsi possibili, \u00e8 quello che minimizza l'azione, ovvero l'integrale della Lagrangiana rispetto al tempo. A partire da ci\u00f2 vengono scritte le equazioni del moto di Eulero-Lagrange.\nNel descrivere sistemi fisici, l'invarianza della lagrangiana rispetto a trasformazioni continue delle coordinate determina la presenza di quantit\u00e0 conservate durante il moto, ovvero di costanti del moto, in accordo con il teorema di Noether.\nDefinizione.\nUna Lagrangiana formula_1 di un sistema fisico con formula_2 gradi di libert\u00e0 \u00e8 definita come una generica funzione scalare formula_3 delle coordinate generalizzate formula_4, delle velocit\u00e0 formula_5 e del tempo tale che una funzione del tempo formula_6 \u00e8 una traiettoria per il sistema se e solo se\nformula_7\nTali equazioni sono dette equazioni di Eulero-Lagrange, che forniscono le equazioni del moto di un sistema.\nLagrangiana come T - U.\nPoich\u00e9 questa definizione di Lagrangiana \u00e8 poco maneggevole, in quanto l'interesse fisico \u00e8 quello di scrivere le equazioni del moto, viene in aiuto il seguente risultato: in un sistema fisico composto da formula_2 particelle sottoposte a un potenziale formula_9, detta formula_10 l'energia cinetica totale del sistema, una Lagrangiana per il sistema \u00e8 fornita da\nformula_11\ndove formula_12 denota le coordinate generalizzate, formula_13 le rispettive velocit\u00e0 e formula_14 \u00e8 il tempo. \nNei sistemi conservativi, dove cio\u00e8 l'energia potenziale formula_15 non dipende dal tempo e l'energia si conserva, la Lagrangiana risulta a sua volta indipendente dalla variabile temporale. Infatti, considerando un punto materiale di massa formula_16, ha l'espressione:\nLa Lagrangiana di un sistema pu\u00f2 non essere unica. Infatti, due Lagrangiane che descrivono lo stesso sistema possono differire per la derivata totale rispetto al tempo di una qualche funzione formula_18, tuttavia la corrispondente equazione del moto sar\u00e0 la stessa.\nTalvolta, la Lagrangiana viene espressa come dipendente anche dalle derivate delle coordinate successive alla prima. In generale \u00e8 definita come una funzione formula_19 sul fibrato tangente formula_20 di una variet\u00e0 differenziabile, chiamata la \"variet\u00e0 delle configurazioni\", in un suo punto.\nLagrangiana ed equazioni di Eulero-Lagrange.\nPer il principio di minima azione, le soluzioni delle equazioni di Eulero-Lagrange, ovvero le traiettorie geodetiche del sistema, sono tali da rendere stazionario (a variazione nulla) l'integrale d'azione calcolato rispetto alle possibili traiettorie tra due punti fissati.\nPer il teorema di Noether, inoltre, se una certa quantit\u00e0 \u00e8 invariante rispetto alla trasformazione di un campo, allora la corrispondente Lagrangiana \u00e8 simmetrica sotto tale trasformazione. Ad esempio, se la Lagrangiana non dipende esplicitamente da una certa coordinata formula_21, detta in tal caso \"coordinata ciclica,\" attraverso le equazioni di Eulero-Lagrange si ha:\ne quindi:\npertanto, il momento coniugato \u00e8 una costante del moto o quantit\u00e0 conservata.\nIn particolare, se la Lagrangiana non dipende esplicitamente dal tempo l'Hamiltoniana formula_24 \u00e8 una costante del moto. Nello specifico tale quantit\u00e0 conservata ha la forma:\novvero l'Hamiltoniana \u00e8 la trasformata di Legendre della Lagrangiana. Se la Lagrangiana \u00e8 data dalla differenza di energia cinetica e potenziale, formula_26 risulta pari alla loro somma, ovvero all'energia totale del sistema. Se inoltre la relazione formula_27 \u00e8 invertibile, le equazioni di Eulero-Lagrange sono equivalenti alle equazioni di Hamilton del sistema.\nDensit\u00e0 lagrangiana.\nIn diversi ambiti della fisica, tra i quali l'elettrodinamica e la teoria quantistica dei campi, si definisce la \"densit\u00e0 lagrangiana\" formula_28 in modo tale che:\ndove formula_30, formula_31 e formula_32.\nAd esempio, in relativit\u00e0 speciale la densit\u00e0 lagrangiana \u00e8 utilizzata per il fatto di essere uno scalare di Lorentz locale, e l'azione viene definita attraverso l'integrale:\nL'utilizzo della densit\u00e0 lagrangiana permette di scrivere le equazioni del moto in modo manifestamente covariante.\nEsempio.\nSi supponga di avere in uno spazio tridimensionale la Lagrangiana:\ndove la derivata rispetto al tempo \u00e8 scritta convenzionalmente come un punto sopra la funzione che viene derivata. Si pu\u00f2 mostrare facilmente che l'approccio di Lagrange \u00e8 equivalente a quello newtoniano. Scrivendo la forza conservativa in termini di energia potenziale:\nl'equazione risultante \u00e8 infatti:\nSupponendo quindi di voler rappresentare il moto di un punto materiale nello spazio tridimensionale usando coordinate sferiche formula_37, la forma della Lagrangiana \u00e8:\nIl vantaggio pi\u00f9 immediato della formulazione lagrangiana rispetto a quella newtoniana consiste nel fatto che nel caso di sistemi vincolati \u00e8 possibile ottenere le equazioni del moto senza dover tener conto delle reazioni vincolari, che sono per lo pi\u00f9 indeterminate. A questo fine \u00e8 sufficiente sostituire nella Lagrangiana per il sistema non vincolato una opportuna parametrizzazione del vincolo. Ad esempio, per passare dalla descrizione di un punto materiale non soggetto a vincoli a quella di un punto materiale vincolato a restare a distanza fissa formula_39 da un centro assegnato, ovvero un pendolo sferico, \u00e8 sufficiente porre formula_40 nella Lagrangiana in coordinate sferiche e ricavarne le equazioni di Eulero-Lagrange per le sole funzioni incognite formula_41 e formula_42. In questo modo si ottengono immediatamente le equazioni del moto, senza dover calcolare prima la proiezione delle forze attive sul piano tangente alla sfera di raggio formula_39, come sarebbe necessario fare per poter scrivere le equazioni di Newton."}
{"id": "35095", "revid": "22416", "url": "https://it.wikipedia.org/wiki?curid=35095", "title": "Aidomaggiore", "text": "Aidomaggiore (\"Aidumajore\" o \"Bidumajore\" in sardo) \u00e8 un comune italiano di 427 abitanti della provincia di Oristano in Sardegna.\nGeografia fisica.\nTerritorio.\nIl territorio comunale \u00e8 a prevalente economia agro-pastorale con una fertile vegetazione costituita, oltre che da pascoli, da querce da sughero, ulivi, vigne e alberi da frutta.\nOrigini del nome.\nL'antico nome di Aidomaggiore era \"Aidu\" (varco, entrata) come riportato nel trattato di pace tra Eleonora D'Arborea e Giovanni I d'Aragona nel 1388 (villa de Aidu). Apparteneva alla antica curatoria del Guilcier.\nDurante la dominazione spagnola il nome di Aidu venne trasformato in \"Aido mayor\" (ingresso maggiore), venne poi italianizzato in Aidomaggiore.\nLa pronuncia in sardo ha alcune varianti: Aidumaiore, Idumaiore o Bidumaiore.\nStoria.\nL'area \u00e8 abitata fin dal Neolitico, come testimoniano le numerose vestigia documentate. Si trovano infatti sul territorio tombe dei giganti, domus de janas e nuraghi ben conservati.\nNel medioevo appartenne al Giudicato di Arborea e fece parte della curatoria di Gilciber. Alla caduta del giudicato (1420) pass\u00f2 sotto il dominio aragonese, e fu incorporato nell'Incontrada di Parte Ocier Reale, alla quale rest\u00f2 unito sotto il dominio spagnolo, e fu un feudo regio, amministrato cio\u00e8 direttamente da funzionari della Corona e non da feudatari. Venne riscattato al demanio nel 1839 per diventare un comune amministrato da un sindaco e da un consiglio comunale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 28 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata ad Aidomaggiore \u00e8 riconducibile alla Limba de mesania."}
{"id": "35096", "revid": "22416", "url": "https://it.wikipedia.org/wiki?curid=35096", "title": "Albagiara", "text": "Albagiara (\"Ollasta\" in sardo) \u00e8 un comune italiano di 241 abitanti della provincia di Oristano in Sardegna.\nStoria.\nAlbagiara fu in passato denominata \"Ollastra Usellus\" (gi\u00e0 comune autonomo dal 1861 al 1927), per essere poi aggregata ad Usellus. Riacquist\u00f2 l'autonomia nel 1959 con la denominazione di \"Ollasta\" (L.R. n. 1), poi mutata in Albagiara nel 1964 (L.R. n. 9).\nMonumenti e luoghi d'interesse.\nSiti archeologici.\nNel territorio di Albagiara sono presenti cinque nuraghi:\nSociet\u00e0.\nLingue e dialetti.\nLa variante del sardo parlata ad Albagiara \u00e8 il campidanese occidentale.\nEconomia.\nLa sua economia si basa sulle attivit\u00e0 agricole (oliveti) e sulla lavorazione del legno."}
{"id": "35097", "revid": "1543377", "url": "https://it.wikipedia.org/wiki?curid=35097", "title": "Ales", "text": "Ales (\"Abas\" in sardo) \u00e8 un comune italiano di abitanti della provincia di Oristano in Sardegna, nella regione storica della Marmilla. Ha una sola frazione: Zeppara.\nGeografia fisica.\nAles \u00e8 un comune della Sardegna centrale, situato ai piedi del monte Arci. Il particolare territorio ha permesso di rivestitire un ruolo determinante nell'economia della Marmilla.\nStoria.\nL'area fu abitata gi\u00e0 dal Neolitico, per la presenza sul territorio di alcuni nuraghi.\nSede di diocesi(\u00e9 una delle pi\u00f9 piccole sedi vescovili d'Italia), nel medioevo appartenne al Giudicato di Arborea e fece parte della curatoria di Parte Usellus, della quale fu capoluogo dopo Usellus. Alla caduta del giudicato (1420) entr\u00f2 a far parte del Marchesato di Oristano. Dopo la definitiva sconfitta degli arborensi nel 1478, pass\u00f2 sotto il dominio aragonese, e il paese fu incorporato nell'Incontrada di Parte Usellus, diventando un feudo dei Carroz. Gli aragonesi vi edificarono il castello di Barumele, che fu abbandonato nel XVI secolo e di cui restano alcuni ruderi. Nel 1603 il feudo fu incorporato nel Marchesato di Quirra, feudo dei Centelles e poi degli Osorio, ai quali fu riscattato nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nAntonio Gramsci.\nIl paese \u00e8 noto per aver dato i natali il 22 gennaio 1891 ad Antonio Gramsci, che qui vi trascorse i primissimi anni di vita prima di trasferirsi brevemente a Sorgono e poi per circa tredici anni a Ghilarza. Il luogo preciso dove nacque Gramsci si pens\u00f2 a lungo fosse una casa in corso Cattedrale mentre solo attorno al 2019 si appur\u00f2 essere stato invece un altro edificio utilizzato come asilo per l'infanzia.\nSociet\u00e0.\nLingue e dialetti.\nLa variante del sardo parlata ad Ales \u00e8 il campidanese occidentale.\nCultura.\nAntonio Gramsci nacque ad Ales. Fu tra i fondatori del Partito Comunista d'Italia nel 1921 a seguito del congresso di Livorno."}
{"id": "35098", "revid": "124895397", "url": "https://it.wikipedia.org/wiki?curid=35098", "title": "Allai", "text": "Allai (\"\u00c0llai\" in sardo) \u00e8 un comune italiano di 363 abitanti della provincia di Oristano in Sardegna, nella regione storica del Barigadu.\nGeografia fisica.\nTerritorio.\nIl paese fa parte della provincia di Oristano, a una trentina di chilometri ad est del capoluogo e ad una cinquantina di metri sopra il livello del mare, su un piano leggermente inclinato nella valle del rio Massari, da cui dista un centinaio di metri, alcuni chilometri prima che lo stesso si congiunga col fiume Tirso. Il territorio comunale si estende per 2.737 ettari, dai cinquanta metri s.l.m. dell'abitato a qualche centinaio delle colline e piccoli altipiani che lo circondano, fino agli oltre seicento metri del monte Grighine.\nStoria.\nIl territorio fu abitato fin dalla preistoria, rimangono del periodo varie tombe dei giganti e menhir oltre ai numerosi e successivi nuraghi.\nDai ritrovamenti archeologici nel suo territorio potrebbe essere stato un insediamento punico, lo stesso nome, secondo Giovanni Spano, potrebbe essere derivato dal vocabolo fenicio Allal: valle, sito circondato, luogo umido.\nIn epoca romana era un punto di passaggio tra Forum Traiani e l'interno, resta del periodo un ponte romano (Ponti Ecciu) in trachite rossa locale, a poche centinaia di metri dall'abitato. Il ponte venne poi restaurato nel periodo giudicale nel 1157 regnante il giudice dell'Arborea Barisone I di Lacon-Serra.\nLe prime notizie storiche del paese risalgono al 1341 quando viene citato nelle Rationes Decimarum per un versamento alla Chiesa per conto del \u201cpresbitero Dominico Loche rectore ecclesiarum S.Marie de villa Allay et S.Marie de villa Barbagiani\u201d.\nNei documenti dei secoli successivi, sotto la dominazione prima aragonese-catalana e poi spagnola il nome diventa Alay e Alai per diventare l'attuale nei primi dell'Ottocento.\nNella \u201cUltima Pax Sardiniae\u201d stipulata il 24 gennaio 1388 \u201cAtto solenne di pace tra re Don Giovanni di Aragona ed Eleonora Giudicessa di Arborea, col concorso delle citt\u00e0, ville e comuni dipendenti da quest'ultima, e dei sardi di lei fautori e aderenti\u201d (Tola) sono citati i rappresentanti della allora denominata Alari in Partis de Varicato o Parti Barigadu, curatoria con capoluogo prima Fordongianus e poi Busachi.\nTra i dieci firmatari locali figurano il majore ville Petro Pistis oltre a quattro giurati per cui doveva trattarsi di un piccolo villaggio in quanto nel capitolo XVI della Carta de Logu viene stabilito che la \u201cvilla manna\u201d debba avere dieci giurati e la \u201cvilla picinna\u201d cinque.\nSulle colline intorno ad Allai sorgevano in periodo giudicale alcuni piccoli villaggi tra cui Loddu, Barbagiana e uno sul Pranu Ollisa, poi abbandonati, con le popolazioni probabilmente confluite ad Allai. L'Angius scrive che \u201cl'antico paese di Barbaggiana, che tra i sei, che questo partito di Barigadu conta distrutti, fu l'ultimo ad essere deserto, e dicesi per antica tradizione, che tutti gli arredi sacri in argenteria, che possiede la parrocchiale di Allai, fossero di questa popolazione\u201d. Nella chiesetta intitolata alla Madonna del Rimedio alla periferia del paese \u00e8 conservata una madonna lignea proveniente dalla chiesetta di Loddu(o).\nA seguito della battaglia di Sanluri del 1409 che decret\u00f2 l'inizio della fine del Giudicato di Arborea per mano degli Aragonesi, il Barigadu, dopo alcuni anni di amministrazione regia, nel 1412 fu concesso al marchese di Oristano Leonardo Cubello, gi\u00e0 giudice di fatto dell'Arborea nel 1410 e firmatario della resa agli Aragonesi.\nAlla sua morte del 1427 il Barigadu spett\u00f2 con altri territori al secondogenito Salvatore mentre il marchesato and\u00f2 al primogenito Antonio che mor\u00ec nel 1463 consentendo al fratello di diventare marchese e riunendo il Barigadu al marchesato.\nSalvatore Cubello mor\u00ec nel 1470 senza lasciare figli maschi, ma non prima di aver assicurato la successione in favore del nipote Leonardo Alagon che, dopo aver tentato di riconquistare la perduta indipendenza del Giudicato, venne sconfitto e il suo marchesato confiscato nel 1478.\nDopo alcuni anni, smembrato il marchesato, il Barigadu fu concesso in feudo con diploma del re Ferdinando il 10 febbraio 1481 al catalano Gaspare Fabra per la fedelt\u00e0 e i servizi resi nel soffocare la rivolta di alcune citt\u00e0 castigliane negli anni precedenti.\nLe infeudazioni venivano decretate dai re iberici come premio per la fedelt\u00e0 e per i servigi loro resi, soprattutto in favore dei catalani, aragonesi e valenzani prima, e di coloro che, in prevalenza iberici, venivano destinati a ricoprire importanti cariche civili o militari nell'isola poi.\nTali feudatari erano interessati a tutt'altro che il benessere dei vassalli, ma ad accrescere il loro patrimonio esigendo tributi di ogni specie in modo arbitrario ed amministrando una giustizia oppressiva.\nAlla morte di Fabra il feudo pass\u00f2 alle figlie Isabella, Giovanna, Caterina e Angela.\nIl feudo venne venduto, con atto del 5 ottobre 1519 rogato in Cagliari, per il prezzo di novemila e cinquecento ducati d'oro a Carlo D'Alagon che cedette la parte del Barigadu de Josso comprendente oltre ad Allai anche Busachi, Fordongianus e Villanova Truschedu a Nicol\u00f2 Torresani con ampliamento della disponibilit\u00e0 sul feudo concessa con diploma da Carlo V.\nNicol\u00f2 mor\u00ec nel 1551 lasciando il feudo, ingrandito anche di Sedilo e Canales, al figlio Gerolamo, che non avendo avuto figli maschi fece atto di donazione nei confronti della figlia Marchesia nel 1586.\nQuest'ultima mor\u00ec prima del padre il 9 aprile 1595, lasciando testamento e nominando erede il primogenito Bernardino Cervellon, che subentr\u00f2 nella pienezza dopo una causa sulla propriet\u00e0 intentatagli dal fisco e dalla sorella del nonno risoltasi il 29 ottobre 1599.\nIn quegli anni tra la fine del Cinquecento e l'inizio del Seicento venne eretta l'ampia chiesa parrocchiale in trachite rossa locale in forme tardo-gotiche intitolata allo Spirito Santo.\nPoco tempo dopo alla morte di Bernardino successe il figlio infante Gerolamo II Cervellon.\nAlla sua morte nel 1632 il feudo pass\u00f2 al figlio Gavino Ignazio e da questi nel 1642 al fratello Matteo.\nMorto Matteo nel 1662 succedeva il figlio Gerolamo IV che essendo senza figli nomin\u00f2, prima di morire nel 1682, erede la sorella Isabella che dovette combattere in giudizio con il fisco, che sequestr\u00f2 il feudo, e Guglielmo Cervellon.\nLa popolazione nel 1688 era costituita da 100 fuochi (famiglie) con 335 anime, 184 maschi e 151 femmine. Dieci anni dopo le famiglie erano 107 con 344 abitanti, 190 maschi e 154 femmine.\nLa causa per il possesso del feudo dur\u00f2 molti anni per la crisi dovuta alla guerra di successione spagnola dal 1700 al 1708 e si concluse solo nel 1715, con la Sardegna che nel frattempo era passata prima agli Austriaci dal 1708 al 1717, nuovamente agli Spagnoli dal 1717 al 1720 e infine ai Savoia.\nRientrata in possesso del feudo, Isabella mor\u00ec nel 1718 lasciando erede il figlio Pietro Manca Guiso. Gli succedette, nel 1721, il primogenito Antonio Giuseppe, confermato con diploma del re Vittorio Amedeo II di Savoia, e che dispose in testamento in favore del figlio Francesco de Paola Guiso che subentr\u00f2 nel 1738 sotto la tutela della madre.\nNel 1728 erano presenti 123 famiglie con 419 abitanti mentre nel 1751 le famiglie erano rimaste 123 con 427 abitanti di cui 227 maschi e 200 femmine.\nNonostante il passaggio dalla Spagna ai Savoia il sistema delle decime ecclesiastiche continuava a pesare sui vassalli al pari delle imposizioni feudali rimaste ugualmente inalterate.\nFrancesco de Paola mor\u00ec senza prole nel 1751 e a seguito del testamento del 1721 il feudo entr\u00f2 in possesso di Francesco, fratello di Antonio Giuseppe.\nAlla morte di Francesco del 1755 gli succedette suo figlio Antonio Guiso, in minore et\u00e0 e alla sua morte prematura Giovanni Guiso, fratello di Francesco, pretese la successione e la ottenne nel 1760.\nNel 1771 furono istituiti i consigli comunitativi che portarono a una certa limitazione dei poteri del feudatario.\nPer Allai, con una popolazione tra cento e duecento fuochi (famiglie) tale consiglio era composto da un sindaco, in carica per un anno, e da cinque consiglieri.\nAlla morte di Giovanni Guiso, avvenuta nel 1776, succedette il figlio Raffaele Manca Guiso fino al 1788 quando il fisco si impossess\u00f2 dei feudi da lui lasciati.\nNe segu\u00ec una trattativa con Maddalena Manca Guiso sorellastra di Raffaele che rinunzi\u00f2 al feudo del Barigadu de Josso che nel 1790 divent\u00f2 patrimonio demaniale.\nSembrava finita la secolare oppressione feudale che appena l'anno seguente terminarono le trattative da parte di Teresa Delipari di Sassari per l'acquisto del feudo che divent\u00f2 marchesato di Busachi. Il prezzo d'acquisto fu stabilito in 264.000 lire piemontesi pari 66.000 scudi sardi da versare 30.000 all'atto dell'investitura e gli altri 36.000 in venti anni con relativi interessi.\nNel 1798 il fisco cit\u00f2 in giudizio la marchesa per il mancato versamento degli interessi pattuiti e la stessa si difese sostenendo che i vassalli avevano rifiutato di versarle i diritti dei quali era investita e il fisco non l'aveva difesa contro i medesimi vassalli davanti alla Reale Udienza.\nSuccessivamente la marchesa ricorse al re Vittorio Emanuele per accettare la restituzione di Fordongianus e Villanova Truschedu in cambio dei debiti ancora pendenti, la restituzione fu perfezionata con carta reale del 29 aprile 1810.\nNel 1821 furono istituiti i mandamenti e Allai entr\u00f2 a far parte di quello di Busachi inserito nella provincia di Oristano, contemporaneamente i poteri dei feudatari ulteriormente limitati.\nAlla morte della Deliperi, il marchesato, comprendente i soli villaggi di Allai e Busachi, fu ereditato dalla figlia Stefania, moglie di Andrea Manca, conte di San Placido, il quale avanz\u00f2 domanda al re Carlo Felice e ottenne di riunire nel 1829 sotto la stessa famiglia nuovamente il feudo di Parte Barigadu Josso.\nNel 1830 i diritti di feudali spettanti al marchese di Busachi, ripartiti dal sindaco di Allai Antonio Campus con l'assistenza di cinque probi uomini, fra gli abitanti del villaggio, ammontavano a 32 lire sarde e 10 soldi per diritto di feudo, 4 soldi e mezzo per diritto d'angheria a carico di ciascun vassallo maggiorenne, e del grano in natura per coloro che lo seminano fino a un massimo di due starelli e mezzo (circa 122 litri) per coltivatore, erano esentati il maggiore di giustizia Mauro Antonio Demuru, il vice e i giurati, che dovevano occuparsi dell'esazione.\nFinalmente nel 1838 furono aboliti i feudi dietro pagamento di un riscatto in favore dei feudatari. Per il marchesato di Busachi fu stabilita una rendita annuale di 2.479 lire sarde di cui 601 per Allai per i titoli di Laor di corte, mezzo portatico dei terreni di Bincheri, diritto di vino, diritto d'angheria, diritto di feudo, deghini ecc.\nCon brevetto del 23 maggio 1840 Carlo Alberto stabil\u00ec la somma annua che i comuni facenti parte del feudo del Barigadu dovevano pagare al fisco, che aveva anticipato il riscatto, in surrogazione delle prestazioni feudali. Per Allai tale somma ammontava a 672 lire sarde di cui 469 come contributo redimibile e 203 non redimibile per il quale era possibile affrancarsi con un pagamento in soluzione unica di venti annualit\u00e0.\nLa situazione per gli ex vassalli non miglior\u00f2 di molto.\nIn quegli anni la popolazione pass\u00f2 dai 536 abitanti del 1838 ai 577 del 1844 e ai 580 del 1848. \"Nascevano ordinariamente dai 25 ai trenta bambini all'anno mentre i morti erano da 15 a 20. La speranza di vita era compresa tra i cinquanta e i sessanta anni. La pastorizia e l'agricoltura erano le principali attivit\u00e0. Si potevano contare circa 2.600 capi di bestiame di cui 300 manze e vacche, 50 cavalle, 1.000 pecore, 1.000 capre, 100 porci e 150 giumenti. Venivano seminati: grano (l. 29.520), orzo (l.14.760), fave (l. 9.840) lino (l. 19.680) cicerchie (l. 2.460) mentre negli orti si producevano meloni, zucche, pomodori, piselli, fagioli, lattughe cipolle e cardi. I vini prodotti erano di poca quantit\u00e0 ma di gran bont\u00e0 e per colmare il fabbisogno si ricorreva agli atzaresi. Una dozzina di persone si dedicava professionalmente alla pesca di anguille, muggini, trote e saboghe nel vicino fiume. Le donne, assai laboriose, si occupavano di filare e tessere e dei tessuti ne fanno smercio con i rivenditori erranti. Era attivo oltre al Consiglio Comunitativo, anche il Monte di soccorso e la scuola normale con alcuni alunni\".(Angius).\nCon la fusione perfetta della Sardegna al resto del regno del 1848 la provincia di Oristano fu abolita e Allai entr\u00f2 a far parte della divisione amministrativa di Cagliari e dal 1859 con la ricostituzione delle province, di quella di Cagliari, per rimanervi per oltre un secolo, fino al 1974 quando venne istituita nuovamente la provincia di Oristano.\nLa popolazione nel frattempo cresceva passando dai 615 abitanti del 1857 ai 643 del 1861 fino ai 662 del 1871, 691 del 1881 e ai 655 del 1901.\nNella prima guerra mondiale del 1915/18 anche Allai diede il suo notevole contributo di sangue con tredici caduti su una popolazione inferiore a settecento abitanti.\nL'economia si basava sulle tradizionali attivit\u00e0 della pastorizia e dell'agricoltura, nonostante i terreni scoscesi. Di rilievo la produzione di frumento e di vino.\nNegli primi anni venti del secolo scorso fu finalmente costruito il secondo ponte sul rio Massari (Ponte Nou) per il collegamento con Fordongianus e Oristano senza l'utilizzo dei guadi sul fiume, passati quasi due millenni dal primo.\nNel secondo dopoguerra la popolazione dopo aver raggiunto i 783 abitanti nel censimento del 1961 diminu\u00ec rapidamente a causa dell'emigrazione in cerca di lavoro e della scarsa natalit\u00e0, per arrivare a meno dei quattrocento abitanti attuali, tornando ai numeri di tre secoli fa.\nSociet\u00e0.\nEvoluzione demografica.\nAbitanti censiti (XVII, XVIII, XIX secolo)\nOsservazioni: Essendo stati fatti i primi censimenti per la ripartizione dei tributi, fino al sec. XVIII era grande il numero degli esenti.\nDati e osservazioni tratte da \u201cStoria documentata della popolazione di Sardegna (1479-1901)\u201d di Francesco Corridore, edito a Torino nel 1902.\nI dati relativi ai censimenti del 1821 e del 1824 sono approssimativi e sottostimati.\nSport.\nCalcio.\nLa squadra di calcio della citt\u00e0 \u00e8 la \"Societ\u00e0 Polisportiva Allai 1980\" che milita nel girone E sardo di 2\u00aa Categoria. \u00c8 nata nel 1980."}
{"id": "35100", "revid": "54253", "url": "https://it.wikipedia.org/wiki?curid=35100", "title": "Ardauli", "text": "Ardauli (\"Ardaule\" in sardo) \u00e8 un comune italiano di 838 abitanti della provincia di Oristano in Sardegna. Appartiene alla regione denominata Barigadu, nel centro dell'Isola.\nOrigini del nome.\nIl suo nome. probabilmente, deriva dall'illirico \"Ar-daute\" che significa \"presso il fiume\" (l'oscillazione -t- /-l- \u00e8 tipica delle lingue mediterranee arcaiche). Il fiume in questione \u00e8 il Tirso.\nStoria.\nLe numerose domus de janas e alcuni nuraghi indicano la presenza di attivit\u00e0 umana nel territorio sin dal Neolitico.\nNel medioevo appartenne al Giudicato di Arborea e fece parte della curatoria di Parte Barigadu. Alla caduta del giudicato (1420) pass\u00f2 sotto il dominio aragonese, insieme alla vicina Neoneli. Inizialmente fu un feudo regio, amministrato cio\u00e8 da funzionari reali e non da famiglie di feudatari. Nel 1774, in epoca sabauda, fu incorporato al marchesato di Neoneli, concesso in feudo a Pietro Ripoll. Il feudo rimase ai Ripoll fino al 1837, quando pass\u00f2 ai Sanjust, per il matrimonio di Maria Angela Ripoll e Carlo Enrico Sanjust, barone di Teulada. Venne riscattato ai Sanjust nel 1839 con la soppressione del sistema feudale, quando divenne un comune amministrato da un sindaco e da un consiglio comunale.\nSimboli.\nLo stemma del Comune di Ardauli \u00e8 stato concesso con decreto del presidente della Repubblica del 9 gennaio 2004.\nSociet\u00e0.\nLingue e dialetti.\nLa variante del sardo parlata a Ardauli \u00e8 riconducibile alla Limba de mesania.\nCultura.\nFeste e tradizioni.\nIl paese festeggia nell'arco dell'anno numerosi santi e alcune tradizioni di origine arcaica:"}
{"id": "35101", "revid": "287204", "url": "https://it.wikipedia.org/wiki?curid=35101", "title": "Assolo (Italia)", "text": "Assolo (\"Assolu\" o \"Ass\u00f2u\" in sardo) \u00e8 un comune italiano di abitanti della provincia di Oristano in Sardegna.\nStoria.\nL'area fu abitata gi\u00e0 nel Neolitico per la presenza sul territorio di numerosi nuraghi.\nNel medioevo appartenne al giudicato di Arborea e fece parte della curatoria di Parte Valenza.\nAlla caduta del giudicato (1410) pass\u00f2 sotto il dominio aragonese e vide il susseguirsi di diversi signori, tra i quali Luigi Ludovico Pontons, signore di Senis (dal 1417), nominato direttamente dal re Alfonso V \"il Magnanimo\".\nDal 1432 fu unito alla baronia di Senis. Pass\u00f2 poi sotto la signoria di diversi feudatari, fino al 1839 quando fu riscattato agli ultimi signori, i Nin Zatrillas, con la soppressione del sistema feudale, per cui divenne un comune amministrato da un sindaco e da un consiglio comunale.\nGeografia fisica.\nTerritorio.\nAssolo \u00e8 un piccolo paese della Sardegna centrale, che si trova nella zona della Marmilla, ai piedi dell'altopiano della Giara, con un'altitudine di circa 275 metri, sul versante che va da Scala Margiani, al confine con Nureci, fino a Corona Arrubia con Albagiara, in una zona ricca di boschi di leccio, con una natura circostante piacevole e suggestiva. \nMonumenti e luoghi d'interesse.\nArchitetture civili.\nNel centro storico dell'abitato, a testimonianza delle abitazioni tipiche di questo territorio, \u00e8 possibile trovare le tradizionali e caratteristiche case campidanesi \"a corte\", con antichi e maestosi portali, ancora oggi intatti, ed ampi cortili interni (\"cortes\") e loggiati (\"lollas\").\nAltro.\nNel territorio di Assolo sono presenti 24 nuraghi:\nSociet\u00e0.\nLingue e dialetti.\nLa variante del sardo parlata ad Assolo \u00e8 il campidanese occidentale."}
{"id": "35102", "revid": "287204", "url": "https://it.wikipedia.org/wiki?curid=35102", "title": "Asuni", "text": "Asuni (\"As\u00f9ni\" in sardo) \u00e8 un comune italiano di abitanti della provincia di Oristano, in Sardegna. Il suo territorio chiude l'Alta Marmilla, confina a nord con il Mandrolisai e ad est con il Sarcidano.\nGeografia fisica.\nTerritorio.\nAsuni sorge su un pianoro trachitico a 233 metri s.l.m. Il territorio \u00e8 racchiuso tra le valli del Rio Araxisi e dei suoi principali affluenti: il Rio Bidiss\u00e0riu ad est e il Flumini Imbessu ad ovest.\nLa quota massima, 589\u00a0m s.l.m., viene raggiunta sul Monte Ualla; la cima pi\u00f9 elevata della montagna, P.ta Modighina, si trova in territorio di Laconi e raggiunge i 595\u00a0m s.l.m. La quota minima viene raggiunta alla confluenza Rio Araxisi - Flumini Imbessu, al confine con Ruinas e Samugheo, a 82\u00a0m s.l.m.\nLe rocce pi\u00f9 importanti dal punto di vista paesaggistico sono i marmi, dei quali si citano il marmo rosa di Asuni e quello grigio cipollino. Dal punto di vista strettamente petrografico, si tratta degli unici marmi presenti nel territorio sardo.\nAltra roccia importante, utilizzata anche nell'edificazione del centro abitato, \u00e8 la trachite.\nVegetazione.\nIl 40% del territorio \u00e8 boscoso, con varie tipologie di associazioni floristiche dove predominano Lecceta e macchia mediterranea a lentisco e olivastro. Formazioni isolate sono poi costituite dalla Sughereta e da querce del gruppo Roverella, con bellissimo nucleo relitto sulla cima del Monte Ualla. La lecceta \u00e8 stata utilizzata in passato dai carbonai per la lavorazione del carbone vegetale.\nResistono poche aree adibite a rimboschimento per l'ex industria cartaria di Arbatax (\"Pinus radiata\") e per il legnatico (\"Eucaliptus sp.\").\nDi notevole pregio \u00e8 l'endemismo \"Brassica insularis\", osservabile sulle le falesie marmoree lungo le valli.\nIl resto del territorio \u00e8 adibito alle colture foraggere finalizzate all'allevamento, e al pascolo brado. Altre colture, principalmente per uso familiare, sono i vigneti e gli oliveti.\nFauna.\nNotevole interesse ricopre l'aspetto faunistico, grazie ad un altro endemismo: il geotritone (\"Speleomantes imperialis\"), osservabile nelle grotte dell'area carsica di Monte Ualla e Castel Medusa. In generale il territorio \u00e8 dominato dai cinghiali e, in misura minore, da volpi, lepri e conigli selvatici. Non \u00e8 raro osservare la Poiana, il Gheppio, il Corvo imperiale e, sul Monte Ualla, l'aquila reale, nuovamente stanziale da una decina d'anni.\nStoria.\nL'area fu abitata gi\u00e0 nel Neolitico per la presenza sul territorio di alcuni nuraghi.\nNel medioevo appartenne al Giudicato di Arborea e fece parte della curatoria di Parte Valenza. Alla caduta del giudicato (1410) pass\u00f2 sotto il dominio aragonese e divenne un feudo. Nel 1759 form\u00f2 una contea insieme con Nureci, concessa al mercante marsigliese Guglielmo Touffani, che ne aveva comprato il territorio e che acquis\u00ec il titolo di conte di Nureci e di Asuni. Il paese venne riscattato ai Touffani nel 1839 con la soppressione del sistema feudale, e divenne un comune amministrato da un sindaco e da un consiglio comunale.\nMonumenti e luoghi d'interesse.\nSiti archeologici.\nNel territorio di Asuni sono presenti due nuraghi, domus de janas, menhir:\nSociet\u00e0.\nLingue e dialetti.\nLa variante del Sardo parlata ad Asuni \u00e8 il Campidanese occidentale. Sono tuttavia presenti alcune influenze lessicali e fonetiche tipiche della Limba de Mesan\u00eca (Samugheo, Ruinas) e del Campidanese Barbaricino meridionale (Laconi)."}
{"id": "35103", "revid": "1516566", "url": "https://it.wikipedia.org/wiki?curid=35103", "title": "Baradili", "text": "Baradili (\"Bobadri\" in sardo) \u00e8 un comune italiano di 74 abitanti della provincia di Oristano in Sardegna. \u00c8 il comune meno popolato della regione.\nStoria.\nTerritorio abitato in epoca nuragica e probabilmente romana, nel Medioevo appartenne al Giudicato di Arborea e fece parte della curatoria della Marmilla. Alla caduta del giudicato (1410) pass\u00f2 agli aragonesi e fu incluso nell'Incontrada di Marmilla, feudo dei Carroz conti di Quirra. Dal 1603 fece parte del Marchesato di Quirra, feudo dei Centelles. Nel 1839, con la soppressione del sistema feudale, fu riscattato agli ultimi feudatari, gli Osorio de la Cueva, per diventare un comune amministrato da un sindaco e da un consiglio comunale.\nNel 1927 il comune di Baradili venne aggregato al limitrofo comune di Baressa.\nRecuper\u00f2 l'autonomia nel 1945.\nSimboli.\nLo stemma e il gonfalone del comune di Baradili sono stati concessi con decreto del presidente della Repubblica del 13 giugno 2002.\nIl gonfalone municipale \u00e8 costituito da un drappo di giallo.\nMonumenti e luoghi d'interesse.\nIl suo aspetto \u00e8 quello di un borgo medioevale con numerose case storiche.\nSiti archeologici.\nNel territorio di Baradili \u00e8 presente un nuraghe:\nSociet\u00e0.\nLingue e dialetti.\nLa variante del sardo parlata a Baradili \u00e8 il campidanese occidentale.\nCultura.\nFeste e sagre.\nOgni anno a Baradili si svolge la \"sagra del Raviolo\" nella domenica tra il 13 e il 19 luglio; il 20 luglio si festeggia Santa Margherita di Antiochia patrona del piccolo Comune.\nLa sagra prende spunto da una leggenda secondo la quale in un 13 luglio di un tempo lontano, alcuni giovani contadini, mentre aravano un terreno in campagna, ritrovarono la statuina di Santa Margherita. \nI contadini portarono la statuina al parroco che, pronto a pranzare, era gi\u00e0 seduto a tavola davanti a un piatto con tre ravioli. \nLa voce del ritrovamento ben presto si sparse per il paese facendo accorrere tutta la popolazione, e quel pranzo semplice si trasform\u00f2 in un vero e proprio banchetto. \nI ravioli sembravano non finire mai; bastarono per il parroco, per i tre giovani, e per tutte le persone del paese che accorsero per rendere omaggio alla statua della loro patrona. Da quel momento si festeggi\u00f2 \"Santa Mragarida Agattada\" (Santa Margherita ritrovata) o \"de is cruguxionis\" (dei ravioli).\nNel 1995 venne organizzata la prima sagra dei Ravioli, che da allora viene riproposta ogni anno accompagnata da altre attivit\u00e0 culturali e di valorizzazione dei prodotti locali, oltre naturalmente alla distribuzione di ravioli nelle diverse variet\u00e0: con ricotta e limone, con ricotta e spinaci, con patate, preparati a mano secondo le antiche ricette tradizionali."}
{"id": "35105", "revid": "2212179", "url": "https://it.wikipedia.org/wiki?curid=35105", "title": "Baressa", "text": "Baressa \u00e8 un comune italiano di 568 abitanti della provincia di Oristano in Sardegna, nella regione storica della Marmilla, vi ha sede il consorzio di agenzia di sviluppo locale \"due giare\" il quale abbraccia un territorio storico-geografica dell'Alta Marmilla, dei monti Arci e Grighine, il paese \u00e8 noto per le numerose piante di mandorle esistenti nel suo territorio e per i \"portali\".\nStoria.\nL'area fu abitata gi\u00e0 nel Neolitico per la presenza sul territorio di numerosi nuraghi.\nNel Medioevo appartenne al Giudicato di Arborea e fece parte della curatoria della Marmilla. Alla sconfitta del giudicato ad opera degli aragonesi (1410) entr\u00f2 a far parte della Contea di Quirra, incorporato nell'Incontrada di Parte Monti, feudo dei Carroz. Nel 1603 la contea fu trasformata in marchesato, feudo dei Centelles. Dai Centelles pass\u00f2 agli Osorio, a cui fu riscattato nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nNel 1927 venne aggregato a Baressa il comune di Baradili, che recuper\u00f2 l'autonomia nel 1945.\nSimboli.\nLo stemma del Comune di Baressa \u00e8 stato concesso con decreto del presidente della Repubblica del 7 aprile 2003.\nMonumenti e luoghi d'interesse.\nSiti archeologici.\nNel territorio di Baressa sono presenti tre nuraghi:\nSociet\u00e0.\nLingue e dialetti.\nLa variante del sardo parlata a Baressa \u00e8 il campidanese occidentale.\nCultura.\nEventi.\nA fine agosto o inizi di settembre si svolge la \"Sagra della mandorla\"."}
{"id": "35106", "revid": "22416", "url": "https://it.wikipedia.org/wiki?curid=35106", "title": "Bauladu", "text": "Bauladu (\"Baul\u00e0du\" in sardo) \u00e8 un comune italiano di 672 abitanti della provincia di Oristano in Sardegna.\nBauladu \u00e8 un piccolo centro nella regione del Campidano di Oristano, che sorge ai piedi di una collina di origine vulcanica.\nOrigini del nome.\nIl nome Bauladu, in sardo \"guado ampio\", ha un'etimologia latina: \"Vadum\" (\"guado\") e \"Latum\" (\"ampio/largo\"), che si riferisce probabilmente al rio C\u00ecspiri che ne attraversa il territorio.\nStoria.\nGi\u00e0 zona abitata in epoca nuragica e romana, nel Medioevo appartenne al Giudicato di Arborea e fece parte della curatoria di Parte Milis.\nNel XII secolo i giudici arborensi donarono la villa alla comunit\u00e0 dei camaldolesi di Bonarcado. Alla caduta del giudicato, nel 1410, fu incluso nel Marchesato di Oristano e dal 1420 pass\u00f2 sotto il dominio aragonese. Nel 1767 fu incorporato nel marchesato d'Arcais, feudo dei Flores Nurra, ai quali fu riscattato nel 1839 con la soppressione del sistema feudale, per divenire un comune autonomo amministrato da un sindaco e da un consiglio comunale.\nNel 1927 il comune perse la sua autonomia e fu aggregato come frazione a Milis; recuper\u00f2 poi l'autonomia nel 1946.\nSimboli.\nLo stemma del Comune di Bauladu \u00e8 stato concesso con decreto del presidente della Repubblica del 24 luglio 2007.\nMonumenti e luoghi d'interesse.\nArchitetture religiose.\nCaratteristica \u00e8 la parrocchia di San Gregorio, in stile romanico, risalente al XIII secolo poi ristrutturata nel corso del Settecento.\nSiti archeologici.\nNei dintorni del paese \u00e8 possibile visitare il nuraghe Cr\u00e0bia, che testimonia la presenza dell'uomo fin dalla preistoria.\nSociet\u00e0.\nLingue e dialetti.\nLa variante del sardo parlata a Bauladu \u00e8 riconducibile alla Limba de mesania."}
{"id": "35107", "revid": "1516566", "url": "https://it.wikipedia.org/wiki?curid=35107", "title": "Bidon\u00ec", "text": "Bidon\u00ec (\"Bidoniu\" in sardo) \u00e8 un comune italiano di 139 abitanti della provincia di Oristano in Sardegna, nella regione storica del Barigadu. Insieme a Setzu, Las Plassas e Nureci \u00e8 uno dei comuni pi\u00f9 piccoli per superficie (km\u00b2) della Sardegna.\nStoria.\nArea gi\u00e0 abitata in epoca nuragica e romana, durante il dominio aragonese fu un feudo incorporato nel marchesato di San Vittorio, concesso ai Todde e poi ai Pes. In epoca medievale nel territorio sorgeva un monastero benedettino, dove ora sorge la chiesa di S. Pietro.\nIl paese venne riscattato agli ultimi feudatari nel 1839.\nSimboli.\nLo stemma e il gonfalone del comune di Bidon\u00ec sono stati concessi con decreto del presidente della Repubblica del 16 aprile 2002.\nSociet\u00e0.\nLingue e dialetti.\nLa variante del sardo parlata a Bidon\u00ec \u00e8 riconducibile alla Limba de mesania."}
{"id": "35109", "revid": "389918", "url": "https://it.wikipedia.org/wiki?curid=35109", "title": "Boroneddu", "text": "Boroneddu \u00e8 un comune italiano di 155 abitanti della provincia di Oristano in Sardegna. Si trova nella regione storica del Guilcer a 216 metri sul livello del mare.\nStoria.\nIl territorio fu abitato gi\u00e0 in epoca nuragica per la presenza di numerosi nuraghi.\nAppartenne al giudicato di Arborea e fece parte della curatoria di Gilciber, detta poi di Ozier Real, di cui fu capoluogo prima Abbasanta e poi Sedilo. Alla caduta del giudicato (1420) pass\u00f2 sotto il dominio aragonese, e nel 1435 venne concesso in feudo dal re di Aragona a Galcerando de Requenses. Precedentemente, nel 1416, era stato concesso con tutto il Gilciber e il territorio di Parte Barigadu a Valore de Ligia, un arborense che aveva tradito il giudice di Arborea Ugone III nel corso delle guerre tra Arborea e Aragona; tuttavia quando il De Ligia e il figlio Bernardo si recarono a prendere possesso del territorio, furono uccisi a Zuri insieme alla loro scorta dagli abitanti delle due curatorie. Nel 1537 i quattro paesi di Tadasuni, Boroneddu, Sedilo e Zuri vennero venduti da un nipote di Galcerando de Requenses ai Torresani, e nel 1566 formarono una contea confermata in feudo agli stessi Torresani. Estinta la famiglia Torresani, nel 1725 passarono al fisco regio. Nel 1737 la contea fu elevata a marchesato, concesso al canonico Francesco Solinas e successivamente ai Delitala, ai quali fu riscattato nel 1839 con l'abolizione del sistema feudale.\nDal 1927 il comune fu aggregato a quello di Ghilarza, per recuperare la propria autonomia nel 1988.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 2 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nMarocco 2 1,23%\nLingue e dialetti.\nLa variante del sardo parlata a Boroneddu \u00e8 riconducibile alla Limba de mesania."}
{"id": "35117", "revid": "287204", "url": "https://it.wikipedia.org/wiki?curid=35117", "title": "Gas ideale", "text": "Un gas ideale, o gas perfetto, \u00e8 un gas descritto dall'equazione di stato dei gas perfetti, e che quindi rispetta la legge di Boyle-Mariotte, la prima legge di Gay-Lussac o legge di Charles, e la seconda legge di Gay-Lussac, in tutte le condizioni di temperatura, densit\u00e0 e pressione. In questo modello le molecole del gas sono assunte puntiformi e non interagenti. I gas reali si comportano con buona approssimazione come gas perfetti quando la pressione \u00e8 sufficientemente bassa e la temperatura sufficientemente alta. \nPropriet\u00e0 di un gas ideale.\nPer \"gas ideale\" si intende un gas che possieda le seguenti propriet\u00e0:\nIn conseguenza di ci\u00f2:\nIn un gas ideale l'energia cinetica media delle molecole del gas \u00e8 direttamente proporzionale alla temperatura:\nI gas ideali vengono descritti dalla legge dei gas perfetti con buona approssimazione solo quando la pressione \u00e8 sufficientemente bassa e la temperatura sufficientemente alta. \nIn caso contrario \u00e8 valida la legge dei gas reali.\nEnergia interna.\nLa variazione dell'energia interna \u00e8 una funzione di stato, ossia ha la propriet\u00e0 di dipendere solo dal suo stato iniziale e finale e non dal percorso compiuto. In generale l'energia interna \u00e8 una funzione sia della temperatura che del volume, differenziando si ottiene quindi:\nConsiderando i risultati matematici dell'esperienza di Joule per l'espansione libera di un gas perfetto:\ne sostituendo nel differenziale precedentemente calcolato, si ottiene: \nOvvero per i gas perfetti l'energia interna \u00e8 funzione solamente della temperatura.\nDefinendo come formula_6 la capacit\u00e0 termica a volume costante, allora per una trasformazione isocora dal primo principio della termodinamica si ha che:\ndove formula_8 \u00e8 il calore scambiato dal gas con l'ambiente durante la trasformazione. Assumendo che la capacit\u00e0 termica \u00e8 costante con la temperatura, e usando la legge dei gas perfetti, allora il primo principio della termodinamica pu\u00f2 essere riscritto per i gas ideali e per trasformazioni quasistatiche come\ndove formula_10 \u00e8 la costante universale dei gas e formula_11 \u00e8 il numero di moli di gas.\nEntropia.\nSi consideri una trasformazione reversibile che porti formula_11 moli di gas perfetto da uno stato con pressione, volume e temperatura formula_13 ad uno stato finale formula_14. La quantit\u00e0 infinitesima di calore scambiata nella trasformazione \u00e8 data da:\ndove formula_16 \u00e8 il calore specifico a volume costante.\nRicordando che la variazione di entropia \u00e8 data da:\nallora la variazione si entropia nel passaggio dallo stato iniziale formula_18 allo stato finale formula_19 \u00e8 data da:\nIntegrando si ottiene:\nUtilizzando l'equazione di stato dei gas perfetti e la relazione di Mayer, ed operando le opportune sostituzioni, \u00e8 possibile riscrivere la relazione appena trovata anche in termini di pressione e di calore specifico a pressione costante:\nSi ricordi che in questi calcoli il calore specifico \u00e8 stato assunto come costante della temperatura.\nEntalpia.\nPer il gas ideale anche l'entalpia \u00e8 funzione solamente della temperatura:\ndove formula_25 \u00e8 la capacit\u00e0 termica a pressione costante."}
{"id": "35123", "revid": "767487", "url": "https://it.wikipedia.org/wiki?curid=35123", "title": "Ricardo Guti\u00e9rrez", "text": "Biografia.\nPartecip\u00f2 come medico alla spedizione di Mitre nel Paraguay, e pi\u00f9 che gioia per la sua vittoria ne riport\u00f2 piet\u00e0 per i vinti, come testimonia la sua composizione \"La victoria\", una delle poche cose autentiche, commosse e vive di questo scrittore. Mediocri sono, invece, i suoi poemi narrativi di ambiente regionale e \"gauchesco\", Laz\u00e0ro (1860), La fibra salvaje (\"La fibra selvaggia\") (1860), le due raccolte di versi \"El libro de las lagrimas\" e \"El libro del los cantos\", nonch\u00e9 il romanzo di tono romantico \"Christian\" (1880)."}
{"id": "35124", "revid": "93436", "url": "https://it.wikipedia.org/wiki?curid=35124", "title": "Premio Bancarella", "text": "Il Premio Bancarella \u00e8 un premio letterario nato nel 1953 a Mulazzo, all'ombra della Torre di Dante Alighieri ed in seguito trasferito nella vicina citt\u00e0 di Pontremoli, in Toscana. Si tiene ogni anno il penultimo sabato o domenica di luglio. Una prima selezione stabilisce i sei libri finalisti a cui viene attribuito il Premio Selezione Bancarella, da questi verr\u00e0 poi scelto il vincitore assoluto, premiato nella serata finale. I vincitori ricevono una ceramica artistica raffigurante \u201csan Giovanni di Dio\u201d, il santo spagnolo che durante la sua vita fu a lungo venditore di libri.\nIl presidente del Premio dal 2018 \u00e8 Gianni Tarantola.\nAlbo d'oro.\nCase editrici degli autori vincitori.\nBench\u00e9 il Premio sia assegnato all'autore o all'autrice del libro e non al suo editore, la seguente tabella sintetizza il numero dei libri vincitori per casa editrice di appartenenza al momento della vittoria.\nAltre manifestazioni.\nConnessi al Premio Bancarella, a Pontremoli si assegnano anche il Premio Bancarellino (dal 1958) e il Premio Bancarella Sport (dal 1964); sino all'edizione del 2010 le due manifestazioni si tenevano rispettivamente a giugno il Bancarellino e a settembre il Bancarella Sport: dall'edizione del luglio 2011 il premio Bancarella Sport si assegna nella serata precedente il Bancarella, mentre il Premio Bancarellino si assegna a maggio, tramite votazione diretta dei bambini provenienti da scuole di tutta Italia. Dal 2006 si \u00e8 aggiunto il Premio Bancarella della Cucina dedicato a un saggio di tema gastronomico.\nAll'interno del Premio Bancarella vengono inoltre presentati personaggi e opere fuori concorso che si sono distinti nel panorama culturale italiano: nell'edizione 2017 Oscar Farinetti, fondatore di Eataly, con il volume: \u201cRicordiamoci il futuro\u201d (Feltrinelli), Isabella Pileri Pavesio con il Rose Noir romanzo dickensiano \u201cSchegge di memoria\u201d(De Ferrari), nonch\u00e9 il volume \u201cGabbie\u201d (MdS editore), a cura di Michele Bulzon\u00ec, Antonia Casini e Giovanni Vannozzi. "}
{"id": "35135", "revid": "367445", "url": "https://it.wikipedia.org/wiki?curid=35135", "title": "Agnana Calabra", "text": "Agnana Calabra \u00e8 un comune italiano di 467 abitanti della citt\u00e0 metropolitana di Reggio Calabria in Calabria.\nStoria.\nAgnana fu edificata attorno al 1343 nei pressi di un convento di monaci basiliani collocato in cima al monte Sant'Agnana (da cui le deriva il nome), ad opera del Barone di Mammola, il quale, per accrescere il feudo fece insediare gli addetti alla custodia dei numerosi armenti della zona ed alcune famiglie contadine per la coltura delle terre. Nel febbraio del 1550 Giovanbattista Carafa, marchese di Castelvetere (oggi Caulonia) cedette per 7.000 ducati i casali di Agnana e Mammola a Giovanni Gagliego, e dopo appena un secolo la stessa Agnana divenne casale di Mammola. Nel 1667, Diego Joppolo ne faceva vendita a Maria Ruffo la quale comprava il casale a nome del figlio Giovanni Spina da Melicucc\u00e0. Successivamente pass\u00f2 ai Barreta Gonzaga che lo vendettero nel 1748 ai De Gregorio il cui dominio rest\u00f2 fino al 1806, anno dell'eversione della feudalit\u00e0. Il terribile terremoto del febbraio del 1783, che procur\u00f2 la morte a 10 persone e produsse danni valutati intorno ai 30.000 ducati, dirocc\u00f2 anche la chiesa del patrono San Basilio. Questa, ricostruita, fu quasi di nuovo distrutta da un uragano il 23 gennaio del 1885. Ma gi\u00e0 in precedenza un altro uragano aveva causato ingenti danni alle abitazioni e agli edifici sacri. Il 19 maggio del 1846 Ferdinando II di Borbone, accompagnato dalla moglie Maria Teresa d'Austria e dall'erede al trono principe Francesco, si rec\u00f2 a visitare i giacimenti minerari di lignite e antracite che costituivano fondate speranze di occupazione e sviluppo per le popolazioni del circondario, abbondantemente sfruttate prima dai Borboni (sino al 1850) dopo dalla popolazione locale (sino alla seconda guerra mondiale). L'antracite, qu\u00ec estratta, venne utilizzata per la costruzione della linea ferrata italiana (Roma-Frascati) nel 1882. Il primo treno a carbone, partiva fra le grida di gioia \"Viva l'Italia, Viva la Calabria\". Comunque la sua vera ricchezza \u00e8 costituita da alcune sorgenti d'acqua minerale, di cui una sulfurea, due clorurate, una ferruginoso-sulfurea, situate in localit\u00e0 Junchi. Purtroppo, nonostante siano pregiate (sono state infatti classificate, dopo accurate analisi, \"Termominerali\", cio\u00e8 adatte alla cura di varie malattie), sono scarsamente sconosciute. Esistono tuttora, nei pressi, i ruderi di alcune vasche, che in passato venivano utilizzate per le cure terapeutiche. Inoltre il paese venne interamente e duramente colpito dal terremoto del 1905. L'ordinamento francese del 1811 e Ferdinando II di Borbone (con sua legge 1.5.1816) classificarono Agnana (594 ab.), villaggio di Canolo. Venne elevato a comune nel 1841, passando cos\u00ec dal circondario di Gerace a quello di Siderno, allora costituito. Assunse l'attuale denominazione nel 1881. Nel 1933 veniva disposto il consolidamento dell'abitato a totale carico dello Stato. Agnana diede i natali a Rocco Nicola Sit\u00e0 (1.12.1908), definito anarchico e \"propugnatore di idee non tollerabili dal regime fascista\". Nel 1946 fu eletto sindaco l'avv. Domenico Mammoliti.\nSociet\u00e0.\nEvoluzione demografica.\nA partire dagli anni '50 del '900, si assiste ad un inesorabile e inarrestabile decremento demografico a favore delle grandi citt\u00e0 del Nord Italia, soprattutto Genova, e anche paesi esteri come Germania, Inghilterra e Australia, nonch\u00e9 verso la vicina Siderno.\nInfrastrutture e trasporti.\n\u00c8 facilmente raggiungibile mediante la Strada Provinciale 85 \"Siderno - Siderno Sup. - Agnana Calabra- Canolo Vecchio - Canolo Nuova\", in buono stato asfaltata."}
{"id": "35136", "revid": "125385559", "url": "https://it.wikipedia.org/wiki?curid=35136", "title": "Anoia (Italia)", "text": "Anoia (\"An\u00f2i\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria.\nIl territorio del comune risulta compreso tra i 44 e i 343 metri s.l.m., mentre l'escursione altimetrica complessiva risulta essere pari a 299 metri.\nIl comune \u00e8 composto da due frazioni, Anoia Superiore con abitanti e Anoia Inferiore con abitanti.\nOrigini del nome.\nIl nome, secondo Rohlfs, deriverebbe dal greco \"\u03ac\u03bd\u03c9\u03b3\u03b5\u03bf\u03bd\", che significa \"in alto\" o meglio \"luogo posto in alto\", e dovrebbe indicare l'insediamento di Anoia Superiore.\nStoria.\nBaronia dal 1270, diviene Marchesato nel 1664, comune il 4 maggio del 1811.\nOrigini.\nLe sue origini sono tuttora incerte, potrebbero risalire al V-IV secolo a.C., quando gli antichi coloni della Magna Grecia cominciarono a sbarcare sulle coste ioniche dell'odierna Calabria (VII secolo a.C.) fondando dei centri economici e culturali.\nI locresi, per raggiungere le colonie del Tirreno seguivano delle vie interne, lungo le quali costituivano degli insediamenti sia civili che religiosi per mantenere il controllo sui territori limitrofi. La presenza greco-locrese ad Anoia \u00e8 confermata dal ritrovamento di monete e reperti archeologici.\nImpero Romano.\nIn c.da Aracri sono state ritrovate alcune monete romane ed altri reperti archeologici di questo periodo.\nVIII - XII secolo.\nIn questo periodo vengono edificati in Calabria numerosi monasteri dell'ordine di San Basilio, nell'attuale centro di Anoia Superiore venne costruito quello di S. Maria del Ruvo (la data di effettiva costruzione rimane ancora incerta, mentre la sua distruzione potrebbe essere avvenuta a seguito del terremoto del 1908). \nIn tutto il territorio reggino, ed anche ad Anoia, avvenne un mescolamento di razze e di lingue. La popolazione era formata da greci, latini, saraceni, longobardi, normanni. La lingua scritta era il greco, ed anche la lingua parlata era ricca di questi vocaboli.\nPeriodo feudale.\nGi\u00e0 esistente nel XIII secolo, quando secondo altre fonti prese il nome da una famiglia che lo ebbe in feudo nei primi del 1300. Nel 1270 era un importante borgo e venne assegnato come Baronia alla famiglia De Nao; in seguito pass\u00f2 ai De Orta, ai De Acquarola, ai Maiuli, agli Anoja, ai Caracciolo di Gerace, ai Ruffo di Sinopoli e ai Paravagna, sotto i quali divenne Marchesato nel 1664.\nIl feudo produceva grani, granidindia, frutti, vini, olj e gelsi, risultava cos\u00ec composto: Anoja Superiore (faceva di popolazione 530) Anoja Inferiore (faceva di popolazione 730) Maropati (faceva di popolazione 451) Tritanti (faceva di popolazione 352); complessivamente il feudo faceva di popolazione 2063.\nNel 1560 a Maropati era gi\u00e0 esistente la chiesa di San Giorgio.\nNel 1582 veniva fondato il convento dei minimi (Anoia Inferiore) facente riferimento all'ordine di San Francesco di Paola.\nTra il 5 febbraio ed il 28 marzo del 1783 un forte terremoto distrusse Annoja Superiore (548 abitanti, morti 63), Annoja Inferiore (1040 abitanti, morti 154), Tritanti (306 abitanti, morti 16 e danni per 40.000 ducati) Maropati (1513 abitanti, morti 226). I centri vennero ricostruiti dal Re N. S.\nNel 1791 un successivo terremoto colp\u00ec nuovamente questi paesi causando lesioni in numerosi edifici e la caduta di piccole parti in muratura, ad Anoia Superiore in un angolo della chiesa di San Sebastiano si apr\u00ec una lesione che andava fino alla sommit\u00e0 del campanile, il quale sub\u00ec anche gravi danni alle arcate e dovette essere demolito.\nNel 1793 veniva realizzata per opera dello scultore Vincenzo Scrivo la statua della Immacolata (Tritanti).\nNel 1795 il feudo faceva di popolazione 2923 (Anoia Inferiore 707, Anoia Superiore 578, Maropati 1286, Tritanti 352)\nRegno delle due Sicilie.\nCon il riordino amministrativo disposto dal decreto 4 maggio 1811, il territorio di Anoja veniva diviso in due comuni: Anoja e Maropati.\nAnoja Comune del napoletano, provincia di Calabria Ulteriore I, Corte di Appello di Catanzaro, tribunale di Palmi, circondario di Palmi, diocesi di Mileto, mandamento di Cinquefrondi, formato da Anoja Superiore e da Anoja Inferiore. Nel 1811 aveva una popolazione di 1171 abitanti. Secondo l'ultimo censimento del Regno di Napoli (anno 1862) la popolazione era di 1826 abitanti (859 maschi, 967 femmine). La sua guardia nazionale consta di una compagnia con 125 militi attivi e 17 di riserva: totale 142 militi. La mobilizzabile \u00e8 di 30 militi. Gli elettori politici sono inscritti nelle liste elettorali nel comune di Cittanova. Nel 1863 erano 54. L'ufficio postale \u00e8 a Polistena. Pel Dazio consumo \u00e8 comune di quinta classe. Il suo territorio \u00e8 in lungo piano e di buona aria, ed assai acconcio alla coltivazione delle viti, oli e dei gelsi.\nIl Capoluogo Anoja Superiore, dista 27 Chilometri da Palmi. Esso possiede l'opera Cappella, che ha un reddito di L. 4530 per elemosine.\nRegno d'Italia.\nIl 1\u00ba dicembre del 1883 viene istituito l'ufficio postale.\nVengono realizzate le prime opere pubbliche, incanalamento della rete fognaria (fine XIX secolo), sostituzione dei lampioni a petrolio con quelli elettrici, impianto telegrafico per le comunicazioni (primi anni del XX secolo).\nAll'inizio del XX secolo diversi terremoti colpirono il territorio di Anoia, 1905, 1907, ed il pi\u00f9 grave verificatosi il 28 dicembre 1908.\nIl centro che venne maggiormente colpito fu quello di Anoia Superiore dove \"Il terremoto fu rovinoso; su 771 case che componevano la localit\u00e0 2 crollarono, 20 risultarono gravemente danneggiate ed in 29 si registrano danni.\" cos\u00ec il Baratta descrisse l'evento.\nNel 1933 vengono completate le prime scuole pubbliche (scuole elementari) nei due centri. Nel 1934 viene completata la chiesa di Maria SS. Assunta meta di pellegrinaggio per diversi anni.\nRepubblica Italiana.\nAgli inizi degli anni '50 viene realizzata la rete idrica comunale per le civili abitazioni. Nel 1955 vengono realizzati gli edifici per le scuole medie. Il 10 giugno 1979 il comune passa dalla diocesi di Mileto alla diocesi di Oppido-Palmi.\nNei primi anni '90 viene completata la rete del metano per la fornitura alle civili abitazioni. Nel 1995 avvengono le prime connessioni a internet (tecnologia dial-up), dalla fine anni '90 vi \u00e8 la possibilit\u00e0 di collegarsi ad internet con la tecnologia xDSL, nel 2015 avviene la copertura del territorio con la fibra ottica.\nIn calo demografico dal 1951; in dissesto economico dal 2012.\nSociet\u00e0.\nReligione.\nLa religione pi\u00f9 diffusa \u00e8 quella cattolica di rito romano. Il comune fa parte della diocesi di Oppido Mamertina-Palmi e del vicariato di Polistena. Il territorio comunale \u00e8 attualmente suddiviso in due parrocchie: San Nicola vescovo (ad Anoia Inferiore) e San Sebastiano (ad Anoia Superiore).\nSempre in ambito del cattolicesimo \u00e8 presente ad Anoia un istituto religioso femminile, composto dalle Suore Missionarie del Catechismo (ad Anoia Superiore), congregazione fondata da padre Vincenzo Id\u00e0 il 5 agosto 1939..\nCultura.\nIstruzione.\nA seguito del Piano di Razionalizzazione della Rete Scolastica, con delibera di giunta della Provincia di Reggio Calabria del 4 dicembre 2017, nel Comune sussistono le seguenti Istituzioni Scolastiche: istituto comprensivo \"Anoia-Giffone/F. Della Scala\".\nInfrastrutture e trasporti.\nIl comune \u00e8 interessato dalla strada provinciale 4 Inn. SS 111.\nSport.\nCampo sportivo comunale, campo di calcetto."}
{"id": "35137", "revid": "322321", "url": "https://it.wikipedia.org/wiki?curid=35137", "title": "Antonimina", "text": "Antonimina (\"Antonymia\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nLa fondazione del paese risale al 1400 circa e riveste una certa importanza per le sorgenti di acque clorurate, largamente utilizzate presso le omonime Terme a scopi curativi. Il comune si trova a circa 8,5\u00a0km da Locri.\nGeografia fisica.\nIl territorio del comune si inserisce nel Parco nazionale dell'Aspromonte.\nIl rilievo montuoso pi\u00f9 in evidenza \u00e8 il monte San Pietro, chiamato anche \"Tre Pizzi\" per le caratteristiche tre guglie. Misura 708 m s.l.m..\nGiacimenti di lignite picea e di solfato di bario si trovano in localit\u00e0 \"Saramico\". In passato furono oggetto di attivit\u00e0 estrattiva.\nSono presenti sorgenti termali, utilizzate nel locale stabilimento idroterapico.\nTerme.\nLe acque, note come \"Acque sante locresi\", erano gi\u00e0 conosciute per le loro propriet\u00e0 curative fin dall'antichit\u00e0. Le acque, batteriologicamente pure, vengono classificate come acque termominerali, isotoniche e leggermente sulfuree, salso-solfato-alcaline con tracce di iodio, isotoniche e lievemente ipotoniche. L'acqua sgorga a 35\u00ba ed \u00e8 utilizzata per varie tipologie di malattie costituzionali, quali ad esempio la cura della sterilit\u00e0 femminile, per malattie dell'apparato respiratorio e circolatorio. La costruzione dell'attuale struttura termale risale al 1870 e propone anche cure estetiche, come idromassaggi e massaggi. Le acque delle sorgenti, oggi vengono utilizzate per bagni in piscina e in vasca, per aerosol e fanghi. La moderna struttura termale, inoltre, \u00e8 affiancata da tre importanti strutture mediche: \nOltre ai centri specializzati e alle terme, si trovano anche strutture ricreative, come campi da tennis, calcetto, bocce, basket, pallavolo, equitazione, dancing e discoteche.\nInfrastrutture e trasporti.\nAntonimina \u00e8 attraversata dalla strada provinciale 80."}
{"id": "35140", "revid": "608143", "url": "https://it.wikipedia.org/wiki?curid=35140", "title": "Bagnara Calabra", "text": " \nBagnara Calabra (\"Bagn\u00e0ra\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria. Il toponimo originario \u00e8 \"Bagnara\": \"Bagnara Calabra\" fu assegnato in seguito all'unificazione d'Italia per distinguere il comune calabrese da quello di Bagnara di Romagna.\nGeografia fisica.\nBagnara \u00e8 situata a pochi chilometri dallo Stretto di Messina, in una zona costiera chiamata Costa Viola, lambita a ovest dal mar Tirreno e posta in fondo ad un'insenatura tra le colline a strapiombo sul mare.\nStoria.\nIl primo nucleo abitato di cui conserviamo sicura testimonianza storica nasce intorno al 1085, con la fondazione dell'Abbazia Nullius di \"Santa Maria V.G. e i XII Apostoli\" ad opera del conte Ruggero I d'Altavilla ed in breve tempo acquisisce un ruolo di primo piano nelle vicende politiche e religiose meridionali. Ipotesi storiche tendono a far risalire le origini di Bagnara al periodo fenicio all'VIII secolo a.C. \nGrande importanza ebbero nel passato le confraternite che, nate intorno ai secoli XVII e XVIII, sono attive ancora oggi.\nMonumenti e luoghi d'interesse.\nArchitetture civili.\nAd esso si perviene anche solcando il famoso Ponte di Caravilla, l'unico ponte in pietra al mondo ad essere attraversato per tre volte.\nSociet\u00e0.\nTradizioni e folclore.\nSono numerose le tradizioni di Bagnara Calabra, soprattutto legate a festeggiamenti religiosi. L'elenco completo delle secolari celebrazioni cattoliche che vengono svolte durante l'anno, nel territorio comunale, \u00e8 il seguente:\nCultura.\nIstruzione.\nIl comune ospita un istituto comprensivo e un istituto d'istruzione superiore.\nCucina.\nUna produzione caratteristica di Bagnara \u00e8 il torrone.Documenti di archivio riportano che gi\u00e0 nel 1700 i monaci dell\u2019abbazia di Bagnara erano esperti nella preparazione di dolci, e soprattutto lavoravano il torrone, che era chiamato \u201cmartiniana\u201d. L'elemento base, insieme alla mandorla, \u00e8 il miele di zagara coltivato sulla Costa Viola e in buona parte del territorio calabrese.\nEconomia.\nL'economia di Bagnara \u00e8 basata prevalentemente sulla pesca del pesce spada, sull'agricoltura (viticultura), sul turismo balneare e sulla lavorazione artigianale del vetro.\nBagnara \u00e8 famosissima per la produzione del torrone che \u00e8 il pi\u00f9 rinomato in Calabria e ha ricevuto il riconoscimento IGP. La popolosa frazione di Pellegrina ha mantenuto la tradizione del pane di farina di grano lievitato con pasta acida/lievito madre divenendo oggi polo riconosciuto in tutta la provincia per la bont\u00e0 di questo prodotto.\nInfrastrutture e trasporti.\nStrade.\nSull'autostrada A2 Napoli-Reggio Calabria \u00e8 presente uno svincolo per la cittadina. Inoltre Bagnara Calabra \u00e8 attraversata dalla strada statale 18 Tirrena Inferiore.\nFerrovie.\nBagnara \u00e8 servita dalla stazione omonima posta sulla ferrovia Tirrenica Meridionale.\nSport.\nCalcio.\nLa principale squadra di calcio della citt\u00e0 \u00e8 l\"A.C. Bagnarese Calcio\" che milita nel girone B calabrese di Promozione. I colori sociali sono il bianco e l'azzurro. Il simbolo societario \u00e8 il Pescespada. \u00c8 nata nel 1947."}
{"id": "35141", "revid": "322321", "url": "https://it.wikipedia.org/wiki?curid=35141", "title": "Benestare", "text": "Benestare (\"Benast\u00e0ri\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria. Situato in collina, a pochi chilometri dalla costa Jonica della Locride, gode anche di un'ottima panoramica sull'Aspromonte, dal quale dista una decina di chilometri.\nStoria.\nIl nome del comune deriverebbe dall'ottima posizione geografica di cui gode.\nSecondo alcune fonti storiche in origine fu \"Buonostare\", nome datogli da contadini e pastori che abitavano nella zona dove oggi sorge il paese. Molti ritengono che il nome derivi invece dal latino \"bostar-are\" ovvero stalla per buoi. In epoca feudale, Benestare fu un casale appartenente a \"Motta Bubalini\" (odierna Bovalino Superiore).\nCompreso nella Baronia di Bianco, appartenne ai Carafa di Roccella, e, quale Casale di Bovalino ne segu\u00ec le vicende, passando dal dominio dei Caracciolo di Morano a quello dei Pescara Diano, sotto i quali giunse all'eversione della feudalit\u00e0 (1806).\nIl terremoto del 1783 vi fece danni valutati 30\u00a0000 ducati.\nL'ordinamento amministrativo disposto dai francesi nel 1806 lo consider\u00f2 Luogo assegnandolo al cosiddetto Governo di Ardore; la successiva legge del 1811, in virt\u00f9 della quale venivano istituiti i Comuni, lo riconosceva tale con giurisdizione sul Villaggio di Careri e sul Casale di Cirella. Ma mentre cos\u00ec lo conferma la legge borbonica del 1816, un decreto del 18 luglio 1836, ne distacca Careri che con Natile viene a costituire Comune autonomo. Cirella, invece, continu\u00f2 ad essere frazione di Benestare fino al 1875, anno in cui fu aggregato al Comune di Plat\u00ec, dal quale tuttora dipende.\nMonumenti e luoghi di interesse.\nLa \"chiesa matrice\". Sorge sulla omonima piazzetta Matrice, nella zona pi\u00f9 vecchia del paese.\n\u00c8 incerta l'epoca della fondazione della chiesa madre, dedicata a Santa Maria della Misericordia, e comunemente chiamata chiesa del Rosario, che anticamente era economale. Fu elevata a parrocchia nel 1609 dal vescovo Orazio Mattei, che le aveva assegnata quale congrua, il beneficio di S. Michele Arcangelo e le rendite dell'antica Confraternita del Rosario. Il primo parroco fu Giovanni Sirleto. Si tratta di una chiesa in stile classicheggiante, ben decorata in ogni suo angolo compresa la cupola sopra l'altare maggiore.\nFra gli altari vi era quello dedicato alla Vergine Addolorata, con il beneficio omonimo, eretto dalla duchessa di Benestare, donna Lucrezia Reggio Branciforte, con l'onere di una messa settimanale. Nella chiesa vi era installata la Confraternita del Venerabile. \nNel 1817 l'arciprete De Romeis ha aggiunto alla chiesa altre due navate e l'ha fatta completamente restaurare.\nConserva ancora oggi un altare di marmi pregiati. Sono presenti cinque tele rappresentanti il Battesimo di Nostro Signore, le Anime del Purgatorio, la Madonna del Carmine, San Giuseppe col Bambino e il Cenacolo. Le tele non sono firmate, ma appaiono di ottima fattura e di chiara scuola napoletana. La navata di sinistra \u00e8 popolata di santi: san Rocco, san Paolo, san Giovanni apostolo, san Francesco da Paola, santa Rita, santa Lucia, sant'Anna, il Sacro Cuore di Ges\u00f9, la Madonna della Misericordia e san Michele Arcangelo.\nNella navata centrale vi \u00e8 l'altare maggiore. Ai lati dello stesso vi sono raffigurati, a grandezza naturale, gli evangelisti Giovanni, Marco, Matteo e Luca. In fondo alla navata di destra, la pi\u00f9 frequentata dai fedeli, preservata dentro una nicchia incorporata egregiamente in un complesso a cupola di gesso - come tutto il resto della chiesa non esclusi i grossi pilastri che separano le navate - si erge, su un altare, l'effigie della Madonna del Rosario.\nLa chiesa di San Giuseppe recentemente restaurata, risalente al XVI secolo. Situata nel rione detto Croce, sorge in un angolo della piazzetta dell'Arciprevitua ed \u00e8 considerato l'edificio pi\u00f9 antico di Benestare giunto fino ai giorni nostri.\n\u00c8 composta da un'ampia navata in fondo alla quale vi \u00e8 l'altare sul quale \u00e8 posta una pregevole statua lignea di san Giuseppe, e da un'altra navata, pi\u00f9 piccola, riservata a sant'Antonio da Padova.\nDanneggiata dal terremoto del 1783, fu ricostruita e dotata dal duca di Benestare Giovanni Pescara, con l'onere di due messe settimanali. Con il terremoto del 1908 riport\u00f2 nuovi danni, a riparare i quali occorse una spesa di L.4150. In detta chiesa \u00e8 installata la Confraternita di San Giuseppe e Sant'Antonio, fondata nel 1845, come per decreto di beneplacito dell'8 gennaio di quell'anno.\nCultura.\nI casolari ed i vari rioni erano tutti concentrati attorno all'area detta della Timpa, che \u00e8 difatti la zona pi\u00f9 vecchia di Benestare. Essa prese questo nome, perch\u00e9 sorgeva su di un dirupo. Al centro di questa zona, sorse la pi\u00f9 antica piazza del paese, l'Ariaporu, luogo d'incontro di numerose generazioni. In questa piazza, si radunavano a sera, i contadini ed i pastori, che stanchi del duro lavoro si riunivano attorno ad un grande fal\u00f2 per raccontarsi le loro vicende. Tra i rioni pi\u00f9 antichi si ricordano quelli degli Zzimbegli, della Zzimba, del Vaccaru e della Terrata. La peculiarit\u00e0 pi\u00f9 importante, anzi unica, che contraddistingue questo paese dagli altri centri del comprensorio Locrideo, \u00e8 il suo borgo antico.\nTutti gli edifici di quest'ultimo infatti, sono costruiti in gesso. Si tratta di un borgo incantevole, tinto di bianco, un bianco rilucente che nei periodi di luce intensa abbaglia ed affascina tanto i visitatori, quanto gli emigranti di ritorno al paese natio. Le case del centro storico erano tutte costruite e rifinite in gesso, materiale presente in maniera abbondante nel territorio. Fino agli anni '50-'60, la quasi totalit\u00e0 dei fabbricati era costruita in gesso. Questo per due motivi. Il primo, perch\u00e9 il solfato di calcio \u00e8 presente in maniera abbondante nelle cave e nel sottosuolo del territorio, quindi di facile reperibilit\u00e0. Il secondo, perch\u00e9 \u00e8 un materiale a presa rapida. Nell'arco di una sola giornata era possibile costruire un'abitazione dalle fondamenta al tetto.\nCon il gesso estratto dal territorio, Benestare ha costruito il suo centro abitato e si \u00e8 guadagnato l'appellativo di \u201cPaese di gesso\u201d. Calde d'inverno e fresche d'estate (il bianco delle pareti evitava in grandi percentuali l'assorbimento della luce e quindi del calore solare), le case di gesso hanno rappresentato per secoli, un segno distintivo di questa comunit\u00e0. Tra le famiglie pi\u00f9 antiche presenti gi\u00e0 dal \u2018700, nel paese, ricordiamo gli Albanesi, i Blefari, i Caminiti, i Capogreco, i Ceravolo, i Cicciarello, i Cristarella, i De Lorenzo, i Filastro, i Garreffa, i Giorgio, i Graziano, i Guidace, i Macr\u00ec, i Marta, i Musolino, i Napoli, i Parisi, i Pascale, i Pelle, i Perri, i Piccolo, i Pollifrone, i Pollifroni, i Rocca, i Romeo, gli Scopacasa, i Talladira, gli Zappia e gli Zito.\nGeografia antropica.\nFrazioni.\nAmmendolara, Ancone (Dialetto Greco-Calabro: \"Ang\u00f2n\"), Armer\u00e0 (Dialetto Greco-Calabro: \"Almyr\u00e0\"), Belloro, Bosco, Bruca, Canale, Cullaro, Draf\u00e0, Esopo (Dialetto Greco-Calabro: \"Aesopos\"), Fego (Dialetto Greco-Calabro: \"Fengo\"), Ientile, Martilli, Meta, Nasida (Dialetto Greco-Calabro: \"Nesida\"), Pignataro, Piraino, Ricciolio, Rodia (Dialetto Greco-Calabro: \"Rhodi\u00e0\"), Russellina, S.Giovanni, Scarparina, Varraro, Zop\u00e0.\nInfrastrutture e trasporti.\nIl centro abitato si raggiunge percorrendo la SP2 (ex SS 112 d'Aspromonte), che da Bovalino giunge a Bagnara Calabra.\nSport.\nCalcio.\nNel 2010 dalla fusione delle societ\u00e0 ASD Natile 2003 e A.C. Benestare, nasce l'A.S.D. Benestarnatilese.\nNella stagione 2010/11 la Benestarnatilese ha disputato il suo primo campionato, nel girone \"D\" della 1\u00aa Categoria Calabrese.\nNella stagione 2012/13 ha vinto il campionato della 1\u00aa Categoria Calabrese - girone \"D\"."}
{"id": "35142", "revid": "126257", "url": "https://it.wikipedia.org/wiki?curid=35142", "title": "Bianco (Italia)", "text": "Bianco \u00e8 un comune italiano di abitanti della citt\u00e0 metropolitana di Reggio Calabria in Calabria.\nIl comune \u00e8 situato sulla costa del territorio della Locride, nota come costa dei gelsomini.\nGeografia fisica.\nBianco \u00e8 un centro posto sulla Costa dei Gelsomini, sulla fascia ionica della Citt\u00e0 metropolitana di Reggio Calabria, a 78 km ad Est del capoluogo, e sorge a 12 metri dal litorale, tra le foci delle fiumare Bonamico e Laverde. Il suo nome deriva dai calanchi, colline calcaree che circondano il centro abitato, le quali apparivano ai marinai come una macchia bianca sulla costa.\nOrigini del nome.\nL'origine del nome deriva dal colore bianco della terreno argilloso tipico del paese calabrese, al quale i marinai attribuirono il nome \"Bianco\" poich\u00e9 in lontananza, dal largo del mare, era ben riconoscibile, apparendo come una macchia bianca tra i territori dei comuni confinanti.\nStoria.\nL'origine di Bianco non ha una data certa: le prime attestazioni dell'esistenza dell'abitato risalgono alla fine del XI secolo, per poi farsi pi\u00f9 concrete nei due secoli successivi. Infatti il nome del paese compare per la prima volta in una platea della contea di Sinopoli, datata 1194 ma con aggiunte del 1274 e una trascrizione effettuata nel 1335, dove \u00e8 citata come \"Mocta Blanci\": di conseguenza, l'abitato sorse come un borgo fortificato e provvisto mura. \nI primi feudatari di Bianco furono i Ruffo, che ne detennero il territorio con il titolo di barone fino al 1445, con l'ultima esponente, Enrichetta Ruffo, moglie di Antonio Centelles, il quale, ricevuti in eredit\u00e0 i feudi della moglie, fu privato di ogni titolo e privilegio da re Ferrante d'Aragona per la sua partecipazione ad una congiura nobiliare contro la monarchia. Tuttavia, dopo il perdono reale, nel 462 Centelles riottenne i suoi feudi, che quattro anni dopo passarono al fratello Alfonso: nel 1466 per\u00f2 Bianco, insieme a Bovalino e a Bruzzano, ebbe dal sovrano il privilegio di diventare terra demaniale, ossia sottoposta all'autorit\u00e0 diretta della corona. Malgrado questo, nel 1496 Bianco venne nuovamente infeudata a Tommaso Marullo, conte di Condojanni, la cui famiglia detenne il possesso della Baronia di Bianco fino al 1588, quando, a causa dei debiti contratti, essa venne confiscata e messa in vendita per pagare i creditori del conte Giovanni Marullo. \nIl feudo bianchese fu acquistato nel 1589 da Fabrizio Carafa, principe di Roccella e marchese di Castelvetere, e rimase sotto la giurisdizione della sua famiglia fino al 1806, anno in cui venne decretata l'eversione della feudalit\u00e0 da re Giuseppe Bonaparte, messo sul trono da Napoleone Bonaparte dopo aver costretto all'esilio la dinastia borbonica. Durante la signoria dei Carafa, Bianco visse un periodo economico e sociale molto florido, specialmente per le attenzioni del principe Carlo Maria Carafa, un nobile illuminato che voleva ordinare e rilanciare l'attivit\u00e0 socio-economiaca dei suoi possedimenti attraverso norme e regolamenti precisi. Quindi, dopo una visita nel 1674 effettuata per rendersi conto della situazione, il principe Carafa fece stampare nel 1692 un codice normativo (chiamato \"Ordini, Pandette e Costituzioni\") valevole in tutte le sue terre, che regolava nel miglior modo possibile l'economia, l'amministrazione e la giustizia del paesi sottoposti alla sua autorit\u00e0, senza trascurare l'aspetto religioso e la difesa costiera contro l'assalto dei pirati barbareschi. \nPer via della sua posizione geografica, Bianco divenne anche un importante snodo commerciale del luogo: la cittadina possedeva infatti un caricatoio di merci, da dove venivano imbarcati legname e pece nera, ricavati dalle foreste di Ferraina, sopra l'abitato dell'odierna Samo. Importante era anche l'allevamento dei cavalli, importati dal principe Carafa, detti \"Regia Razza\", poich\u00e9 venivano venduti anche alle scuderie reali di Napoli, tanto che lo stemma comunale di Bianco ha come simbolo un cavallo bianco al galoppo.\nBianco fu raso al suolo in seguito al terremoto del 1783, che provoc\u00f2 anche la morte di 36 abitanti; dell'abitato originario oggi rimangono alcuni resti a pochi chilometri dal nuovo paese, edificato in prossimit\u00e0 della costa e ribattezzato Bianco Novo, dove si trasfer\u00ec gran parte della popolazione. \nDurante la dominazione francese sul Mezzogiorno d'Italia, il Regno di Napoli sub\u00ec una riforma amministrativa importante: il territorio fu suddiviso in Distretti, retti da un Intendete, a loro volta suddivisi in circondari, a loro volta ripartiti in Comuni e villaggi: in quest'ottica, Bianco divenne sede del circondario omonimo (comprendente anche San Luca, Samo, Caraffa del Bianco e Casignana), facente parte del pi\u00f9 ampio Distretto di Gerace: tale ripartizione amministrativa fu mantenuta anche dopo la Restaurazione borbonica a Napoli nel 1816. Nel Distretto, nell'autunno del 1847, scoppi\u00f2 una rivolta patriottica, inquadrata nella rivolta mazziniana di Reggio Calabria dello stesso anno: tra i promotori spicc\u00f2 Domenico Salvadori, originario di Bianco, uno dei cosiddetti \"Cinque Martiri di Gerace\" (oltre a Salvadori, vi erano Rocco Verduci, Gaetano Ruffo, Michele Bello e Pietro Mazzone). I rivoluzionari occuparono i paesi di Bianco, Bovalino e Caraffa del Bianco, bruciarono gli stemmi reali, distrussero le carte della polizia borbonica ed emanarono un proclama, con cui si abolivano il divieto di attingere acqua di mare (allora usata come medicamento) e il dazio governativo, oltre a dimezzare il costo del sale e dei tabacchi. La rivolta tuttavia fu bene presto stroncata dall'intervento dell'esercito borbonico e dallo scarso seguito popolare: i cinque promotori del moto rivoluzionario, incluso Domenico Salvadori, vennero catturati, processati e condannati a morte per fucilazione a Gerace il 2 ottobre 1847. \nDopo l'Unit\u00e0 d'Italia, la suddivisione amministrativa del nuovo Stato cambi\u00f2 di poco: i Distretti vennero aboliti e sostituiti dai Circondari, governati dai sottoprefetti, a loro volta suddivisi in Mandamenti, dentro i quali si trovavano i Comuni: Bianco divenne quindi sede del Mandamento omonimo, che comprendeva anche Samo, Caraffa, San Luca, Casignana e Sant'Agata del Bianco. Il paese venne coinvolto nella repressione del brigantaggio postunitario da parte delle truppe sabaude: nel settembre del 1861, infatti, il generale De Gori, al comando di una compagnia di Guardie Nazionali e di un reggimento di bersaglieri, fece bruciare il convento del Crocefisso di Bianco e fucilare un monaco, in quanto il priore aveva dato ospitalit\u00e0 a Jos\u00e9 Borj\u00e8s, un generale spagnolo messosi al servizio dei Borbone e sbarcato in Calabria con lo scopo di riunire le bande brigantesche in un unico esercito e tentare la riconquista dei territori dell'ex-Regno di Napoli. \nNel 1908, in seguito al disastroso terremoto di Messina che aveva devastato anche Reggio Calabria e i paesi della costa calabrese ionica, l'antico borgo medievale fu definitivamente abbandonato e i suoi abitanti si trasferirono alla marina. Negli anni Venti del XX secolo, anche a Bianco si fecero sentire le proteste delle leghe contadine per la ripartizione dei grandi latifondi agli ex-combattenti, secondo quanto disposto dal Decreto Visocchi del 1919; il paese fu successivamente sede del pi\u00f9 consistente Fascio del Circondario di Gerace, che arriv\u00f2 a contare 250 membri. Infine, durante il referendum istituzionale tra Monarchia e Repubblica del 2 giugno 1946, la popolazione di Bianco vot\u00f2 in massa per la Monarchia, che ottenne 1414 voti, contro gli 803 suffragi espressi per la forma repubblicana.\nSociet\u00e0.\nTradizioni e folclore.\nIl clou dell'estate bianchese \u00e8 la festa patronale che, nella sua espressione laica, dura per tutti i primi quindici giorni di agosto con varie manifestazioni che si intensificano via via per culminare il 15 agosto, nella festa religiosa in onore della Madonna di Pugliano accompagnata da uno spettacolo pirotecnico che, nella notte tra il 15 ed il 16 agosto, riempie la spiaggia del paese con una folla di migliaia di persone provenienti da tutta la provincia.\nReligione\nLa religione pi\u00f9 diffusa \u00e8 quella cattolica di rito romano. La citt\u00e0 fa parte della Diocesi di Locri-Gerace e della vicaria Sud. Il territorio comunale attualmente appartiene a due parrocchie intitolate una a \"Tutti i Santi\" l'altra a \"Santa Maria del Soccorso\".Sempre in ambito del cattolicesimo sono presenti a Bianco una comunit\u00e0 di Suore della carit\u00e0 di Santa Giovanna Antida Thouret e una comunit\u00e0 maschile della Compagnia di Maria\nIstruzione.\nA seguito del Piano di Razionalizzazione della Rete Scolastica nel Comune sussiste una istituzione scolastica, l'Istituto comprensivo \"M. Macr\u00ec\".\nBanda.\nDa anni esiste il Complesso Bandistico \"Citt\u00e0 di Bianco\", del quale fanno parte vari giovani di Bianco e dei paesi limitrofi, diretto dal M. Pasquale Luc\u00e0, fondatore anche dell'\"Istituto Civico Musicale G. Verdi\", convenzionato con il Conservatorio \"Francesco Cilea\" di Reggio Calabria.\nEconomia.\nNell'economia di Bianco gioca un ruolo centrale l'agricoltura, con produzione di uva zibibbo, ortaggi, grano e agrumi, in particolar modo bergamotti, fichi ed olive; altri voci importanti sono l'allevamento (bovini e ovini) e la pesca, mentre settori di nicchia sono la produzione artigianale delle coperte e quella enologica (Greco di Bianco). Il turismo \u00e8 in forte ascesa, anche per via dell'ottenimento, nel 2002, della Bandiera Blu per il mare pulito, assegnata pi\u00f9 volte al comune calabrese, fatto che attira ogni anno un numero di turisti elevato in proporzione al numero di residenti, e che costituisce una risorsa economica importante.\nEnologia.\nTra i prodotti tipici locali spicca il pregiato vino Greco di Bianco, che si produce tra i comuni di Bianco e di Casignana, considerato una vera gemma enologica: infatti il passito Greco di Bianco d.o.c. viene considerato dagli intenditori uno dei pi\u00f9 antichi d'Italia, tanto che il primo tralcio della sua vite sarebbe arrivato in Calabria gi\u00e0 nel VII secolo a.C.. Tra le sue propriet\u00e0 uniche spiccano il colore, a met\u00e0 tra l'oro antico e l'ambra, e il profumo unico, amaro e aromatico, come la zagara ed il bergamotto.\nInfrastrutture e trasporti.\nStrade.\nBianco \u00e8 attraversata dalla Strada statale 106 Jonica; inoltre dal paese costiero si dirama la SP 69, che lo mette in comunicazione con i piccoli comuni dell'entroterra aspromontano.\nFerrovie.\nIl paese calabrese \u00e8 collegato alla Ferrovia Jonica dalla Stazione di Bianco.\nSport.\nCalcio.\nLa principale squadra di calcio della citt\u00e0 \u00e8 l\"A.S.D. G.S. Bianco\", nata nel 1999, che milita nel girone B calabrese di Promozione. I colori sociali sono il bianco e l'azzurro."}
{"id": "35143", "revid": "15756", "url": "https://it.wikipedia.org/wiki?curid=35143", "title": "Bivongi", "text": "Bivongi (, \"Bivungi\" o \"Bigungi\" in calabrese, \"Bovongh\u00e8\" in greco-calabro, \"Bobbonges\", \u0392\u03bf\u03b2\u03b2\u03bf\u03b3\u03b3\u03ad\u03c2 in greco antico) \u00e8 un comune italiano di abitanti della citt\u00e0 metropolitana di Reggio Calabria in Calabria. Situata nella Vallata dello Stilaro, ai piedi del Monte Consolino.\nGeografia fisica.\nTerritorio.\nLa cascata si trova nell'alto corso della fiumara Stilaro, al \"vallone Folea\" denominato \"salto di Marmarico\", che significa \"lento\" o \"pesante\", probabilmente dall'impressione che l'acqua, seppure in perenne caduta, sembri apparentemente formare dei filamenti immobili.\n\u00c8 la cascata pi\u00f9 alta dell'Appennino meridionale con i suoi 120 m. \u00c8 stata, fatta conoscere ed immessa nel circuito turistico della vallata da Ernesto Franco. La cascata del Marmarico di Bivongi ha ottenuto il riconoscimento di \"Meraviglia italiana\".\n\u00c8 raggiungibile lasciando l'auto al ristorante \"La Vecchia Miniera\" di Bivongi (Contrada Perrocalli) e da l\u00ec, gli 8\u00a0km di strada non asfaltata, assai dissestata, piena di buche e pietre appuntite, sono da percorrere esclusivamente noleggiando un fuoristrada (altrimenti usandone uno proprio, 40 minuti) oppure a piedi per circa 1 ora e 45 minuti. Strada facendo, oltre a frequenti segnali di colore rosso per la giusta direzione, vi sono due sorgenti d'acqua potabile, la prima a 3\u00a0km dal ristorante e l'altra, dopo aver attraversato due ponti: uno stretto di ferro e cemento e l'altro piccolo di legno, 10 minuti prima d'arrivare alle cascate.\nLungo il corso alto della fiumara Stilaro nei pressi della cascata Marmarico, nel territorio di Bivongi, sono presenti numerosissimi esemplari di Woodwardia radicans, una felce rara, che a fianco delle tante orchidee presenti nel comprensorio rendono la vallata dello Stilaro una tra le pi\u00f9 interessanti aree italiane anche dal punto di vista botanico (D.F.).\n\u00c8 una localit\u00e0 di Bivongi nei pressi della fiumara dello Stilaro, un tempo noto come \"Acque sante\" per le sue propriet\u00e0 mediche dovute ad elementi solfuro-alcalini.\nSe ne conosce un suo utilizzo fin dal 1870 ma erano note sin dal tempo dei bizantini e anche nel periodo pre-bizantino.\nOrigini del nome.\nIl nome di Bivongi ha molte ipotesi etimologiche. Deriva sicuramente dalle differenti variet\u00e0 di dialetto Calabrese: \"Bivungi\", \"Buvungi\" e \"Bugungi\" e, secondo il Dizionario toponomastico ed onomastico della Calabria di Rohlfs, che a sua volta deriverebbe da un latino Bubungium del 1325, mentre nel XVI secolo \u00e8 attestato col nome di \"Bofongi\".\nA sua volta deriverebbe dal nome greco Bo\u03b2\u1f78\u03b3\u03b3\u03b5\u03c2 (Bob\u00f2nges) presente nel \"Brebion\", documento greco del 1050 circa, ritrovato da Guillou nella biblioteca privata dei conti Capialbi a Vibo Valentia.\nIl significato di Bobonges potrebbe essere: \"terra del bigatto/baco da seta\", da \"bombyx\" cio\u00e8 \"baco\" e \"gges\" (pronunciato 'nges') \"produrre\" o \"terra\".\nSecondo Salvatore Riggio deriverebbe da \"bonb\u00f2ngos\": \"simile a un bubone\".\nUn'altra ipotesi \u00e8 che derivi da bous = \"bue\" e dal verbo ghignomai = \"diventare\", e quindi \"paese della produzione di buoi\"; oppure deriverebbe dal greco \"baf\" cio\u00e8 \"tempra del ferro\" e \"ghi\" che significa \"terra\", quindi terra in cui si tempra il ferro. A testimonianza di ci\u00f2 anche l'uso del termine dispregiativo \"Bafungi\" utilizzando fin dal XVII secolo.\nInfine dal verbo \"bibroosko\" cio\u00e8 \"mangio\" che avrebbe dato per lo meno il nome alla parte pi\u00f9 antica del centro abitato, chiamata oggi: \"Mangiuni\".\nStoria.\nEt\u00e0 medioevale.\nDai dati ricavati durante un'indagine archeologica del 1995 alla chiesa di San Giovanni Decollato si pensa vi sia stato un primo insediamento o \"Chorion\" gi\u00e0 nel IX secolo.\nIl pi\u00f9 antico nucleo abitativo di Bivongi \u00e8 certamente \"Mangioni\", alla destra del torrente Melodare (affluente dello Stilaro), termine del Basso Medioevo che indica, forse, la presenza di una mensa per i poveri offerta dall'antico Monastero-Chiesa di Santo Nicola (ufficiata fino al XIX secolo e successivamente sconsacrata, ora \u00e8, l'aula consiliare del comune), ivi presente. Essa fu poi sostituita dalla chiesa di San Giovanni Decollato, di cui si conserva solo la campana nella nuova Chiesa matrice di San Giovanni Battista Decollato.\nIl primo documento che attesta l'esistenza di Bivongi \u00e8 il Brebion (in latino: riassunto breve) nel 1050 circa con il nome greco di \"Bo\u03b2\u1f78\u03b3\u03b3\u03b5\u03c2\" (Bob\u00f2nges). In esso vengono descritti le propriet\u00e0 dei monasteri ivi ubicati, e testimonia la presenza dell'attivit\u00e0 dell'allevamento del baco da seta (phillog\u00e8ma). Sono infine presenti i nomi greci dei fittuari con il loro canone di pagamento.\nBobonges sarebbe nato da due precedenti centri abitati, uno \"Mangiuni\" in cui era presente il monastero di San Nicola che risale al periodo bizantino e l'altro ad Abat\u00eca e Casale dove si trova la Chiesa dello Spirito Santo.\nI beni di Bobonges appartenevano al monastero dell'Arsafia.\nNel periodo bizantino Bobonges dipendeva dal Monastero dell'Arsafia.\nDal 1060 con l'arrivo dei normanni, in quanto casale, passa sotto il controllo del kastron di Stilo.\nDal 1094 con il diploma del Conte Ruggero le terre di Bivongi vengono donate alla Certosa di Serra San Bruno: \"qui dicitur Apostoli cum casalibus Bingi et Bubungi\".\nEt\u00e0 moderna.\nNel 1535 nella Platea di Carlo V si ricorda per la prima volta la presenza a Bivongi del \"Monastero dei Sette Santi Dormienti di Efeso\", in localit\u00e0 \"Samponente\", distrutto in parte nel 1922 per fare posto alla strada provinciale che porta verso Pazzano. Del XVII secolo dovrebbe essere il Monastero di Sant'Elia, periodo a cui risale l'unico suo affresco conservato fino ad oggi: la Madonna con il bambino in braccio e il profeta Elia e Giobbe inginocchiati ai suoi lati. Sempre al XVII secolo risale la Chiesa di Santa Maria (dell'omonimo rione) che rimane aperta fino al XVIII secolo. Nel 1782, durante il Regno di Napoli, nella Calabria Ultra si attesta l'esistenza di 42 miniere in attivit\u00e0, di cui 23 per l'estrazione dell'argento misto a piombo. Bivongi, insieme a Stilo, Badolato, Longobucco e Reggio, era considerato un distretto argentifero. Le contrade in cui si estraeva il minerale erano: Raspa, Argentera, Costa della Quercia e Due Fiumare.\nEt\u00e0 contemporanea.\nIn localit\u00e0 Acque Sante nel 1850 nasce un centro di acque termali rimasto attivo fino al 1950;\nall'inizio del '900 fu affiancato da un albergo ora in restauro. Il geologo e mineralogista tedesco Gerhard vom Rath fa un viaggio in Calabria nel 1871 e ospite a Stilo il 7 aprile visita anche il paese di Bivongi. Nel 1913 fu costruita da Avvenire Spa la centrale idroelettrica Guida, prima centrale idroelettrica del Sud Italia; in attivit\u00e0 fino al 1953. Nel 1917 la societ\u00e0 Torelli e Re avvia delle ricerche per la Molibdenite a Bivongi.\nNel 1922 viene avviata la costruzione della Strada provinciale che porta a Pazzano. Lungo il percorso, in localit\u00e0 samponente, vengono in parte distrutti i ruderi del Monastero dei Sette Santi Dormienti di Efeso, ma le pergamene greche e gli affreschi ritrovati vengono inviate al Museo Nazionale di Reggio Calabria.\nNel 1926 lo Stato italiano costruisce la Centrale idroelettrica Marmarico, dismessa nel 1973. Nel 1939 fu invece la volta della Breda che in quel periodo ricercava lo stesso minerale.\nInizi\u00f2 cos\u00ec l'apertura di ben 60 miniere e non solo a Bivongi, ma anche a Stilo, Placanica, Guardavalle, Caulonia e Nardodipace: le miniere Giolli4, Punghi5, Franco6, bagni, Acqua Calda, Piave, Regina, Boddile, Noceto, Angra del forno, LigliaFrana, Paoli, Pampaniti, Pietra, Vignali. Con la seconda guerra mondiale si sospesero i lavori. Nonostante la Breda avesse richiesto al ministero dell'Industria e del Commercio di riprendere l'attivit\u00e0, non fu loro consentito.\nNegli anni cinquanta viene edificato il nuovo cimitero di Bivongi sui ruderi della diroccata chiesa di Sant'Elia.\nNel 1951 e nel 1972 \u00e8 sommersa dall'alluvione. Tra il 1952 e il 1956 il comune restaura la chiesa di Santa Maria e viene saltuariamente riaperta al culto.\nTra il 1961 e il 1962 il Genio Civile demolisce la chiesa secentesca del Santo Spirito perch\u00e9 pericolante al cui posto ora sorge una piazza con la stessa denominazione. Alla fine del XX secolo la chiesa di Santa Maria viene chiusa al culto. Il 12 e il 13 gennaio 2009 Bivongi ha subito nuovamente un'alluvione che ha fatto esondare lo Stilaro ostruendo la strada provinciale 9 che conduce a Monasterace.\nSimboli.\nLo stemma, riconosciuto con D.P.R. del 10 febbraio 1986, ha la seguente blasonatura:\nL'emblema \u00e8 stato disegnato dall'architetto Franco Adolfo che ha tratto ispirazione da un antico timbro.\nIl gonfalone civico \u00e8 stato concesso con lo stesso decreto, esso ha la seguente descrizione:\nMonumenti e luoghi d'interesse.\nSi hanno notizie del mulino sin dal XIII secolo.\nFu costruito da monaci cistercensi per frantumare la galena (minerale), prelevato da una miniera in localit\u00e0 \"Argentera\". Successivamente la galena veniva fusa nel forno (da cui deriva il nome del mulino).\nIl mulino verr\u00e0 utilizzato dall'Ecomuseo a centro informazioni per la visita del medesimo.\nNelle vicinanze, dalle poche tracce, si evince la presenza anche di una ferriera adibita alla produzione di cannoni e granate, ceduta da Re Carlo V nel XVI secolo al suo scudiero Cesare Fieramosca.\nSopra i resti della ferriera \u00e8 rimasta una conceria del 1900.\n\u00c8 l'unica centrale elettrica arrivata a noi fra le prime costruite in Calabria e risale al 1913.\nFu costruita dai contadini di Bivongi e riforn\u00ec di elettricit\u00e0 tutti i paesi limitrofi fino al 1952.\nLa struttura diverr\u00e0 un centro di documentazione sull'utilizzo dell'energia idraulica nella storia.\nFu costruito nei i primi del Novecento vicino allo stabilimento termale delle \"Acque sante\", (di natura alcalino solforosa), costruito invece intorno al 1850. Sia l'albergo che il centro termale rimasero attivi fino al 1950 e oggi verranno recuperati come centro di servizio dell'ecomuseo.\nEdifici di cui c'\u00e8 ancora bisogno di un progetto di recupero:\nFerriera del XVII secolo\nVillaggio del XV secolo, sito in localit\u00e0 \"Chiesa Vecchia\", con resti di altiforni e altri macchinari collegati alla lavorazione siderurgica.\nCostruita nel 1926.\nEcomuseo delle ferriere e fonderie di Calabria.\nA Bivongi nel 1982 fu progettato dall'Associazione Calabrese Archeologia Industriale (ACAI) ed \u00e8 in via di attuazione l'Ecomuseo delle ferriere e fonderie di Calabria,\nDa alcuni anni il Comune di Bivongi \u00e8 intervenuto per restaurare e recuperare: un'antica bocca di miniera, una centrale idroelettrica del 1913, due mulini idraulici; un'antica conceria, gi\u00e0 ferriera Fieramosca, una casa albergo, annessa a uno stabilimento termale.\nSociet\u00e0.\nEvoluzione demografica.\nLa popolazione dal 1991 al 2001 ha subito un decremento del 10,14%.\nGeografia antropica.\nDi seguito un elenco delle contrade urbane e di campagna di Bivongi:\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, finalizzata alla realizzazione di coperte caratterizzate dai disegni, dai motivi e dai colori originali.\nMolto noto \u00e8 inoltre il vino Bivongese, per il quale \u00e8 stata istituita la zona di produzione d'Origine Controllata (DOC).\nInfrastrutture e trasporti.\nLa localit\u00e0 \u00e8 raggiungibile tramite la Strada Provinciale 95 che conduce al centro abitato e prosegue per Pazzano.\nSport.\nHanno sede nel comune la societ\u00e0 di calcio US Bivongi Pazzano fondata nel 1968, che ha disputato campionati dilettantistici regionali e il Tennis Club Bivongi, associazione fondata nel 1988.\nBibliografia.\nLe notizie inerenti l'archeologia industriale, sono tratte dal libro \"Il ferro in Calabria\" di Danilo Franco"}
{"id": "35144", "revid": "322321", "url": "https://it.wikipedia.org/wiki?curid=35144", "title": "Bova (Italia)", "text": "Bova (\u03a7\u03ce\u03c1\u03b1 \u03c4\u03bf\u03c5 \u0392\u03bf\u03cd\u03b1 in greco, \"Ch\u00f2ra tu V\u00f9a\" in greco di Calabria, \"V\u00f9a\" in calabrese), chiamata colloquialmente Bova Superiore per distinguerla dalla limitrofa Bova Marina, \u00e8 un comune italiano di 400 abitanti della citt\u00e0 metropolitana di Reggio Calabria in Calabria, ed inserito nel circuito de I borghi pi\u00f9 belli d'Italia.\nIl piccolo paese \u00e8 considerato capitale culturale della Bovesia, quindi della cultura greca di Calabria, la cui comunit\u00e0 complessivamente conta circa abitanti, dislocati nei comuni dell'area grecanica.\nQuasi tutte le contrade sono caratterizzate da nomi di derivazione greca: Luppari - Cavalli - Brigha - Buciss\u00e0 - Caloghiero - Mil\u00ec - San Giovanni - Campo, Polemo - Aio - Leo- Manduddhuru, verceu ecc.\nGeografia fisica.\nIl paese di Bova \u00e8 arroccato sul versante orientale dell'Aspromonte a 820\u00a0m s.l.m. ed occupa una superficie territoriale comunale di 46,94\u00a0km\u00b2.\nL'accesso all'alto Aspromonte \u00e8 assicurato passando per Bova che si raggiunge percorrendo i 9\u00a0km che lo separano da Bova Marina grazie ad una nuovissima strada a scorrimento veloce. Da Bova si possono raggiungere anche Roghudi Vecchio Roccaforte del Greco (Area Ellenofona della Calabria) e via Melito Porto Salvo, a 10\u00a0km risalendo per circa 50\u00a0km verso Gambarie d'Aspromonte sulla SS 183.\nStoria.\nAntichit\u00e0.\nBova ha origini molto antiche come testimoniano rinvenimenti di armi silicee dell'epoca neolitica, ritrovate numerose nel territorio. Anche dentro l'abitato, nel perimetro del castello, furono rinvenute schegge di ossidiana, attestanti il commercio primitivo che gli abitanti delle isole Eolie intrattenevano con i popoli vicini a partire dal IV millennio a.C. Pertanto le rocche del castello ospitarono sicuramente un insediamento umano di et\u00e0 preistorica. E ancora i numerosi frammenti vascolari, con disegni a meandro, ad impasto lucido nero, di fattura certamente greca, del primo periodo di colonizzazione, comprovano l'antica esistenza di abitazioni nella zona del castello e documentano i vari insediamenti umani nel corso dei secoli.\nTra le popolazioni preistoriche che abitavano le rocche e le caverne di Bova vi furono gli Ausoni, dediti soprattutto alla pastorizia, che furono poi assoggettati dai coloni greci.\nEpoca classica.\nNei secoli VIII - VI a.C., nell'ambito del vasto movimento migratorio dalla Grecia verso occidente, sorsero lungo la fascia costiera ionica della Calabria numerose colonie greche, l'abitato di Delia (o Deri) fu posto allora in contrada \"San Pasquale\", presso la foce di quel torrente.\nSecondo la leggenda Bova fu fondata da una regina armena che, sbarcata lungo la costa, sarebbe risalita verso l'interno e fissato la sua residenza sulla cima del colle di Bova, presumibilmente entro le rocche dell'antico castello.\nIn et\u00e0 greca Bova sub\u00ec le sorti della politica nelle vicende storiche di conquiste e di guerre tra Reggio, Locri e Siracusa, e fu infine sottoposta alla tirannide di quest'ultima.\nCon la vittoria di Roma sui Cartaginesi le terre dei locresi furono sottomesse dai romani, Bova comunque pot\u00e9 godere della cittadinanza romana, ma la tranquillit\u00e0 dur\u00f2 poco; infatti essendo il paese troppo esposto verso il mare vicino a Capo Spartivento, sub\u00ec le frequenti incursioni barbariche.\nNel 440 infatti i Vandali sbarcarono sulle coste lucane e bruzie devastando e saccheggiando le citt\u00e0 marittime; dopo aver occupato la Sicilia organizzarono scorrerie in Calabria e gli abitanti del litorale per sfuggire alle devastazioni si rifugiarono sui monti, in luoghi pi\u00f9 sicuri ed inespugnabili. Fu questo quindi il motivo che spinse gli abitanti di Delia a fondare la citt\u00e0 di Bova.\nMedioevo.\nDal IX secolo Bova era continuamente assediata dai Saraceni: i pirati, provenienti dalla Sicilia, erano giunti intorno all'anno 829 dall'Africa e dalla Spagna, approdavano a Capo Spartivento e spesso, per avversit\u00e0 atmosferiche, erano costretti a fermarsi; non trovando alcuna resistenza saccheggiavano e devastavano il territorio di Bova.\nUno dei pi\u00f9 disastrosi assalti saraceni fu quello 953, anno in cui Bova sub\u00ec per ordine diretto dell'Emiro di Sicilia Hassan Ibu-Al\u00ec l'attacco di sorpresa e la strage di molti abitanti, mentre i pi\u00f9 furono mandati schiavi in Africa.\nE ancora nel 1075 gli Arabi, sbarcando alla marina di Bruzzano, occuparono parte della Calabria ed anche Bova fu sottoposta a stretto assedio.\nIn citt\u00e0 si accedeva attraverso due porte turrite, porta \"Ajo Marini\" e l'altra ubicata nei pressi della cattedrale. L'acropoli della citt\u00e0 di Bova era costituita dall'antica cattedrale, il Palazzo Vescovile e le case delle famiglie pi\u00f9 ricche e nobili, fuori le mura esistevano i due borghi: Borgo di Rao e Borgo Sant'Antonio, con tre torri difensive poste una di seguito all'altra, solo di una delle quali oggi restano i ruderi.\nCon la dominazione normanna Bova entr\u00f2 nel periodo feudale. All'et\u00e0 laico-normanna segu\u00ec il feudalesimo ecclesiastico-svevo e Bova fu infeudata all'Arcivescovo di Reggio, che la tenne con il titolo di Conte fino al 1806, anno dell'eversione della feudalit\u00e0.\nEt\u00e0 moderna.\nBova fu antichissima sede vescovile: il primo vescovo sarebbe stato ordinato nel I secolo da Santo Stefano di Nicea, vescovo di Reggio, e segu\u00ec il rito greco introdotto in Calabria dai monaci basiliani fino al 1572, anno in cui l'arcivescovo Cipriota Stauriano impose il rito latino.\nNel 1577 una tremenda pestilenza colp\u00ec il paese: era approdato alla marina un naviglio carico di merci e una donna acquist\u00f2 dei drappi preziosi, che espose alla finestra per la festa del \"Corpus Domini\", ma che purtroppo erano tessuti infetti da peste. A causa del caldo, il morbo si diffuse e colp\u00ec molti cittadini, la notizia dell'epidemia si sparse subito nei paesi vicini e Bova fu isolata, il commercio di ogni genere fermo; tale isolamento origin\u00f2 anche una forte carestia e la morte di moltissimi abitanti.\nNel corso del XVI secolo si ebbe un risveglio dell'attivit\u00e0 predatrice dei turchi contro l'Italia meridionale e ne deriv\u00f2 la necessit\u00e0 di apprestarsi alla difesa; fu infatti realizzata una linea di torri di guardia lungo tutto il litorale calabrese; nel territorio costiero di Bova esisteva gi\u00e0 a quel tempo la Torre di \"San Giovanni d'Avalos\" posta sul Capo Crisafi, furono quindi costruite Torre Vivo, completamente smantellata nel 1700, e Torre Varata.\nSi ha notizia di molte incursioni turchesche nel territorio di Bova, nel 1572 alla marina di Bova si erano rifugiate due tartane cristiane per sfuggire all'inseguimento di un naviglio turco, l'equipaggio chiese aiuto ai bovesi e il governatore della citt\u00e0, alla guida di un numeroso stuolo di cittadini, scese alla marina. La battaglia dur\u00f2 molte ore e i turchi rimasero uccisi sulla spiaggia ed il piccolo esercito bovese riusc\u00ec a mettere in fuga le loro navi.\nIl terremoto del 1783 provoc\u00f2 a Bova notevoli danni valutati per cinquantamila ducati.\nNel gennaio 1799 nacque la Repubblica napoletana, ma non tutto lo stato napoletano ne fece parte, infatti l'estrema provincia di Reggio, Bova compresa, rimase sotto il governo dei Borboni.\nNel febbraio 1799 il cardinale Ruffo sbarc\u00f2 in Calabria alla riconquista del regno e fu agevole in tale zona l'organizzazione delle bande che accorrevano ai suoi ordini. Uno dei primi paesi che rispose al suo appello fu Bova, dove si costitu\u00ec una grossa banda di Sanfedisti che mosse verso Reggio incorporandosi alle truppe del cardinale.\nOltre alle catastrofi naturali, Bova sub\u00ec nel 1943, durante l'ultimo conflitto mondiale un grave bombardamento da parte degli angloamericani, che danneggi\u00f2 notevolmente le strutture abitative; nella strage morirono ventisei cittadini bovesi.\nStemma civico.\nSecondo la leggenda una regina Armena avrebbe guidato le sue genti sul monte V\u00f9a. Dal nome latinizzato, Bova, detto cos\u00ec perch\u00e9 luogo adatto al ricovero dei buoi, deriv\u00f2 lo stemma rappresentante il bue, cui in epoca cristiana, fu aggiunta la figura della Madonna col Bambino in braccio.\nMonumenti e luoghi d'interesse.\nIn una piazzetta all'entrata di Bova \u00e8 collocata una locomotiva a vapore, discretamente conservata, che simboleggia le ferrovie ed i Bovesi che lavorarono come ferrovieri. Ogni visitatore s'interroga sulle difficolt\u00e0 per trasportarla fino al borgo: effettivamente in alcuni punti si \u00e8 dovuto allargare la carreggiata della strada che porta al paese.\nCultura.\nBova \u00e8 considerata la capitale della cultura grecanica in Calabria.\nMusica.\nLa Banda Musicale a Bova ha festeggiato il suo centenario nel 1998. Il Complesso bandistico denominato \"Citt\u00e0 di Bova\" fu istituito con delibera del Consiglio Comunale n\u00ba 31, il giorno 8 settembre 1898. La banda \u00e8 costituita da 40 elementi, tutti di Bova, e il Maestro \u00e8 il sig. Stelitano Antonino. Essa \u00e8 una delle poche bande musicali comunali.\nNell'agosto 2005 si \u00e8 svolta l'VIII edizione del Festival Paleariza, dal titolo \"Musica tu Cosmu stin Calavr\u00eca Greca\" (musica del mondo nella Calabria greca).\nDa ottobre 2012 il comune di Bova ospita a Palazzo Tuscano, \"Centro visita del Parco Nazionale dell'Aspromonte\", una mostra multimediale dal titolo \"Calabria contadina nelle immagini di Gerhard Rohlfs\", a cura di Antonio Panzarella.\nLa mostra espone le fotografie scattate dal filologo tedesco Gerhard Rohlfs, il quale, a partire dagli anni '20 del secolo scorso, si \u00e8 recato pi\u00f9 volte sul luogo per effettuare delle ricerche sul dialetto greco-calabro.\nStrumenti musicali.\nGli strumenti musicali del paese di Bova e dell'area grecanica presentano forti caratteri di arcaicit\u00e0 e risultano in via di estinzione. Tali strumenti hanno valore non solo in quanto oggetti materiali, ma per il sostrato musicale a cui rimandano. Si tratta di strumenti musicali popolari legati ad un ambiente agro-pastorale, costruiti, diffusi e suonati dallo stesso musicista e sono funzionali ad occasioni sociali, durante le feste religiose e liturgiche.\nI musicisti popolari, pastori e contadini, pur non traendo sostentamento da attivit\u00e0 musicali, rappresentano il sapere musicale appreso oralmente all'interno della comunit\u00e0. I suonatori appartengono alle generazioni anziane, ma ci sono degli strumenti che sono suonati anche dai giovani come l'organetto e il tamburello.\nIl tamburello ha origini molto antiche, la superficie si ricava dalla pelle di capra, perfettamente tirata inserita in una cornice circolare, con una serie di piastrine metalliche ritagliate da fondi di latta. Il tamburello si utilizza nella tarantella in quanto svolge una funzione ritmica molto importante e prevede l'accompagnamento della zampogna. Anche la zampogna ha antiche origini: \u00e8 probabile una sua discendenza dagli \"auloi\" greci, si conoscono due tipi diversi di zampogna: una con canne di melodia di diversa lunghezza ed un'altra con canne di uguale lunghezza collegate ad un otre di pelle. La sua funzione \u00e8 quella di scandire i momenti salienti dell'anno agricolo, secondo l'arcaico calendario stagionale. Essa viene generalmente protetta dal malocchio con vari amuleti, quali nastri, fiocchi rossi e cornetti aventi un significato apotropaico. Il suo repertorio \u00e8 costituito da tarantelle, pastorali ed accompagnamento al canto.\nUn altro strumento musicale utilizzato dai grecanici di Bova \u00e8 l'organetto, un'armonica a bottoni, a suoni alternati. Il repertorio dell'organetto concorda in gran parte con quello della zampogna, ma esso serve anche per l'accompagnamento di canzoni ritmicamente pi\u00f9 rigide ma melodicamente pi\u00f9 libere. A Bova ogni anno si tiene il festival dell'arte musicale greca che costituisce il maggiore stimolo artistico per tutti i greci di Calabria. I strumenti musicali che possiamo costruire noi sono molto pochi ad esempio: il mandolino.\nArte tessile.\nTra le attivit\u00e0 artigianali pi\u00f9 rinomate vi \u00e8 l'arte della tessitura, finalizzata alla realizzazione di tovaglie e di coperte ispirate alla tradizione pastorale e all'arte bizantina. Questi prodotti si caratterizzano per i disegni e per i motivi che richiamano alla mente sia elementi della natura sia dell'ambito religioso.\nSentiero della Civilt\u00e0 Contadina.\nIl Sentiero della Civilt\u00e0 Contadina \u00e8 un museo all'aperto nel comune di Bova, capitale dell'area grecanica della Calabria, ideato e realizzato da Saverio Micheletta.\n\u00c8 un percorso che si snoda nei vicoli dell'antico borgo dove sono stati installati i principali strumenti di lavoro della cultura contadina: macine di mulino ad acqua e a trazione manuale, torchi e presse di frantoio, abbeveratoi per animali, palmenti per pigiare l'uva, torchi per estrarre l'essenza di bergamotto e molti altri oggetti appartenenti all'antica civilt\u00e0 agricola.\nI lavori di costruzione del museo sono durati circa un anno: dall'idea iniziale del luglio 2014, ai lavori di recupero degli strumenti, al loro restauro e installazione nel paese, fino all'inaugurazione dell'agosto 2015. Oltre alla determinazione di Saverio Micheletta, il Sentiero ha visto la luce anche grazie ai tanti concittadini che hanno messo a disposizione molti degli oggetti installati, attrezzi abbandonati ormai da decenni nelle loro campagne.\nIl Sentiero della Civilt\u00e0 Contadina \u00e8 un viaggio nella storia personale di un uomo e, allo stesso tempo, nella cultura collettiva di un territorio. \u00c8 la valorizzazione di un antico borgo che ha resistito nei secoli alle invasioni di popolazioni straniere, alle calamit\u00e0 naturali, agli stravolgimenti della modernit\u00e0 e che continua con fierezza e orgoglio a rappresentare un'eccellenza della Calabria e dell'intero Paese.\nEventi.\nA Bova le manifestazioni riguardano principalmente le feste Patronali che hanno luogo per San Leo, Patrono della citt\u00e0 e compatrono dell'arcidiocesi di Reggio Calabria-Bova, il giorno 5 maggio. Invece nei giorni 15-16-17 agosto, si svolgono i festeggiamenti in onore della Beata Vergine Maria Assunta, San Leo e San Rocco. I festeggiamenti patronali, cos\u00ec come quelli in onore della Beata Vergine Assunta, attraggono molti fedeli ed in particolare tanti emigrati che per l'occasione rientrano l'estate in Bova."}
{"id": "35146", "revid": "322321", "url": "https://it.wikipedia.org/wiki?curid=35146", "title": "Brancaleone (Italia)", "text": "Brancaleone \u00e8 un comune italiano di abitanti della citt\u00e0 metropolitana di Reggio Calabria in Calabria.\n\u00c8 stata definita \"citt\u00e0 delle tartarughe di mare\" perch\u00e9 sulle sue spiagge, cos\u00ec come su quelle dei comuni vicini, depone le uova la tartaruga comune (\"Caretta caretta\"), facendo di questo tratto di costa l'area pi\u00f9 importante di deposizione in tutta l'Italia. L'associazione Naturalmente Brancaleone, situata nel comune calabrese, si occupa difatti del monitoraggio dei siti di nidificazione e di recupero e cura degli esemplari catturati accidentalmente.\nStoria.\nIl paese era chiamato in passato \"Sperlonga\" o \"Sperlinga\". Questa denominazione fu poi sostituita con \"Mottaleonis\", composto da motta (rialzo) e leone, probabilmente con senso metaforico. Il nome attuale si crede sia un soprannome.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 272 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nScuole:\nIstituto Comprensivo Brancaleone-Africo; comprendente:\n-4 scuole elementari.\n-3 scuole medie.\nScuole dell'infanzia:\n-Scuola dell'infanzia San Giuseppe.\n-Scuola dell'infanzia La Coccinella.\nCesare Pavese a Brancaleone.\nIl 15 maggio del 1935 lo scrittore Cesare Pavese, in seguito ad altri arresti di intellettuali aderenti a \"Giustizia e Libert\u00e0\", venne sospettato di frequentare il gruppo di intellettuali a contatto con Leone Ginzburg, e venne trovata, tra le sue carte, una lettera di Altiero Spinelli detenuto per motivi politici nel carcere romano. Accusato di antifascismo, Pavese venne arrestato e incarcerato dapprima alle Nuove di Torino, poi a Regina Coeli a Roma e, in seguito al processo, venne condannato a tre anni di confino a Brancaleone Calabro."}
{"id": "35148", "revid": "322321", "url": "https://it.wikipedia.org/wiki?curid=35148", "title": "Bruzzano Zeffirio", "text": "Bruzzano Zeffirio (\"Zefyrion\" in greco-calabro, \"Bruzz\u00e0nu\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria.\nOrigini del nome.\nIl nome deriva dal promontorio Bruzio (Bruzzano) o dai Bruzi nonch\u00e9 dal vento gentile detto \"Zefiro\" (\u0396\u03ad\u03c6\u03c5\u03c1\u03bf\u03c2 in greco antico) che allieta il clima della zona e che port\u00f2 i greci a sbarcare a capo Bruzzano.\nStoria.\nBruzzano ha origine antichissima. Secondo una tesi fu fondata da coloni greci. Quando, per il crescere della popolazione e della civilt\u00e0, il luogo divenne angusto da non poterli pi\u00f9 contenere e sfamare, gli eredi dei coloni si divisero: una parte penetr\u00f2 nell'interno e fond\u00f2 Bruzzano, e una parte si spost\u00f2 lungo il litorale e fond\u00f2 prima \"Locri Zefiria\" da collocarsi nell'odierna contrada \"Palazzi\" in agro di Bianco e, successivamente, \"Locri Epizefirii\".\nMonumenti e luoghi d'interesse.\nBruzzano si caratterizza per la presenza di moltissime acque sorgive come ad esempio le piccole terme di San Phantino e l'acqua \"Munda\" che, rinomata per le sue propriet\u00e0 organolettiche, sgorga ai piedi della frazione Motticella.\nSituato a quota 139,00 metri s.l.m., sulla sommit\u00e0 della \"Rocca Armenia\", in localit\u00e0 Bruzzano Vecchia sorge il \"castello di Bruzzano Zeffirio\" o \"castello d'Armenia\". Il castello, ormai allo stato di rudere, fu edificato tra la fine del X e gli inizi dell'XI secolo e nel 925 divenne quartier generale dei Saraceni. In seguito fu feudo di Giovanni De Brayda dal 1270 al 1305, di propriet\u00e0 del Marchese di Busca dal 1305 al 1328, dei Marchesi Ruffo dal 1328 al 1456, dei Marullo dal 1456 al 1550, dei Danotto dal 1550 al 1563, degli Aragona de Ajerbe dal 1563 al 1597, degli Stayti nel 1597 e dei Carafa di Roccella fino al 1806.\nFu danneggiato dal sisma del 1783 e ridotto a rudere dai sismi del 1905 e 1908. Numerosi rimaneggiamenti, aggiunte e stratificazioni sono stati effettuati nei periodi storici che si succedettero dal medioevo fino ai primi dell'Ottocento. Il castello di Bruzzano, presenta una tipologia architettonica tipica del territorio e dei periodi storici in cui le varie parti furono costruite. La Rocca Armenia si presenta come un monolite di arenaria locale compatta. Posta a quota 115 metri s.l.m., con una sommit\u00e0 piana, dove sono evidenti i ruderi, a 139 metri s.l.m.. Tale rupe fortificata presenta quindi un dislivello di circa 25 metri rispetto ai ruderi dell'abitato di Bruzzano Vecchia ai piedi della stessa rupe.\nSociet\u00e0.\nTradizioni e folclore.\nLa Madonna della Catena.\nSi racconta che venne ritrovata all'interno di una cassa sulla spiaggia del Promontorio Capo Bruzzano dalla locale marineria e dai pescatori di Ferruzzano. La statua in alabastro, rappresentante la Madonna con in braccio il Bambino ed un moretto incatenato ai suoi piedi, venne caricata alla volta del paese su un carro trainato dai buoi, che, al confine tra Bruzzano e Ferruzzano, si fermarono e non vollero proseguire oltre: da questo si dedusse la volont\u00e0 di Maria di costruire in quel luogo una chiesa in suo onore.\nCultura.\nIstruzione.\nA seguito del Piano di razionalizzazione della rete scolastica nel Comune sussistono le seguenti istituzioni scolastiche: istituto comprensivo \"Brancaleone-Africo\".\nInfrastrutture e trasporti.\nIl comune \u00e8 attraversato dalla Strada statale 106 Jonica."}
{"id": "35149", "revid": "1632387", "url": "https://it.wikipedia.org/wiki?curid=35149", "title": "Calanna", "text": "Calanna (\"Kalan\u00e8\" in greco-calabro) \u00e8 un comune italiano di 786 abitanti della citt\u00e0 metropolitana di Reggio Calabria in Calabria.\nAnticamente costituiva uno dei casali di Reggio e, in et\u00e0 medioevale, uno dei suoi sistemi difensivi collinari.\nIl comune fa parte della Comunit\u00e0 montana Versante dello Stretto e si trova a 511 m s.l.m.\nL'economia del borgo \u00e8 basata principalmente sull'agricoltura, con apprezzabile produzione di frutta e vino.\nGeografia fisica.\nCalanna, dal greco \"Kale-amuna\" (bel riparo), si distingue per la particolare suggestione legata alla natura del terreno. Infatti, il territorio \u00e8 caratterizzato dalla presenza di pietre arenarie, chiamate \u201ctafoni\u201c, plasmate per millenni dagli agenti atmosferici, un calcare conchiglifero corroso dall\u2019azione eolica. Al sole il giallo della roccia assume un colore che ricorda quelle delle dune del deserto, mentre le scanalature dell\u2019arenaria sembrano tanti merletti, in contrasto con il verde rigogliosa della macchia mediterranea presente tutta intorno. Queste rocce fanno da cornice ad un panorama che si apre sull\u2019azzurro dello Stretto di Messina, con le due coste, calabrese e siciliana, che si sfiorano sullo sfondo. \n\u00c8 ancora oggi possibile ammirare, incastonati nelle pareti sabbiose, i numerosissimi resti fossili, in particolare della famiglia \u201c\"Pectinidae\"\u201d. Tra Ottocento e Novecento, la popolazione calannese utilizz\u00f2 alcune di queste formazioni arenariche per ricavarne ricoveri per animali, ma anche rifugi nel corso delle grandi guerre: infatti sui fianchi della collina, dove \u00e8 presente il castello medievale, \u00e8 facile notare alcune aperture comunicanti tra loro.\nInfrastrutture e trasporti.\nCalanna \u00e8 collegata con la strada provinciale 7."}
{"id": "35150", "revid": "322321", "url": "https://it.wikipedia.org/wiki?curid=35150", "title": "Camini", "text": "Camini (\"Kaminion\", \u039a\u03b1\u03bc\u03af\u03bd\u03b9\u03bf\u03bd in greco antico, \"Cam\u00e8no\" in greco-calabro) \u00e8 un comune italiano di 795 abitanti della citt\u00e0 metropolitana di Reggio Calabria in Calabria.\nStoria.\nAnticamente noto come \"Kaminion\" che significa camino o fornace in greco, in quanto anticamente il paese era caratterizzato da alcune fornaci per la produzione di manufatti in ceramica. Camini \u00e8 detto anche \"Cameno\" e sorse come casale di Stilo intorno al VII secolo, periodo prospero per il paese.\nIn Contrada Jeritano, vicino alla costa, \u00e8 stata trovata una tomba a fossa terragna con copertura di laterizi del VI secolo A.C. riconducibile ad una fattoria bruzia.\nLa contrada \"San Leonte\" (in dialetto locale: \"Sagghjuonti\") insieme al suo monastero eretto nella seconda met\u00e0 dell'XI secolo, nei pressi di localit\u00e0 \"Sagghjiuonti\" fu donata nel 1212 da Federico II alla Certosa di Santo Stefano (oggi Certosa di Serra San Bruno).\nFu eretto a comune nel 1806 da Giuseppe Bonaparte. Primo Sindaco fu Francesco Pileggi (1806-1809)."}
{"id": "35151", "revid": "322321", "url": "https://it.wikipedia.org/wiki?curid=35151", "title": "Campo Calabro", "text": "Campo Calabro \u00e8 un comune italiano di abitanti della citt\u00e0 metropolitana di Reggio Calabria in Calabria.\nIl suo nome deriva dal latino \"campus\", ossia campo, con il significato anche di campagna. \u00c8 diventato comune autonomo a partire dal 1950, poich\u00e9, in precedenza, era stata la frazione montana pi\u00f9 popolosa del comune di Villa San Giovanni, conosciuta anche come \"Villa san Giovanni superiore\" per distinguerla dal noto abitato posto gi\u00f9 a mare. Le sue origini sono molto antiche, anche se non vi sono testimonianze certe sulla sua fondazione. Nel suo territorio \u00e8 sorta da alcuni anni una zona industriale che risulta in espansione. Il comune \u00e8 in forte interazione economica-sociale con la citt\u00e0 di Reggio, dalla quale dista solo pochi chilometri.\nCampo Calabro \u00e8 anche il paese natale di Antonino Scopelliti, magistrato ucciso dalla mafia nell'estate del 1991. Originario del luogo anche l'insegnante ed avvocato antifascista Francesco Geraci.\nNel 2016 \u00e8 stato aperto al pubblico un parco verde nei pressi del centro polifunzionale, dotato tra l'altro di giostre per bambini e di un servizio d'erogazione d'acqua potabile.\nCultura.\nIstruzione.\nA seguito del Piano di Razionalizzazione della Rete Scolastica nel Comune sussistono le seguenti Istituzioni Scolastiche:\nIstituto comprensivo \"Campo Calabro San Roberto\""}
{"id": "35152", "revid": "322321", "url": "https://it.wikipedia.org/wiki?curid=35152", "title": "Candidoni", "text": "Candidoni (, pronuncia \"Cand\u00ecdoni\", dal greco antico \"Anthed\u00f2n\", \u0391\u03bd\u03b8\u03b7\u03b4\u03ce\u03bd) \u00e8 un comune italiano di 414 abitanti della citt\u00e0 metropolitana di Reggio Calabria in Calabria.\nSociet\u00e0.\nReligione.\nLa religione pi\u00f9 diffusa \u00e8 quella cattolica di rito romano. La citt\u00e0 fa parte della diocesi di Oppido Mamertina-Palmi e del vicariato di Polistena. Il territorio comunale attualmente appartiene ad un'unica parrocchia, intitolata a San Nicola vescovo.\nSempre in ambito del cattolicesimo \u00e8 presente a Candidoni un istituto religioso femminile, composto dalle Figlie di Santa Veronica Missionarie del Volto Santo.\nEconomia.\nL'economia del paese si basa, in buona parte, sull'agricoltura (vino, olio di oliva, agrumi, ecc.).\nInfrastrutture e trasporti.\nIl comune \u00e8 interessato dalla Strada Provinciale 4.\nAmministrazione.\nDal 1861 al 1927 il comune era compreso nel Circondario di Palmi."}
{"id": "35153", "revid": "124846319", "url": "https://it.wikipedia.org/wiki?curid=35153", "title": "Canolo", "text": "C\u00e0nolo (\"C\u00e0nalo\" in dialetto greco-calabro, \"C\u00e0nalu\" in calabrese) \u00e8 un comune italiano di 701 abitanti della citt\u00e0 metropolitana di Reggio Calabria in Calabria.\nGeografia fisica.\nCanolo si trova sui contraforti orientali dell'Aspromonte, sui Dossoni della Melia, dai quali domina la locride. Il paese \u00e8 situato al centro di due canyon scavati nella roccia dalle fiumare Novito e Pachina. Il monte Mutolo domina l'abitato con le sue caratteristiche vette dette \u201cDolomiti del sud\u201d per le loro forme. L'abitato di Canolo Nuova, a 890 metri sul livello del mare, nato come conseguenza dell'instabilita' geoologica del vecchio centro, si trova invece sui piani della Melia al centro dell'omonimo altopiano.\nOrigini del nome.\nIl nome \"Canolo\" proviene dal greco \"\u03ba\u03ac\u03bd\u03b1\u03bb\u03bf\u03c2\" (canale o fonte; in latino \"canalis\"). Sono ricorrenti tra il popolo anche le forme dialettali \u00abCanalo\u00bb, \u00abCanalu\u00bb, \u00abCanulu\u00bb.\nStoria.\nOrigine storica.\nSecondo l'ipotesi storicamente pi\u00f9 accettata la fondazione deve essere collocata ai tempi delle invasioni saracene. Tra i secoli VII e IX la Calabria fu fatta oggetto da parte degli arabi di dure invasioni che non sfociarono per\u00f2 in una occupazione duratura (come in Sicilia) ma si limitarono a scorrerie e depredazioni. Nel 952 gli arabi attaccarono la citt\u00e0 di Gerace e costrinsero gran parte della popolazione a rifugiarsi nelle zone pi\u00f9 interne: \u00e8 ipotizzabile che fu proprio in questa occasione che prese vita il primo nucleo abitativo di Canolo.\nPassaggi feudali ed elevazione a comune.\nPer quanto riguarda la situazione feudale ed amministrativa Canolo fece parte per lungo tempo del principato di Gerace, ne fu casale e segu\u00ec la sorte che fu comune a tutti i piccoli territori e villaggi, cio\u00e8 pass\u00f2 di mano in mano nelle compravendite, nelle guerre e nei giochi dei potenti, cos\u00ec appartenne ai vari rami dell'autorevole famiglia dei Caracciolo, poi fu di Alberico da Barbiano, pass\u00f2 agli Aragonesi, in seguito and\u00f2 in mano a Stuart d'Aubugny e successivamente in quelle del Gran Capitano Consalvo di Cordova, successivamente appartenne alla famiglia De Marinis e poi, infine, ai Grimaldi.\nNel 1783 fu colpito dal terremoto. Intorno al 1797 aveva 1570 abitanti e vi si praticava l'allevamento dei bachi da seta.\nIl 19 gennaio 1807 Giuseppe Bonaparte eman\u00f2 un provvedimento amministrativo che classific\u00f2 Canolo come universit\u00e0 e con il nuovo assetto del 4 maggio 1811, ad opera di Gioacchino Murat, Canolo divenne comune con aggregata la frazione di Agnana. Tale assetto fu confermato da Ferdinando IV Borbone il 26 agosto 1816. Agnana rimase frazione di Canolo fino al 1941.\nDisboscamenti, alluvioni, terremoti.\nIl provvedimento del 12 agosto 1806 emanato dal governo napoleonico che rendeva i boschi di propriet\u00e0 pubblica diede l'inizio ad un disboscamento sfrenato delle zone intorno a Canolo compromettendo cos\u00ec la gi\u00e0 fragile stabilit\u00e0 geologica del paese e, nonostante nel 1810 venisse creato il corpo delle guardie forestali e l'Azienda delle Acque e delle Foreste le condizioni di Canolo erano oramai sulla via del dissesto. Numerosi disboscamenti abusivi, dove spesso venne accertata anche la responsabilit\u00e0 del guardaboschi, furono accertati in modo copioso ed inutili furono i provvedimenti per sconfiggere il fenomeno. Oltre ai disboscamenti la compromissione del territorio di Canolo fu dovuta ai terremoti e alle numerose alluvioni che da sempre, ripetutamente, si sono abbattute sul paese. Il sisma del 1783 Provoc\u00f2 a Canolo due vittime, numerosi crolli e distrusse quasi completamente la Chiesa di San Nicola, costruita esattamente trenta anni prima. Nel 1879 gli organi provinciali fecero costruire un muraglione allo scopo di contenere lo straripamento del Novito ed un cunicolo all'interno del paese allo scopo di convogliare le acque piovane evitando che arrecassero danni alle strade e alle case. La prima alluvione che spinse gli amministratori di Canolo a chiedere agli organi provinciali la dichiarazione dello stato di calamit\u00e0 naturale si verific\u00f2 nella notte tra il 19 e il 20 ottobre 1880. Nel 1881 si verific\u00f2 una nuova alluvione, dovuta a ben cinque giorni di pioggia ininterrotta (dal cinque al nove ottobre) che provoc\u00f2 seri danni al paese non ancora ripresosi dall'alluvione dell'anno precedente. Addirittura il muro costruito nel 1879 fu spazzato via e il cunicolo costruito per lo scolo delle acque si ottur\u00f2 Si dovette aspettare il 1898 per costruirne uno nuovo. Le condizioni del paese erano oramai precarie e nel 1889 furono incaricati i geometri Pietro Corrado e Fortunato La Rosa di redigere una relazione in seguito alla quale l'amministrazione chiese invano aiuti per la ricostruzione agli organi provinciali. Nel 1894 un altro terremoto distrusse completamente 12 case e incrin\u00f2 pericolosamente la cupola della chiesa, costringendo le autorit\u00e0 a deciderne l'abbattimento. Nel 1905 si verific\u00f2 un nuovo sisma e successivamente nel 1907 un nuovo evento sismico provoc\u00f2 altri danni. Il terremoto del 1908 distrusse completamente 25 case e di nuovo la chiesa di San Nicola. L'alluvione dell'ottobre 1951 provoc\u00f2 tre morti a Canolo e port\u00f2 all'irrimandabile decisione, emanata con il D.M. del 2 aprile 1952, di trasferire il paese sui piani della Melia. Nacque cos\u00ec Canolo Nuova che divenne con il passare degli anni pi\u00f9 popolosa di Canolo centro che rimane tuttora il centro comunale ufficiale.\nPolitica.\nIl 4 dicembre 1886 venne ucciso Giuseppe Severino, sindaco del paese da 15 anni.\nNelle elezioni per la costituente del 1946, si ebbe una lieve supremazia della DC ma si verificarono delle polemiche in quanto molti elettori furono indotti all'errore dalla frammentariet\u00e0 della sinistra che portava ad avere sulla scheda simboli simili, ad esempio \"falce martello e spiga\" in particolar modo ma anche la \"falce e martello sul libro ed il sole\" del P.S.I.U.P.\nUn rilievo meritano anche gli intrecci tra politica e malavita dei quali Canolo \u00e8 stato protagonista. La figura pi\u00f9 carismatica \u00e8 stata quella di Nicola D'Agostino, fattosi notare nell'immediato dopoguerra per avere capeggiato i contadini di Canolo in una rivolta agraria; divenne in seguito sindaco del paese per numerose legislature, venendo poi sostituito dal figlio Domenico, nel 1975, decaduto nel 1977 e resosi latitante in seguito all'incriminazione per aver partecipato alla strage di Razz\u00e0. Tuttavia, la vera mente criminale della famiglia era stato il fratello di Domenico, Antonio, che riusc\u00ec a costruire un impero criminale presente oltre che sul basso ionio calabrese, anche a Roma Genova, Torino e Milano, e che venne ucciso a Roma nel 1976.\nSimboli.\nLa descrizione dello stemma comunale, concesso con D.P.R. del 7 aprile 2003 insieme al gonfalone, \u00e8 la seguente:\nSociet\u00e0.\nTradizioni e folclore.\nLa festa pi\u00f9 importante \u00e8 quella legata alla Madonna di Prestarona che si tiene la domenica successiva alla Pasqua.\nEconomia.\nL'economia di Canolo si basa su una produzione agricola praticata su piccola scala, per essere pi\u00f9 precisi le viene assegnato il compito di soddisfare il fabbisogno familiare, accanto all'allevamento di animali (maiali, ovini, pollami) che vengono trasformati in prodotti caserecci. L'unica produzione industriale presente, tra l'altro di antichissima tradizione ed oggi occupante una cinquantina di persone, \u00e8 quella dell'estrazione del calcare, marmo colorato, pirite ed altri prodotti utilizzabili in ambito edile. Da tempo si \u00e8 ormai perso l'allevamento del baco da seta e la pratica della conceria delle pelli. Si sta tentando uno sviluppo economico attraverso la riqualificazione delle ricchezze naturalistiche presenti e stimolate dall'inserimento della zona nell'area del Parco nazionale dell'Aspromonte. Anche l'Unione europea ha inserito il paese in una zona S.I.C. (superficie di interesse comunitario) e lo ha dichiarato Zona a Protezione Speciale -Z.P.S.- (\u00e8 presente tra l'altro, in localit\u00e0 Malivindi, la torbiera pi\u00f9 a sud d'Europa che il comune sta cercando di recuperare).\nPer quel che riguarda la rivalutazione turistica dell'area, si \u00e8 sviluppata in questi anni una pratica escursionistica che ha come centro proprio i meravigliosi boschi che contornano Canolo Nuova, con la nascita di infrastrutture ricettive e piccoli negozi che offrono prodotti locali. \u00c8 nato, in fondo, un turismo culinario, una gara all'acquisto di formaggi, pane casereccio e salumi che vengono prodotti con metodi ancora tradizionali e genuini e per i quali il comune ha richiesto il marchio di origine controllata. Una sottolineatura merita anche il tentativo di recuperare i sei forni pubblici comunali presenti in via Leopardi ed in viale Europa, eretti subito dopo la costruzione della nuova borgata per supplire alla carenza di forni privati che invece le famiglie trasferite possedevano nel vecchio centro. Rare escursioni vengono anche effettuate nella zona di Canolo Centro per visitare le \u201cDolomiti del Sud\u201d e le grotte presenti nel territorio, incentivate anche dall'inserimento del percorso nel progetto di salvaguardia archeologica dell'istituto europeo per il turismo.\nInfrastrutture e trasporti.\nCanolo centro pu\u00f2 essere raggiunto tramite la SP85 (ex SS117) Canolo\u2013Siderno che si diparte dalla SP1 (ex SS111) Gioia Tauro-Locri presso i Piani della Melia (quatrivio di Zomaro) congiungendosi infine alla Strada statale 106 Jonica, la stessa strada attraversa anche la frazione di Canolo nuova; la SP35 San Giorgio Morgeto-Canolo nuova si immette anch'essa sulla SP85.\nAmministrazione.\nAltre informazioni amministrative.\nFa parte della Comunit\u00e0 Montana della Limina che ha sede a Mammola.\n\u00c8 compreso nel circondario di decentramento amministrativo della locride.\nIl suo territorio \u00e8 compreso nel Parco nazionale dell'Aspromonte."}
{"id": "35154", "revid": "322321", "url": "https://it.wikipedia.org/wiki?curid=35154", "title": "Caraffa del Bianco", "text": "Caraffa del Bianco \u00e8 un comune italiano di 454 abitanti della citt\u00e0 metropolitana di Reggio Calabria in Calabria.\nGeografia fisica.\nCaraffa del Bianco si trova su un colle a circa 355 m sul versante orientale dell'Aspromonte ed \u00e8 distante 88 km a Est-Sudest da Reggio Calabria. Il suo territorio si affaccia sulla vallata della fiumara Laverde ed \u00e8 circondato da boschi di ulivi secolari, querce, castagni e ciliegi, oltre ad avere numerose sorgenti d'acqua e un clima molto salubre.\nStoria.\nLa fondazione di Caraffa del Bianco \u00e8 strettamente legata al limitrofo comune di Bianco, il cui feudatario, Fabrizio Carafa, principe di Roccella, tra il 1589 e il 1594 fece fondare un nuovo abitato, permettendo a diverse nobili famiglie originarie di Sant'Agata del Bianco, come i Sotira, venute in contrasto con il duca di Precacore, di trasferirsi nel suo feudo e di edificare case nel luogo chiamato \"Il pizzo\". Il nobile fondatore, quindi, diede al nuovo agglomerato il nome di Caraffa, che deriva dal suo cognome, poich\u00e9 aveva gi\u00e0 nominato con il suo nome il borgo di Fabrizia. \nDon Fabio e Ottavio Sotira iniziarono allora a costruire una casa nella zona assegnata, ma a causa della caduta di un fulmine, interpretato come cattivo presagio, lasciarono questa opera incompiuta e decisero di ricostruirla nella localit\u00e0 chiamata tutt\u2019oggi \"Chiesa Vecchia\". Per i nuovi abitanti il principe Carafa compr\u00f2 la Fontana Boccalupi, lasciando al proprietario venditore l\u2019uso della acqua solo il sabato per annaffiare il giardino e destinandola gli altri giorni per alimentare i mulini del nuovo agglomerato urbano, al fine di svincolare i Caraffesi dalle sudditanza di Sant\u2019Agata. Nel territorio caraffese, come in altre parti della Baronia di Bianco, si allevavano pregiati cavalli di razza, chiamati \"Regia Razza\" poich\u00e9 essi venivano venduti anche alle scuderie reali di Napoli. Di questo allevamento rimane traccia nell'odierno gonfalone comunale, raffigurante un cavallo bianco rampante su sfondo rosso.\nNato quindi come casale di Bianco e sottoposto alla giurisdizione feudale della famiglia Carafa, il paese rimase sotto il loro controllo fino all'eversione della feudalit\u00e0, decretata dal nuovo re di Napoli, Giuseppe Bonaparte, nel 1806: con il varo della nuova riforma amministrativa, Caraffa divenne dunque un Comune autonomo, compreso nel Circondario di Bianco, a sua volta parte del Distretto di Gerace, e mantenne questa suddivisione anche dopo il ritorno sul trono della dinastia borbonica. Nel 1847 Caraffa, insieme ad altri paesi vicini, come Bianco e Bovalino, fu coinvolta nella Rivolta di Gerace, un moto insurrezionale mazziniano organizzato da cinque giovani patrioti, passati alla storia come i \"Cinque Martiri di Gerace\": tra di essi spiccava il caraffese Rocco Verduci, un giovane possidente terriero di idee liberali, che alla fine fu catturato, condannato a morte e fucilato il 2 ottobre 1847 a Gerace insieme ai suoi compagni di lotta (Gaetano Ruffo, Michele Bello, Pietro Mazzone e Domenico Salvadori). \nDopo l'Unit\u00e0 d'Italia il paese cambi\u00f2 nome: con Regio Decreto del 1864 infatti ebbe la nuova denominazione di Caraffa del Bianco, per distinguerlo dall'omonima centro in provincia di Catanzaro. Gravemente colpita dal terremoto di Messina del 1908, con la nuova riforma amministrativa voluta dal fascismo, dal 1926 Caraffa del Bianco fu unita assieme ai comuni limitrofi di Samo, Sant'Agata del Bianco e Casignana nella nuova entit\u00e0 comunale di Samo di Calabria, ritrovando l'autonomia amministrativa solo nel 1946.\nSociet\u00e0.\nEtnie e minoranze straniere.\nGli stranieri residenti a Caraffa del Bianco al 1\u00ba gennaio 2020 sono 21 e rappresentano il 4,4% della popolazione residente. I Paesi pi\u00f9 rappresentati sono: \nCultura.\nIstruzione.\nIl comune di Caraffa del Bianco ospita tre plessi scolastici: un asilo pubblico, edificato nel 1919 grazie agli sforzi dell'Associazione del Mezzogiorno e al contributo statunitense; una scuola elementare, intitolata al patriota caraffese Rocco Verduci; e una scuola media, che porta il nome di Corrado Alvaro, legato a Caraffa per via del fratello don Massimo, parroco del centro aspromontano.\nEconomia.\nCaraffa del Bianco ha un'economia prevalentemente agricola e silvo-pastorale: infatti, oltre alla produzione di olive, uva e agrumi, molta importanza hanno l'allevamento di bovini e di caprini e lo sfruttamento delle risorse forestali del territorio circostante.\nInfrastrutture e trasporti.\nCaraffa del Bianco \u00e8 servita dalla SP 69, che la mette in comunicazione sia con gli altri paesi dell'entroterra aspromontano, sia con Bianco, dove passa la Strada Statale 106."}
{"id": "35157", "revid": "322321", "url": "https://it.wikipedia.org/wiki?curid=35157", "title": "Careri", "text": "Careri (\"Har\u00e8ri\" in calabrese e greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nStoria.\nSecondo la leggenda il paese trarrebbe origine dall'antica Pandora, distrutta da un terrificante terremoto nel 1507. Gli abitanti di questo centro, in seguito al sisma, si sarebbero dispersi in varie zone insediandosi soprattutto nell'area che ospita oggi il paese.\nFino a quando non fu riconosciuto Comune autonomo, nel 1836, fu feudo conteso da ricchi casati, subendo, dunque, come molti altri centri, il sistema feudale.\nIl feudo \u00e8 passato dai Fedele di Bagnara ai Coscin\u00e0 di Palmi (1710-1767), agli Spinelli, Principi di Cariati (1767-1811). Durante il \u201cgoverno\u201ddegli Spinelli, i Francesi cambiarono l'ordinamento amministrativo della Calabria a pi\u00f9 riprese e gli Spinelli dovettero cedere parecchie terre demaniali. Il nuovo ordinamento amministrativo voluto nel 1799 dal Generale Championnet comprendeva Careri nel Cantone di Roccella, Dipartimento della Sagra. Otto anni dopo, con la legge del 19 gennaio 1807, Careri veniva degradato a \u201cluogo\u201d del cosiddetto governo di Ardore. Veniva addirittura declassato a \u201cvillaggio\u201d cio\u00e8 a frazione di Benestare, nella giurisdizione di Ardore a seguito del decreto del 4 maggio 1811. Dovevano passare 25 anni prima che Careri venisse rilevato a Comune autonomo,con l'aggregazione di Natile, a seguito del decreto del 18 luglio 1836. \u00c8 stato durante la dominazione militare francese che gli Spinelli furono chiamati in causa per la divisione delle terre demaniali con i Comuni di \u201cCareri, Natile e Plat\u00ec della Provincia di Calabria Ulteriore Prima.\nVenne colpito duramente, riportandone gravi danni, dai sismi del 1783 e del 1908, a cui si aggiunse la catastrofe operata dalle alluvioni del 18 ottobre del 1951 (10 vittime) e del 1973. Infatti le alluvioni, ancora oggi, sono il grande problema di questo caratteristico centro.\nInfrastrutture e trasporti.\nIl comune \u00e8 attraversato dalla Strada provinciale 2 di Bagnara Calabra e Bovalino e dalla Strada provinciale 2dir.\nAmministrazione.\nComune sciolto per infiltrazioni mafiose nel 2012 dal Governo Monti."}
{"id": "35158", "revid": "322321", "url": "https://it.wikipedia.org/wiki?curid=35158", "title": "Casignana", "text": "Casignana \u00e8 un comune italiano di 710 abitanti della citt\u00e0 metropolitana di Reggio Calabria in Calabria.\nSi trova nella Locride, fa parte dei comuni della Costa dei gelsomini e appartiene alla diocesi cattolica di Locri-Gerace.\nGeografia fisica.\nCasignana \u00e8 un piccolo centro dell'entroterra ionico reggino, posto su una collina a 342 m. sul versante orientale dell'Aspromonte e distante 87 km a Est di Reggio Calabria. Situato tra la montagna e il mare (in localit\u00e0 Palazzi, sulla costa, sorgono i resti della Villa romana di Casignana), il paese vanta paesaggi ambientali quasi incontaminati dall'uomo, resi fruibili attraverso percorsi naturalistici che dalla costa si diramano verso l'interno. Importante risorsa ambientale \u00e8 la Sorgente di Favate, da sempre utilizzata per la cura delle malattie reumatiche. Una parte del suo territorio \u00e8 compresa nella Comunit\u00e0 montana Aspromonte Orientale.\nOrigine del nome.\nIl nome del paese deriverebbe dal latino \"terra Casiniana\", ossia \"terra di Casinius\", un illustre e facoltoso notabile di epoca romana, che sarebbe stato il proprietario della Villa romana di Casignana, posta in contrada Palazzi.\nStoria.\nCasignana venne fondata dopo il terremoto del 1349 da alcuni abitanti di Potamia scampati al disastro naturale: fin dall'inizio fu casale di Bianco, di cui segu\u00ec le vicende storiche, divenendo parte del feudo di Condojanni (oggi frazione di Sant'Ilario dello Ionio), posseduto fino al 1588 dalla famiglia Marullo e quindi dalla famiglia Carafa, che lo mantenne fino all'eversione della feudalit\u00e0. In seguito alla riforma amministrativa del 1809, Casignana divenne comune autonomo, inglobato nel Circondario di Bianco, parte del Distretto di Gerace, mantenendo questa suddivisione anche dopo la restaurazione borbonica. \nDopo l'Unit\u00e0 d'Italia il paese fu aggregato al mandamento di Bianco, parte del Circondario di Gerace: nel primo dopoguerra anche a Casignana si verificarono disordini e occupazioni di latifondi da parte dei contadini, che reclamavano la ripartizione della terra in base al Decreto Visocchi del 1919. In questo contesti si inquadrano i cosiddetti \"Fatti di Casignana\": il 21 settembre 1922 i carabinieri e i fascisti aprirono il fuoco contro i braccianti della cooperativa \"Garibaldi\", che avevano organizzato un'occupazione di terre di propriet\u00e0 del principe di Roccella, uccidendo l'assessore socialista Pasquale Micchia e due contadini, Rosario Conturno e Girolamo Panetta, mentre il sindaco Francesco Ceravolo rimase gravemente ferito. Questa strage concluse tragicamente l'occupazione contadina. \nIl 4 ottobre 1922, durante l'inaugurazione del Fascio di Casignana, al quale partecip\u00f2 il gerarca Giuseppe Bottai, vennero sparati contro di lui dei colpi di arma da fuoco, mentre una fucilata fer\u00ec al braccio un fascista che faceva parte del suo seguito; per ritorsione, gli squadristi devastarono la casa del presidente della cooperativa \"Garibaldi\" e i carabinieri arrestarono una decina di antifascisti. A tali eventi si ispir\u00f2 liberamente lo scrittore Mario La Cava per il suo romanzo \"I fatti di Casignana\".\nIn epoca fascista Casignana fu aggregata, dal 1927 e al 1946, nel nuovo comune di Samo di Calabria, con i paesi limitrofi di Caraffa del Bianco, Sant'Agata del Bianco e Samo, che riebbero la propria autonomia amministrativa poco prima dell'avvento della Repubblica italiana.\nCultura.\nIl periodo culturale casignanese entra nel vivo in agosto: il 16 del mese, infatti, si svolge la festa in onore di San Rocco, patrono del comune; sempre nello stesso mese, inoltre, si svolgono le sagre dei \"maccheroni con sugo di carne di capra\" e quella del \"capocollo\", oltre che alla \"Festa del Pane\".\nEconomia.\nL'economia del centro si basa sull'agricoltura e sull'allevamento, con produzione di agrumi, olive e uva, da cui si ricava il Greco e il Mantonico, vino dolce da dessert. Sono prodotti anche latticini per il mercato locale. La produzione artigianale, in via di scomparsa, riguardava prevalentemente la tessitura casalinga di coperte con decorazioni tradizionali. Il turismo \u00e8 discretamente sviluppato e si basa sulle visite ai resti della Villa romana di Casignana, oltre che sulle acque termali di \"Fonte Favata\".\nInfrastrutture e trasporti.\nIl territorio comunale \u00e8 servito dalla SS 106, che arriva fino a Bianco e attraversa la localit\u00e0 Palazzi, dove si trovano i resti della villa romana di Casignana, la cui area archeologica si trova su entrambi i lati della strada. Da Bianco invece si dirama la SP 69, che giunge fino a Casignana."}
{"id": "35160", "revid": "322321", "url": "https://it.wikipedia.org/wiki?curid=35160", "title": "Cimin\u00e0", "text": "Cimin\u00e0 (\"Kymina\" in greco calabro) \u00e8 un comune italiano di 531 abitanti della citt\u00e0 metropolitana di Reggio Calabria in Calabria.\nOrigini del nome.\nL'origine toponomastica del paese si fa risalire al greco \"kymin\u00e0\", \u03ba\u03cd\u03bc\u03b9\u03bd\u03b1, ossia luogo dove cresce in abbondanza il cumino, pianta della famiglia delle ombrellifere dalle propriet\u00e0 mediche e culinarie, usata per la conservazione dei cibi e per produrre un liquore chiamato \"Kumeel\".\nStoria.\nLa nascita del comune di Cimin\u00e0 si fa risalire al 1453, ad opera di fuggiaschi Greci e Albanesi di religione cristiana che, scacciati da Costantinopoli da parte dei Turchi, trovarono riparo presso il \"Monte dei Tre Pizzi\".\nIl luogo scelto, impervio e lontano dal mare, garantiva riparo e protezione in caso di attacchi da parte di eventuali invasori. Il posto fu scelto in quanto si prestava bene alla pastorizia e all'agricoltura, specie per quanto riguarda la coltivazione del frumento, inoltre era vicino a delle foreste che potevano essere usato per la produzione di legname.\nLa nuova comunit\u00e0 non tard\u00f2 ad attirare ceti feudatari, in particolare la famiglia Marullo di Messina che acquisirono dal re Ferdinando il titolo di Conti di Condojanni nel 1480 dopo aver comprato i terreni e l'investitura del centro. I Marullo oltre a Cimin\u00e0 erano padroni dei feudi di altri centri vicini quali Careri, Bianco, Bovalino, Precacore e Bruzzano.\nIn seguito il paese venne acquistato dai Carafa di Roccella Ionica, e mantenuta da questi fino all'abolizione del feudatario nel XIX secolo. Successivamente fu riconosciuta \"Universit\u00e0 civium\", divenendo autonomo nel 1806, dal Governo di Gerace che successivamente ne acquis\u00ec la giurisdizione nel 1811, facendo parte del circondario, anche dopo il 1816 quando venne effettuato il \"Riordino Generale della Calabria\" disposto dai Borboni.\nAltre famiglie feudatarie abitarono a Cimin\u00e0, tra le quali le genovesi Grimaldi e Grillo, trasferite nella locride nel 1500 acquistando il feudo di Gerace, e gli Squarciafico, che acquistarono da Tommaso Merullo la baronia di Precacore e di Sant'Agata."}
{"id": "35162", "revid": "125875788", "url": "https://it.wikipedia.org/wiki?curid=35162", "title": "Cittanova (Italia)", "text": "Cittanova \u00e8 un comune italiano di abitanti della citt\u00e0 metropolitana di Reggio Calabria in Calabria.\nPosto alle pendici dell'Aspromonte e prospiciente la Piana di Gioia Tauro, \u00e8 caratterizzato dalla presenza di numerose chiese e palazzi ottocenteschi e da un parco pubblico che si estende per 2,65 ettari.\nGeografia fisica.\nTerritorio.\nLa cittadina si trova ai piedi dell'Aspromonte, su terreni quaternari alluvionali, costituiti da sabbie e ghiaie incoerenti che coprono gli ampi terrazzi digradanti verso il Golfo di Gioia. Cittanova domina la piana di Gioia Tauro dalla terrazza pi\u00f9 alta, quella confinante col massiccio delle Serre, quasi a contatto tra le due formazioni litologiche: alluvionale e cristallina.\nQuesta conformazione geologica favorisce la propagazione dei sismi, in quanto l'incoerenza della coltre alluvionale viene aumentata durante i terremoti dalla formazione cristallina contigua e sottostante. Il territorio di Cittanova \u00e8 attraversato dall'omonima faglia che fa parte del sistema di faglie Serre-Aspromonte, lunga 30 chilometri e tuttora attiva.\nL'altitudine riferita al municipio \u00e8 di 400 , nel territorio comunale l'altitudine minima arriva a 77 mentre quella massima tocca i 996 . La superficie \u00e8 di 61,98\u00a0km\u00b2 (il 65% circa in territorio pianeggiante coltivato a ulivi e il 35% in territorio montuoso boschivo e di pascoli naturali), la distanza dal capoluogo \u00e8 di 75\u00a0km.\nI corsi d'acqua principali sono le fiumare Serra e Vacale.\nVette principali: Altopiano della Mel\u00eca (m. 1.000), Zomaro (m. 920) e Monte C\u00f9culo (m. 725).\nZ\u00f2maro.\nLocalit\u00e0 montana a 7 chilometri da Cittanova, Zomaro \u00e8 situato sull'Altopiano della Mel\u00eca, all'interno del Parco nazionale dell'Aspromonte.\nLa flora che lo caratterizza \u00e8 composta soprattutto da faggi, lecci, abeti e ginestre. \u00c8 altres\u00ec presente la Woodwardia radicans, un'antica felce gigante sopravvissuta al Cenozoico.\nLa fauna presenta numerosi cinghiali oltre a scoiattoli, tassi, volpi, gufi e nibbi.\nL'altopiano \u00e8 inoltre ricco di acque sorgive.\nClima.\nIl clima \u00e8 mediterraneo. La piana di Gioia, aperta sul mare ma riparata dai venti, aumenta l'umidit\u00e0 di Cittanova, rendendone i terreni particolarmente fertili.\nStoria.\nPer convenzione storica, la nascita di questa cittadina \u00e8 collocata al 12 agosto 1618, data d'emanazione del bando di edificazione del \"Nuovo Casale di Cortoladi\", ad opera del primo principe di Gerace, Girolamo Grimaldi.\nIl \"Nuovo Casale di Cortoladi\", in seguito denominato col pi\u00f9 semplice \"Casalnuovo\", nelle intenzioni del feudatario doveva raccogliere le popolazioni dei villaggi dei suoi latifondi, precedentemente presenti nei dintorni ma spopolati dai terremoti e dalle epidemie avvenuti nel 1616 e sarebbe servito anche a controllare agevolmente l'importante via che univa il Tirreno allo Ionio tramite il Passo del Mercante. Per questi motivi, venne scelto come luogo di edificazione un punto nei pressi di Cortoladi, villaggio distrutto completamente dalle scosse telluriche del 1616 e che sorgeva vicino a Radicena.\nAffinch\u00e9 potesse edificare il nuovo casale, il Grimaldi aveva per\u00f2 bisogno dell'assenso del sovrano Filippo III di Spagna, ottenuto proprio in conseguenza dei sismi; l'edificazione di Casalnuovo cominci\u00f2 subito dopo e il principe vi fond\u00f2 il suo palazzo di residenza, facendolo quindi diventare punto di riferimento per i suoi feudi ed accrescendone fin dagli inizi l'importanza. Il casale, per questo motivo e grazie anche alle notevoli immunit\u00e0 stabilite nel bando, si svilupp\u00f2 abbastanza velocemente ed ancor pi\u00f9 dopo il terremoto del 27-28 marzo 1638. Furono costruite case molto basse (per paura di eventuali sismi futuri) e numerose chiese e conventi. La popolazione continu\u00f2 ad aumentare: nel 1669 contava gi\u00e0 128 nuclei familiari, arrivando a 638 nel 1732. All'inizio del 1783 Casalnuovo contava 5.590 abitanti.\nIl 5 febbraio 1783 un sisma di incredibile potenza, denominato il \"Flagello\", distrusse completamente il paese causando 2.017 vittime (tra cui la feudataria Maria Teresa Grimaldi).\nCasalnuovo venne comunque ricostruito sullo stesso sito e ricominci\u00f2 ad espandersi, tanto che nel 1807 i francesi disposero che divenisse capoluogo di governo con giurisdizione su Radicena, Jatrinoli, Vatoni, Gioia e San Martino.\nIl 1\u00ba gennaio 1842 il Circondario di Casalnuovo fu diviso in due circondari distinti: l'uno formato da Casalnuovo, l'altro composto dal comune di Radicena, dal comune di Iatrinoli e dai villaggi di San Martino e Terranova.\nIl 1\u00ba aprile 1852 con decreto \u2116 129 di Ferdinando II di Borbone, su istanza del decurionato, il consiglio comunale dell'epoca, assunse il nome di \"Cittanuova\", in seguito semplificato in Cittanova.\nNegli anni immediatamente precedenti lo scoppio della seconda guerra mondiale, Cittanova coi suoi 16.000 abitanti era il terzo comune della provincia. La sua economia non si basava esclusivamente sull'olivicoltura ma anche sull'artigianato di pregio che, prima del conflitto, aveva buone prospettive di crescita.\nSimboli.\nLo stemma, approvato con Decreto reale del 29 aprile 1924 e registrato alla Corte dei conti il 17 maggio 1924, Reg. 1 Fin., Foglio 180, ha la seguente descrizione:\nIl pino presente nello stemma richiama un albero trisecolare realmente esistito e coevo della citt\u00e0, distrutto da un fulmine nel 1960. L'albero si trovava nei pressi della chiesa dei Santi Cosma e Damiano.\nLa descrizione del gonfalone \u00e8 la seguente:\nMonumenti e luoghi d'interesse.\nArchitetture religiose.\nChiesa Matrice.\nLa chiesa matrice di Cittanova, dedicata a San Girolamo, fu costruita pochi anni dopo il sisma del 1783.\nL'opera venne portata avanti da Maria Antonia Grimaldi Serra, figlia della principessa di Gerace Maria Teresa Grimaldi, morta a causa del terremoto, le cui spoglie - traslate dal diroccato convento dei padri alcantarini nel 1793 - riposano nella Cappella dell'Immacolata, all'interno della chiesa stessa.\nLa chiesa ha un'architettura ottocentesca, dalle forme pseudo-barocche. In origine era a navata unica, in seguito vennero aggiunte due navate laterali e rifatto l'interno in stile neoclassico.\nOpere di rilievo:\nSantuario di Maria Santissima del Rosario.\nEdificato nel 1823, sul luogo dove sorgeva una chiesa distrutta dal Flagello.\nAd una navata, in stile barocco, l'interno ospita affreschi, stucchi, angeli e statue di gesso.\nLa chiesa \u00e8 sottoposta a tutela monumentale (legge 906.1939). Nel 1999 \u00e8 stata elevata a santuario.\nOpere di rilievo:\nChiesa di San Rocco.\nA navata unica e tra le pi\u00f9 grandi della provincia di Reggio Calabria, la chiesa venne costruita sul sito dove sorgeva precedentemente il Convento degli Alcanterini edificato nel 1728. Il terremoto del 1783 distrusse completamente il complesso monastico, si salvarono solo le statue di San Rocco e San Pasquale, un calice di argento cesellato ed una colonna di pietra sormontata da una croce in ferro.\nLa ricostruzione fu intrapresa a partire dal 1835, su progetto dell'architetto Vincenzo Tarsitani, e la chiesa di San Rocco venne completata nei primi anni del XX secolo grazie all'impegno del sacerdote Giacomo Petropaolo.\nOpere di rilievo:\nChiesa della Sacra Famiglia.\nCostruita al posto di un frantoio nel 1887. La chiesa \u00e8 a tre navate, e custodisce diverse statue lignee e dipinti.\nOpere di rilievo:\nChiesa dei SS. Cosma e Damiano.\nEdificata a met\u00e0 1800 dal notaio Tommaso Marvasi sui resti di una cappelletta distrutta dal terremoto, e restaurata dai suoi discendenti in epoche successive, la chiesa dedicata ai SS. Cosma e Damiano ospita statue lignee di scuola napoletana e tele del XVI-XVII secolo.\nOpere di rilievo:\nChiesa di San Giuseppe.\nAnche questo edificio fu edificato su una chiesetta preesistente distrutta dal terremoto del 1783. Nel 1865, in seguito ad una sottoscrizione tra gli artigiani ed i falegnami del paese, fu eretta una cappella dedicata a San Giuseppe; nel 1948 venne aggiunto l'altare in marmo.\nOpere di rilievo:\nChiesa della Madonna della Catena.\nLa pi\u00f9 antica del paese, gli storici ritengono che sul sito vi fosse precedentemente una chiesa bizantina intitolata a Santa Maria del Campo. La struttura originaria fu costruita ad opera degli abitanti di San Giorgio Morgeto col nome di Santa Maria di Campoforano e dedicata all'Assunta. In seguito all'epidemia di colera che colp\u00ec la Piana a met\u00e0 Ottocento, la vecchia chiesa fu ricostruita ed ampliata, a cura dell'arciprete Domenico Luzio, come ringraziamento a Maria nel 1854, e dedicata alla Madonna della Catena. Tuttavia l'antico nome non venne dimenticato, cos\u00ec come la venerazione per l'Assunta, celebrata tutt'oggi con processioni e preghiere.\nOpere di rilievo:\nChiesa del Calvario.\nEdificata nel 1912, all'interno ospita due statue in \"cartone romano\" che vengono utilizzate nell'allestimento del \"simburcu\" (sepolcro), durante i riti di Pasqua.\nOpere:\nChiesa di S. Maria delle Grazie.\nRiedificata nel 1746 sui resti della chiesa omonima risalente al XVII secolo, questo piccolo luogo di culto si trova in contrada Malizia, fuori dal centro abitato.\nOpere:\nChiesetta del Crocifisso.\nRestaurata nel 1974, questa caratteristica chiesetta, interamente rivestita in pietra, \u00e8 sita in via San Pasquale. All'interno \u00e8 posto un monumentale Crocifisso bronzeo gi\u00e0 venerato nel Convento di San Pasquale (o degli Alcanterini) del 1728.\nArchitetture civili.\nVilla Comunale.\nLa Villa Comunale \"Carlo Ruggiero\" di Cittanova \u00e8 un \"Monumento Nazionale d'interesse storico\u2013naturalistico\" riconosciuto dal Ministero per i Beni e le Attivit\u00e0 Culturali.\nOrto botanico di circa 2,5 ettari, ospita molte specie vegetali rare o del tutto uniche in Italia. Grazie alle particolari condizioni del terreno, oltre alle tipiche piante della vegetazione mediterranea, sono presenti numerose piante esotiche (Sequoie della California, Cedri del Libano, Alberi dei Tulipani, ecc.).\nFu costruita a proprie spese da Carlo Ruggiero e donata al Comune con delibera del 29 marzo 1880, durante il suo mandato di sindaco (1880-1885). Il progetto fu dell'ingegnere svizzero Enrico Fehr, gi\u00e0 progettista della villa Mazzini di Messina.\nNel 2008, all'interno della villa comunale, \u00e8 stato istituito un Giardino dei Giusti.\nPalazzi.\nPresenti nel centro storico della cittadina, i palazzi furono costruiti tra il 1700 ed il 1800; una delle loro caratteristiche peculiari sono i portali in granito e arenaria, abbelliti da gattoni e balconi lavorati da scalpellini dell'epoca.\nEdificati principalmente intorno alla Chiesa Matrice ed alla Chiesa del Rosario, molti palazzi sono tuttora abitati e ben conservati mentre altri versano in totale abbandono.\nTra i pi\u00f9 importanti:\nFontane.\nUna particolarit\u00e0 di Cittanova sono le fontane monumentali, presenti sin dalle origini della cittadina. Nel corso degli anni hanno subito vari spostamenti rispetto ai luoghi originari di costruzione.\nTra le pi\u00f9 importanti, c'\u00e8 \"Fontana dell'Olmo\" sita in piazza Cavaliere (gi\u00e0 largo Olmo) costruita nel 1730. In origine era situata davanti alla Chiesa Madre dell'antico Casalnuovo. Rimasta integra dopo il terremoto del 1783, fu spostata nei Giardini Pubblici e nel 1932 trasferita nella collocazione attuale. Sulla fontana vennero incise le date dei trasferimenti.\nAltre fontane degne di nota: \"Fontana di Pietra\", \"Fontana Masotta\" e le vasche che ornano la Villa Comunale.\nAltro.\nAll'interno della villa comunale, \u00e8 possibile ammirare il \"Monumento ai caduti della I guerra mondiale\", statua di gusto prettamente ottocentesco opera dello scultore Michele Guerrisi.\nAree naturali.\nLa particolare collocazione della cittadina, ai piedi dell'Aspromonte e tra due fiumare (Vacale e Serra), permette di visitare molti luoghi naturali, meta di turisti e amanti del trekking.\nVacale.\nIl torrente Vacale in estate \u00e8 una delle mete preferite dalle famiglie, ricco di vegetazione e di piccole cascate, le caratteristiche \"gurne\" (piscine) sono l'ideale per fare il bagno. In passato si usava fare il bucato tra le sue sponde col sapone fatto in casa, tradizione tuttora in uso.\nGli escursionisti hanno la possibilit\u00e0 di risalire il letto della fiumara fino alla parte montuosa, tra ontani e querce da sughero. In alcuni punti \u00e8 possibile visitare antichi frantoi in disuso.\nVillaggio Zomaro.\nPopolato quasi esclusivamente in estate, il villaggio \u00e8 circondato da boschi e sentieri naturali.\nLuoghi da visitare: \"Casa del Principe\" , posta tra tassi ed abeti, la spianata di \"Santu Trabuss\", il laghetto a Crocco.\nPercorsi escursionistici: \"Sentiero Italia e Sentiero del brigante\".\nVi \u00e8 inoltre un sentiero che parte dal Passo del Mercante e arriva al villaggio, il percorso \u00e8 di media difficolt\u00e0 e si articola in un contesto storico - naturalistico - archeologico, caratterizzato dalla presenza di resti archeologici risalenti, secondo alcuni storici locali, alle vicende del 70-72 a.C. che videro coinvolte le truppe di Marco Licinio Crasso e l'esercito di schiavi guidati da Spartaco.\nSociet\u00e0.\nEvoluzione demografica.\nIl 5 febbraio 1783 un terremoto decim\u00f2 la popolazione, che pass\u00f2 da 5.590 a circa 3.500 abitanti.\nNel 1815: 6.105 ab.\nEtnie e minoranze straniere.\nSecondo i dati ISTAT, al 1\u00ba gennaio 2021 i cittadini stranieri residenti erano 750 (il 7,5% della popolazione).\nLe nazionalit\u00e0 maggiormente rappresentate sul totale della popolazione residente erano (al 31 dicembre 2019):\nReligione.\nLa religione pi\u00f9 diffusa \u00e8 quella cattolica di rito romano. La citt\u00e0 fa parte della diocesi di Oppido Mamertina-Palmi e del vicariato di Oppido Mamertina-Taurianova. Il territorio comunale \u00e8 attualmente suddiviso in due parrocchie: Maria Santissima del Rosario e San Girolamo.\nSempre in ambito del cattolicesimo \u00e8 presente a Cittanova un istituto religioso femminile, composto dalle Suore Missionarie del Catechismo.\nTradizioni e folclore.\nRiti Pasquali.\nLa sera del Gioved\u00ec santo, i fedeli mantengono viva la tradizionale \"visita ai simburchi\" (v. ai sepolcri). All'interno delle chiese vengono allestiti degli altari con pane azimo, spighe di grano, pane e vino. Nella chiesa del Calvario, addobbata a lutto, viene posto \"u simburcu\", con la statua del Cristo morto. Durante la serata, i fedeli che seguono questa tradizione visitano tutte le chiese cittadine.\nL'alba del Venerd\u00ec santo comincia con la \"processione della Croce\", poche ore dopo, la \"processione dei Misteri\" parte dalla Chiesa Matrice e arriva alla Chiesa del Calvario.\nI \"Misteri\" vengono usati per rappresentare la Via Crucis e sono costituiti da statue lignee ottocentesche, portate a spalla. Vengono esposte solo il gioved\u00ec ed il venerd\u00ec santo; al gruppo di \"Varette\" opera del Biangardi, viene aggiunta la statua del Cristo Morto di autore sconosciuto.\nIl venerd\u00ec santo si chiude con la \"menza missa\", una cerimonia in cui viene deposto dalla Croce il Corpo del Cristo Morto e consegnato alla Madre Addolorata.\nLa mattina di Pasqua ha luogo uno degli eventi pi\u00f9 sentiti dai fedeli, la tradizionale \"Affruntata\". La rappresentazione avviene tra la Chiesa Matrice e la Chiesa del Rosario e consiste nella simulazione, con statue portate a spalla, degli incontri tra San Giovanni, la Madonna ed il Cristo Risorto.\nFesta di San Rocco.\nLa terza settimana di settembre, la Chiesa dedica tre giorni di ricorrenze religiose in onore del Santo. La sera del primo giorno di novena viene acceso un grande fal\u00f2 (\"luminariu\"), che per tradizione serve da rito purificatore contro la peste. In passato le donne si riunivano la sera per cantare antiche cantilene sulla vita di San Rocco e ai balconi venivano appese delle lampade di carta colorata.\nVisita alla Madonna della Grotta.\nUn tradizionale pellegrinaggio a piedi, tra fiumare e sentieri di montagna, viene intrapreso dai fedeli la notte del 30 aprile. La meta \u00e8 il Santuario della Madonna della Grotta di Bombile di Ardore. Il culto di questa statua risale al 1500 ed \u00e8 vivo in tutta la provincia di Reggio Calabria; durante i giorni di pellegrinaggio i fedeli di solito bivaccano all'aperto, tra bancarelle e chiassosi suonatori di tarantella.\nIl 28 maggio 2004 una frana ha completamente distrutto il Santuario, risparmiando la statua, recuperata nel 2007 e trasferita nella Chiesa Parrocchiale dello Spirito Santo di Bombile.\nCultura.\nBiblioteche.\nIn attivit\u00e0 dal 1991, la biblioteca comunale \"Vincenzo De Cristo\" ha una dotazione di 5.000 volumi con specifici indirizzi concernenti il settore ragazzi e Calabria.\nScuole.\nHanno sede a Cittanova 7 scuole dell'infanzia (1 paritaria), 2 scuole primarie, 1 scuola secondaria di I grado e 3 scuole secondarie di II grado.\nMusei.\nMuseo Civico di Storia Naturale.\nInaugurato nel 1996, il Museo espone circa 2.000 reperti divisi in 6 sezioni:\nMuseo delle Varette.\nInaugurato nel 2013, la struttura ospita le varette del venerd\u00ec santo: sculture in legno di tiglio scolpite nell'800 dagli artisti Vincenzo e Francesco Biangardi. Oltre alle varette, il museo espone la statua del Cristo Risorto opera dell'artista Domenico De Lorenzo e la Maria Addolorata.\nOgni gruppo scultoreo \u00e8 introdotto da un pannello storico esplicativo.\nMedia.\nRadio.\nHa sede a Cittanova una radio locale, a diffusione regionale, attiva dal 1976: \"Radio Eco Sud\".\nCinema.\nAlcune location del centro abitato e del territorio comunale appaiono nella serie TV \"Il Miracolo\" di Niccol\u00f2 Ammaniti, in onda nel 2018 su Sky Atlantic.\nCucina.\nUno dei prodotti tipici della zona \u00e8 il pesce stocco, utilizzato come ingrediente principale di diverse pietanze. Importato dalla Norvegia, lo stoccafisso viene trattato con le acque aspromontane per ammorbidirlo e renderlo pi\u00f9 gustoso.\nTra le miriadi di pietanze a base di questo pesce, si segnalano:\nEconomia.\nL'economia cittanovese \u00e8 basata in prevalenza sulle risorse agricole: olive, cereali, foraggi, ortaggi, uva, agrumi. Sono altres\u00ec presenti allevamenti di bovini e suini.\nIl settore industriale \u00e8 costituito soprattutto da aziende operanti nei seguenti comparti: edile, metallurgico, alimentare, materiali da costruzione, vetro e lavorazione del legno. Non mancano la silvicoltura e fabbriche di laterizi e macchine per l'agricoltura.\nIl terziario ha una rete commerciale sufficiente e tra i servizi \u00e8 presente il settore bancario.\nInfrastrutture e trasporti.\nStrade.\nCittanova \u00e8 interessata dalla strada Provinciale 1 di Gioia Tauro e Locri ex Strada statale 111 di Gioia Tauro e Locri, dalla strada provinciale 47 Cittanova-Polistena e dalla strada provinciale 33 Cittanova-Rizziconi-Gioia Tauro.\nFerrovie.\nCittanova era servita da una stazione ferroviaria posta sulla linea Gioia Tauro\u2013Cinquefrondi gestita da Ferrovie della Calabria. L'esercizio sulla linea \u00e8 stato sospeso nel 2017.\nMobilit\u00e0 urbana.\nI trasporti interurbani di Cittanova vengono svolti da autoservizi di linea gestiti da Ferrovie della Calabria.\nAmministrazione.\nElenco dei Sindaci dal 1993:\nL'indirizzo del municipio \u00e8 Viale Aldo Moro 1.\nLa classificazione climatica \u00e8 \"D\".\nIl 21% del territorio di Cittanova (1.291,4 ha su 6.136) fa parte del Parco nazionale dell'Aspromonte.\nSport.\nLa Cittanovese, squadra di calcio, milita nel Campionato di Serie D.\nLa A.S.D. Polisportiva Cittanova, squadra di Calcio a 5, milita nel Campionato di Serie C2."}
{"id": "35163", "revid": "124862895", "url": "https://it.wikipedia.org/wiki?curid=35163", "title": "Condofuri", "text": "Condofuri (\u039a\u03bf\u03bd\u03c4\u03bf\u03c7\u03ce\u03c1\u03b9, \"Kondoch\u00f2ri\" in greco di Calabria) \u00e8 un comune italiano di abitanti della citt\u00e0 metropolitana di Reggio Calabria in Calabria. Si trova poco all'interno della costa ionica, meridionale della Calabria, non molto lontano dallo Stretto di Messina a nord-ovest, poco pi\u00f9 a ovest della Costa dei Gelsomini e con alle spalle l'Aspromonte.\nIl comune \u00e8 inserito nell'area linguistico-geografica \"Grecanica\", caratterizzata cio\u00e8, dalla presenza di una lingua parlata e scritta strettamente \"imparentata\" con il greco antico.\nOrigini del nome.\nIl nome del paese deriva dal greco \"Konta-Korion\", \"Conda-Chorion\" o forse \"Conda-Chori\", dove \"Chorio\" significa \"Paese\", probabilmente in riferimento alla vicinanza con Gallician\u00f2 o Amendolea, oggi frazioni, di cui un tempo rappresentava invece una parte della baronia. In greco bizantino il nome del paese era . Dato il toponimo in greco antico greco/calabro \"Kontofyria\", molti storici sono del parere che il nome possa significare \"covo di ladri\", anche se non certe sono le ipotesi a tal riguardo.\nStoria.\nCome testimonia l'agor\u00e0 del paese, su cui sorge la chiesa, dove confluiscono tutte le stradine del piccolo centro abitato, Condofuri \u00e8 di origini magnogreche, come d'altronde molti altri paesi della stessa area.\nL'ordinamento amministrativo francese del 1807 considerava Condofuri \"Luogo\", cio\u00e8 \"Universit\u00e0\", del governo della vicina Bova. Un successivo decreto, risalente al 1811, istituiva i Circondari e i Comuni e Condofuri fu posta a capo delle frazioni di Gallician\u00f2 ed Amendolea. Un'altra legge borbonica, questa volta del primo maggio 1816, consolid\u00f2 il ruolo di Comune di Condofuri che, allo stesso tempo, pass\u00f2 dalla provincia di Catanzaro a quella di Reggio Calabria. Gallician\u00f2 ed Amendolea erano considerate sottocomuni, San Carlo un villaggio. Nel 1943 la Stazione di Condofuri fu teatro di un bombardamento alleato nel quale persero la vita soldati e civili.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 404 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nIl comune ospita un istituto comprensivo. Il comune presentava anche due scuole d'istruzione superiore: professionale per il commercio e l'alberghiero. Il professionale per il commercio ha chiuso pi\u00f9 di 7 anni fa a causa delle pochissime iscrizioni, invece l'alberghiero ha trasferito le classi 1\u00ba, 2\u00ba e 3\u00ba nella sede centrale situata a Bova Marina a causa dell'inagibilit\u00e0 del plesso di Condofuri. Invece le classi 4\u00ba e 5\u00ba sono state trasferite a Lugar\u00e1, una frazione del comune di Condofuri.\nGeografia antropica.\nFrazioni.\nIl comune condofurese raduna numerosi centri, ciascuno in diversa misura legato alla cultura grecanica.\nLe frazioni sono: Amendolea (Dialetto Greco-Calabro: Ameddali\u00e0, Amegdali\u00e0), Bandiera, Barone, Carcara, Gallician\u00f2 (Dialetto Greco-Calabro: Gallikian\u00f2), Grotte, Laps\u00e8 (Dialetto Greco-Calabro: Lamps\u00e8), Limmara, Lugar\u00e0 (Dialetto Greco-Calabro: Lygari\u00e0), Mangani, Muccari, Palermo (Dialetto Greco-Calabro: P\u00e0normo), Pietra, Plembaci (Dialetto Greco-Calabro: Plymv\u00e0ki), Rod\u00ec (Dialetto Greco-Calabro: Rh\u00f2di), Rossetta, San Carlo, Santa Lucia, Schiavo, Stazione, Straci (Pellegrina).\nInfrastrutture e trasporti.\nCondofuri \u00e8 attraversata dalla Strada statale 106 Jonica.\nAmministrazione.\nSindaci di Condofuri\nSport.\nIl comune era la sede della societ\u00e0 di calcio A.C.D. Condofuri 2009, che ha disputato campionati dilettantistici regionali. Nel 2020 \u00e8 stata creata la societ\u00e0 di calcio Atletico Condofuri FC che disputa il campionato di Seconda Categoria"}
{"id": "35164", "revid": "322321", "url": "https://it.wikipedia.org/wiki?curid=35164", "title": "Cosoleto", "text": "Cosoleto (\"Cosol\u00ectu\" in calabrese) \u00e8 un comune italiano di 795 abitanti della citt\u00e0 metropolitana di Reggio Calabria in Calabria.\nGeografia fisica.\n\u00c8 situato nella fascia di colline pre-aspromontane che coronano la piana di Gioia Tauro, sul cui paesaggio si affaccia. La sua economia \u00e8 prevalentemente agricola, basata sulla coltura dell'ulivo (variet\u00e0 \"Sinopolese\" e \"Ottobratica\", i cui boschi secolari di alte piante (spesso superano i 20 metri) ricoprono le pendici collinari e caratterizzano il paesaggio del territorio.\nStoria.\nCosoleto, detto anche \"Cosolitu\"o \"Cosalitu\", fu dato in feudo nel 1467 da Ferrante I alla famiglia Clever, poi confluita nella famiglia dei baroni Spinelli. Nel 1566 il feudo fu venduto dagli Spinelli alla famiglia dei principi Ruffo, che lo mantennero fino al 1639, anno in cui fu venduto alla famiglia dei Francoperta. Nel 1703, con la morte del principe Giuseppe, si estinse la linea maschile dei feudatari Francoperta. Il feudo pass\u00f2 sotto la famiglia dei Tranfo.\nLa storia di Sitizano fu invece legata da tempi innemorabili, in qualit\u00e0 di casale, a quella di Santa Cristina, feudo prima della Conti Ruffo di Sinopoli e successivamente, dal 1495, dei Conti Spinelli. Se ne stacc\u00f2 nel periodo 1666 - 1670, anche se gli Spinelli pervennero a venderlo come feudo alla famiglia Taccone solo nel 1648, a seguito del quale la famiglia Taccone assunse il titolo di \"Marchesi di Sitizano\".\nL'intero territorio fu molto condizionato dalla dominazione bizantina e, fino alla fine del XVI secolo, era di lingua e cultura greca e professava il rito bizantino.\nNel 1783 un terremoto catastrofico rase al suolo Cosoleto, assieme a molti alti centri della fascia tirrenica. Il terremoto distrusse il vecchio castello e il Monastero, fondato da padre Beneventura, cui era annessa la Chiesa di San Nicol\u00f2.\nI cittadini, sostenuti dai Principi Tranfo, lo ricostruirono in un luogo sicuro e riparato, appunto su una collina. Divenne comune nel 1806.\nNel primo, ma soprattutto a partire dal secondo dopoguerra ha subito un forte flusso migratorio della sua popolazione, con un forte declino del numero di abitanti.\nSociet\u00e0.\nReligione.\nLa religione pi\u00f9 diffusa \u00e8 quella cattolica di rito romano. Il comune fa parte della diocesi di Oppido Mamertina-Palmi e del vicariato di Palmi. Il territorio comunale \u00e8 attualmente suddiviso in due parrocchie, quella intitolata a Santa Domenica (a Sitizano) e quella dedicata a Santa Maria delle Grazie.\nTradizioni e folclore.\nSono numerose le tradizioni di Cosoleto, soprattutto legate a festeggiamenti religiosi. La pi\u00f9 importante di esse \u00e8 la festa di San Rocco, celebrata il 16 agosto nella frazione di Acquaro, con solenne processione della statua del santo per le vie del paese, meta di pellegrinaggi di fedeli provenienti da tutta la piana.\nGeografia antropica.\nFrazioni.\nLe frazioni di Cosoleto sono:\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "35165", "revid": "120869509", "url": "https://it.wikipedia.org/wiki?curid=35165", "title": "Disseminazione", "text": "La disseminazione \u00e8 il processo mediante il quale i semi delle piante spermatofite pervengono in un terreno adatto alla germinazione.\nModalit\u00e0 di dispersione.\nI meccanismi mediante cui avviene la disseminazione sono di varia natura.\nAlcune tipologie di disseminazione utilizzano mezzi propri della pianta:\nAltre tipologie di disseminazione prevedono invece l'intervento di agenti esterni:"}
{"id": "35166", "revid": "322321", "url": "https://it.wikipedia.org/wiki?curid=35166", "title": "Delianuova", "text": "Delianuova \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nTerritorio.\nL'abitato \u00e8 situato alle pendici dell'Aspromonte, ad un'altitudine che varia tra i 600 e gli 800 m s.l.m. L'ambiente circostante \u00e8 caratterizzato da estesi uliveti (fino a 600m di quota) che sono l'elemento trainante dell'economia del paese. Man mano che si sale di quota troviamo castagni e leccio (fino a 1100 metri). A circa 9\u00a0chilometri dall'abitato di Delianuova, immersa tra spettacolari boschi di pino laricio, vi \u00e8 la localit\u00e0 Carmelia (1324 m s.l.m.), meta molto ambita dai deliesi (e non solo) per sfuggire alla calura dei giorni estivi pi\u00f9 caldi o semplicemente per fare una scampagnata.\nA partire dai 1400 metri il pino laricio lascia spazio al faggio e all'abete bianco.\nNei vicini boschi di castagno, leccio e faggio crescono, soprattutto nel periodo autunnale, funghi molto pregiati come i porcini (boletus edulis) e gli ovuli (amanita caesarea).\nClima.\nA causa dell'altitudine e della distanza dal mare Delianuova presenta un clima di tipo appenninico con estati fresche le cui temperature massime superano i 25\u00a0\u00b0C solo quando soffiano venti caldi come lo Scirocco; gli inverni sono rigidi e presentano occasionali fenomeni nevosi, anche con accumuli notevoli (40\u00a0centimetri caddero nella notte tra il 14 e il 15 febbraio 2009); non sono rare giornate di gelo con temperature sotto lo zero quando ci sono discese di aria fredda polare.\nLe precipitazioni si concentrano da ottobre a marzo, ma non sono rari temporali estivi specialmente durante le ore pi\u00f9 calde della giornata. La temperatura media di Delianuova \u00e8 14,2\u00a0\u00b0C.\nStoria.\nNasce ufficialmente il 27 gennaio del 1878 per volont\u00e0 di Re Umberto I, il quale decret\u00f2, in tale data, la conurbazione di due piccoli comuni preesistenti: \"Paracorio\" e \"Pedavoli\". \nDi essi, come piccoli villaggi si ha notizia gi\u00e0 dal 1050, in alcuni documenti della Curia Vescovile di Oppido-Palmi (allora grecanica, di Agia-Agath\u00e8), conservati presso l'archivio Vaticano. Anche le origini dei due comuni sono diverse. \nLa tradizione vuole Paracorio discendere dall'antica Delia, citt\u00e0 greca della costa ionica meridionale, distrutta dai Saraceni nel IX secolo.\nParacorio era noto come \"Perachorio\" (\u03a0\u03b5\u03c1\u03b1\u03c7\u03ce\u03c1\u03b9\u03bf\u03bd), che in greco vuol dire \"paese al di l\u00e0 dalle montagne\"; Pedavoli invece era noto in antichit\u00e0 come \"Dapidalbon\" (\u0394\u03b1\u03c0\u03af\u03b4\u03b1\u03bb\u03b2\u03bf\u03bd) probabilmente di origine tirrenica.\nSociet\u00e0.\nReligione.\nLa religione pi\u00f9 diffusa \u00e8 quella cattolica di rito romano. Il comune fa parte della diocesi di Oppido Mamertina-Palmi e del vicariato di Oppido Mamertina-Taurianova. Il territorio comunale \u00e8 attualmente suddiviso in due parrocchie, quella intitolata a Maria Santissima Assunta e quella dedicata a San Nicola.\nTradizioni e folclore.\nSono numerose le tradizioni di Delianuova, soprattutto legate a festeggiamenti religiosi. La pi\u00f9 importante di esse \u00e8 la festa di Maria Santissima Assunta, celebrata il 15 agosto con solenne processione della statua della Vergine per le vie del paese. L'elenco completo delle celebrazioni cattoliche che vengono svolte durante l'anno, nel territorio comunale, \u00e8 il seguente:\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "35167", "revid": "322321", "url": "https://it.wikipedia.org/wiki?curid=35167", "title": "Feroleto della Chiesa", "text": "Feroleto della Chiesa (\"Ferlit\u00f9\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nTerritorio.\nFeroleto della Chiesa \u00e8 situato nella Piana di Gioia Tauro e dista circa da Reggio Calabria. Il territorio \u00e8 prevalentemente collinare, con un'altitudine minima di 43 e una massima di 234 . L'abitato \u00e8 posto a 159 metri di altitudine.\nClima.\nIl clima di Feroleto \u00e8 di tipo mediterraneo. Nella tabella sono riportate le temperature minime e massime di ogni mese dell'anno. La caratteristica di questo clima \u00e8 che si rilevano inverni piovosi con temperature miti, ma spesso siccit\u00e0 nel periodo estivo.\nSociet\u00e0.\nEvoluzione demografica.\nNei primi anni del '900 Feroleto contava circa 1300 abitanti. Nel dopoguerra il numero di questi ultimi \u00e8 salito a circa 2050. Negli ultimi anni del XX secolo, gli abitanti sono rimasti costanti. Oggi Feroleto conta circa 1730 abitanti. \nEtnie e minoranze straniere.\nAl 31 dicembre 2012 a Feroleto della Chiesa risiedevano 56 persone di nazionalit\u00e0 straniera.\nLingua e dialetti.\nA Feroleto della Chiesa viene parlato il dialetto calabrese e l'italiano. Circa il 70% della popolazione parla spesso il dialetto come primo metodo di comunicazione. Il restante 30% (la maggioranza sono ragazzi) parla l'italiano e di rado usa il dialetto.\nReligione.\nLa religione pi\u00f9 diffusa \u00e8 quella cattolica di rito romano. La citt\u00e0 fa parte della diocesi di Oppido Mamertina-Palmi e del vicariato di Polistena. Il territorio comunale attualmente appartiene ad un'unica parrocchia, intitolata ai Santi Nicola e Biagio.\nCultura.\nScuole.\nA \"Feroleto della Chiesa\" ci sono 3 diverse scuole per le rispettive fasce d'et\u00e0:\nNon sono presenti scuole secondarie di secondo grado.\nGeografia antropica.\nFrazioni.\n\u00c8 l'unica frazione del comune di Feroleto della Chiesa e si trova a circa di distanza dal capoluogo.\nEconomia.\nL'economia di Feroleto della Chiesa \u00e8 basata prevalentemente sull'agricoltura. Oggi si coltivano gli ulivi per la produzione dell'olio di oliva e agrumi come arance, mandarini e limoni. Una volta (nei primi anni del '900) il territorio era molto famoso per la produzione di vini, infatti la maggior parte dei terreni era investita a vigneti. In quel periodo si coltivavano anche il mais, i cereali e le noccioline americane."}
{"id": "35168", "revid": "322321", "url": "https://it.wikipedia.org/wiki?curid=35168", "title": "Ferruzzano", "text": "Ferruzzano \u00e8 un comune italiano di 779 abitanti della citt\u00e0 metropolitana di Reggio Calabria in Calabria.\nOrigini del nome.\nLe ipotesi sull'origine dell'attuale toponimo sono essenzialmente due:\nStoria.\nSimboli.\nLo stemma del Comune di Ferruzzano \u00e8 stato concesso con decreto del presidente della Repubblica del 13 febbraio 2006.\nCultura.\nI Palmenti di Ferruzzano.\nFerruzzano \u00e8 il paese con il pi\u00f9 alto numero di palmenti al mondo: antiche vasche (solitamente due), scavate nella roccia e collegate da un canale, in cui avveniva la pigiatura dell'uva per produrre il mosto. Sono stati censiti pi\u00f9 di 160 su l'intero territorio comunale.\nUtilizzati in scala industriale tra l'et\u00e0 ellenistica e tutta quella romano imperiale, l'utilizzo si \u00e8 protratto quasi fino ai giorni nostri. Sono presenti in tutta l'area del Mediterraneo, dalla Georgia (che presenta esemplari di quasi 3.000 anni fa) al Portogallo, passando per la Spagna, l'Italia, la Francia, etc.\nSono presenti alcuni esemplari millenari che riportano la croce bizantina, incisioni greche o armene, la loro presenza testimonia l'alta vocazione vitivinicola del territorio. Ai beni si sta interessando su spinta del prof. Orlando Sculli, il Fondo Ambiente Italiano.\nFerruzzano nel cinema.\nNel 2015 a Ferruzzano \u00e8 stata ambientata la pellicola \"Agarthi - Una storia da non raccontare\". L'opera, che ottenne un buon successo nazionale ed internazionale, \u00e8 dedicata alle vittime del terremoto che nel 1907 interess\u00f2 il territorio ferruzzanese. Il film viene presentato a Londra, Monaco di Baviera, Francoforte e Lussemburgo. Nell'ottobre 2015, il libro box \"Agarthi\" \u00e8 consegnato al Presidente della Repubblica Italiana, Sergio Mattarella, per la conservazione nella Biblioteca del Quirinale a Roma.\nNel 2016 viene filmata a Ferruzzano (Frazione Saccuti) l'opera cinematografica \"Rica - L'ultima grande storia\" (pellicola inerente tematiche sociali rilevanti e basata sulle musiche dei Beatles). Il progetto filmico verr\u00e0 presentato a Liverpool, Londra e Roma. In seguito a tale avvenimento, l'Amministrazione Comunale, intitoler\u00e0 a John Lennon il nascente anfiteatro della cittadina (unica struttura dedicata all'artista in Calabria).\nNel 2017, sempre tra gli splendidi scenari del borgo antico di Ferruzzano, viene filmato \"Sanremo: pallido fiore\". L'opera che avr\u00e0 un buon successo a livello nazionale, viene presentata presso il Teatro Ariston di Sanremo (IM). Gli attori, gli autori unitamente agli studenti dei Licei \"G. Mazzini\" di Locri, che hanno cooperato attivamente alla realizzazione del progetto filmico, vengono ricevuti al Quirinale dal presidente della Repubblica Italiana Sergio Mattarella a cui consegnano una copia dell'opera. Le tre opere filmiche e culturali sono state curate dall'artista Bruno Panuzzo.\nNel 2018 va in scena la serie televisiva \"ZeroZeroZero\", che dopo una prima tornata di riprese a New Orleans ha girato a Ferruzzano il maggior numero di scene per poi muoversi alla volta di Messico, Marocco e altri piccoli borghi dell'Aspromonte (San Luca, Bova, etc.). La scelta di girare a Ferruzzano il maggior numero di riprese non \u00e8 stata casuale: a detta del regista Trapero i colori dorati della roccia arenaria utilizzati per costruire le abitazioni ormai abbandonate, unitamente a un panorama mozzafiato alle spalle del borgo hanno costituito una suggestiva cornice.\nA novembre dello stesso anno, vanno in scena le riprese di \"Via dall'Aspromonte\", tratto dall'omonimo romanzo di Pietro Criaco.\nInfrastrutture e trasporti.\nNel territorio di Ferruzzano si trova la SS 106 Jonica."}
{"id": "35169", "revid": "322321", "url": "https://it.wikipedia.org/wiki?curid=35169", "title": "Fiumara (Reggio Calabria)", "text": "Fiumara (\"Sciumara 'i Muru\" in dialetto reggino) \u00e8 un comune italiano di 847 abitanti della citt\u00e0 metropolitana di Reggio Calabria in Calabria.\nGeografia fisica.\nTerritorio.\nIl paese \u00e8 situato alle falde dell'Aspromonte, a breve distanza dal Mar Tirreno e dallo Stretto di Messina.\nIl comune \u00e8 suddiviso in frazioni, di cui la principale \u00e8 San Nicola, sede comunale. Il Rione Terra, arroccato sulla collina in cui sovrasta il cimitero, \u00e8 il nucleo storico di Fiumara, in cui sorge l'antica chiesa dell'Immacolata, il Palazzo dei Catalani e i ruderi del Castello dei Ruffo di Calabria. Il rione \u00e8 semi-rupestre, ma sono in corso fasi di riqualificazione dei beni architettonici. Un altro grande rione \u00e8 San Rocco, posto in posizione dominante San Nicola, e in cui sorge la chiesa dell'omonimo santo, oggi parrocchiale. Nei dintorni del rione sorge il convento dei Cappuccini, ora in disuso. Al rione San Rocco \u00e8 contigua la frazione Croce, da cui parte la strada per il cimitero, dal cui piazzale \u00e8 possibile godere di una panoramica della vallata e dello Stretto di Messina.\nDa San Rocco \u00e8 possibile raggiungere la provinciale Campo Calabro - Melia, passando dalle contrade Baglio, Adorno, Matiniti e Acquamurata, appartenenti al comune di Fiumara.\nDalla provinciale 6, prima di giungere nel centro storico di Fiumara, si transita dalla frazione San Pietro in cui sorgono le chiese di San Pietro e della Madonna delle Grazie. \u00c8 in questa frazione che il 7 dicembre 1944 nacque il celebre cantautore Mino Reitano, scomparso il 27 gennaio 2009 ad Agrate Brianza, dove risiedeva. In questi ultimi tempi \u00e8 stata inaugurata una piazza a lui dedicata, proprio vicino alla sua casa natale.\nStoria.\nFiumara fu fondata tra il IX ed il X secolo da profughi provenienti dalla citt\u00e0 di \"Cene\", presso l'attuale Villa San Giovanni, che erano scappati dalla costa a causa delle sempre pi\u00f9 frequenti e violente incursioni dei pirati saraceni. Inizialmente, questo insediamento ebbe nome \"Cenisio\" (\"Kenision\", \u039a\u03b7\u03bd\u03af\u03c3\u03b9\u03bf\u03bd in greco-bizantino), in ricordo dell'antica Cene. Poi, verso il XIII secolo, cominci\u00f2 a chiamarsi \"Fiumara dei Mori\", alludendo ai saraceni, o \"Fiumara delle Mura\", siccome era l'unico insediamento fortificato della zona oltre Reggio. Il nome successivamente si trasform\u00f2 in \"Fiumara di Muro\".\nFiumara di Muro fu dal Medioevo il centro dell'amministrazione feudale (col titolo di \"Universit\u00e0\") della zona compresa fra Cannitello e Catona lungo la costa e sino a San Roberto e i Piani d'Aspromonte nell'entroterra. Costitu\u00ec fino alla fine del XVIII secolo uno fra i centri pi\u00f9 grandi e sviluppati di tutto il Reggino. Era anche il centro dell'amministrazione ecclesiastica della zona, avendo la sua arcipretura giurisdizione su tutte le parrocchie e le chiese nel suo territorio. Per tutti questi motivi costituiva anche il pi\u00f9 importante centro commerciale e agricolo del circondario, oltre Catona.\nDal XIII secolo i signori del feudo furono i Ruffo. Nel 1391 fu assaltata dai Mori, che fecero in quell'occasione 440 prigionieri, ma vennero distrutti da navi genovesi di passaggio nello Stretto. Nel 1411 pass\u00f2 dai Ruffo ai Sanseverino, ma nel 1422 and\u00f2 sotto il dominio del conte di Terranova.\nNel 1443 il re Alfonso I di Napoli incaric\u00f2 il capitano Nicola Melissari di conquistare Bagnara. Il Melissari part\u00ec con 500 concittadini, la conquist\u00f2 e l\u00ec i suoi uomini divennero 700; part\u00ec alla volta di Scilla e la prese dopo tre giorni di resistenza. La citt\u00e0 fu perci\u00f2 multata con la somma di reali. Da Scilla pass\u00f2 a Reggio, dove venne accolto trionfalmente e, avuti altri uomini, prese anche Motta San Giovanni, che sottopose ad una contribuzione di 440 reali. Di l\u00ec passo a Pentedattilo, che oppose una lunga resistenza, ma il Melissari occup\u00f2 pure questo paese, a cui fece pagare a caro prezzo l'opposizione confiscando i beni dei nobili, facendo strage di uomini, depredando bestiame e distruggendo ogni cosa. Conquist\u00f2 poi San Lorenzo, obbligandolo a riscattarsi con una taglia di reali. Dieci giorni dopo fu a Bova, citt\u00e0 che venne risparmiata grazie all'intercessione del vescovo, ma fu obbligata a pagare una taglia di scudi. Dopodich\u00e9 si alloggi\u00f2 presso la fiumara Amendolea. Il re Alfonso diede in dono al Melissari tutti i beni da lui confiscati, chiamando questo feudo \"De Proditoribus\". Dopo questa riuscita impresa, il Melissari si stabil\u00ec a Reggio con tutta la sua famiglia.\nNel 1474 il feudo pass\u00f2 sotto il dominio di Bertoldo Carafa. Nel 1509 vi fu un forte terremoto che distrusse l'abitato di Fiumara ed anche Reggio, al quale ne seguirono altri cinque. Nell'agosto 1532 i Turchi sbarcarono a Catona, sbocco di Fiumara sulla marina, ma furono presto respinti dal capitano fiumarese Paolo Ruffo, che arm\u00f2 a dovere molti dipendenti del suo feudo. Tornarono nel 1543, con forze molto maggiori, sotto il comando del Barbarossa, il quale saccheggi\u00f2 Fiumara, distruggendo gran parte del paese e facendo strage degli abitanti. In quel periodo si cominciarono a costruire forti torri di difesa lungo le coste del Meridione: nel territorio del \"Cenid\u00e9o\" si eressero Torre Cavallo, la \"Torre di Pirgo\" e la \"Torre di Pezzo\" (le prime due potrebbero avere per\u00f2 origine molto pi\u00f9 antica). Da una nota di Domenico Span\u00f2 Bolani emerge che l'Universit\u00e0 di Fiumara pagava una somma annua di 291,60 ducati per il mantenimento dei due guardiani e del cavallo di Torre Cavallo.\nNegli anni successivi venne per due volte anche il pirata Dragut: la prima riusc\u00ec a depredare Fiumara, mentre la seconda (1563) fu respinto dalla stessa popolazione, chiamata a raccolta dallo stretto sistema di sorveglianza delle torri costiere. Nel 1586 la signora Eleonora Furnari di Fiumara cedette ai frati francescani parte dei suoi poderi nel paese; questi vi eressero una chiesa ed un convento, il quale divent\u00f2 uno dei maggiori della Calabria ed in esso vi erano una farmacia ed un telaio meccanico in ferro per tessere la lana grezza. L'edificio sopravvisse sino al XX secolo e fino a pochi decenni fa vi era ancora qualche monaco, e la costruzione \u00e8 tuttora visibile. Nel 1595 ricomparvero i turchi sulla marina di Catona: i locali furono sopraffatti e spogliati di tutte le loro imbarcazioni e coloro che cercarono di opporsi furono massacrati o fatti prigionieri. Altre incursioni a Reggio e territori circostanti furono tentate dal rinnegato Scipione Cicala.\nDalla fine del XVI secolo sempre pi\u00f9 fiumaresi cominciarono a spostarsi sulla costa, specialmente dopo la Battaglia di Lepanto del 1571, che aveva reso le coste italiane pi\u00f9 sicure dagli assalti turchi. La marina cos\u00ec riprese ad avere vita, e si formarono i primi villaggi sul mare, come Cannitello. Nel 1582 era padrona del feudo donna Diana Carafa, quando questo fu acquistato da don Vincenzo Ruffo, principe di Scilla, per la somma di centomila ducati. I vari rami della famiglia Ruffo mantennero il feudo per i secoli successivi.\nA partire dal XVII secolo molti paesi della Signoria di Fiumara cominciarono a chiedere l'autonomia per le proprie parrocchie, ed i primi ad ottenerla furono San Roberto e Rosal\u00ec intorno al 1620. Lungo il XVIII secolo divennero parrocchie autonome pure Campo Calabro, Catona, Sal\u00ecce, Cannitello, \"Fossa\" (l'attuale Villa San Giovanni) e tutti i paesini del circondario. E gli stessi paesi ottennero man mano anche l'autonomia amministrativa, alcuni gi\u00e0 alla fine dello stesso secolo sotto i Borboni (come Villa nel 1797) con l'antico titolo di \"Universit\u00e0\", altri all'inizio del XIX secolo sotto il dominio napoleonico, come San Roberto, Campo, Sal\u00ecce, Rosal\u00ec e gli altri.\nNel 1806 con decreto di Giuseppe Bonaparte furono definitivamente abolite tutte le amministrazioni feudali, e cos\u00ec dopo pi\u00f9 di sei secoli di storia finiva la \"Signoria di Fiumara di Muro e delle motte vicine\". L'ultimo feudatario fu Francesco Ruffo, fratello del cardinale Fabrizio Ruffo, poi Intendente di Reggio nel 1822.\nPersa la predominanza sulla zona, Fiumara acceler\u00f2 il suo declino, che divenne inesorabile lungo il XIX ed il XX secolo, fino ai giorni nostri, in cui Fiumara risulta il pi\u00f9 piccolo paese del circondario villese sia per superficie comunale sia per abitanti. Nel 1927 il comune venne accorpato a quello di Reggio Calabria nell'ambito della Grande Reggio, ma nel 1933, in seguito alla rinnovata autonomia di Villa San Giovanni, divenne frazione di quest'ultimo insieme a Campo Calabro. Riebbe l'autonomia nel 1947.\nSociet\u00e0.\nTradizioni e folclore.\nTra le tradizioni di Fiumara, quelle che ogni anno attirano molte persone dei dintorni sono le festivit\u00e0 patronali, che si svolgono ogni anno nel periodo estivo.\nA San Nicola \u00e8 celebrata solennemente il secondo luned\u00ec di agosto la festa della Madonna del Carmine, a San Rocco quella dell'omonimo santo il luned\u00ec seguente al 16 agosto, a Croce si alternano ogni anno le processioni della Madonna del Rosario e di San Vincenzo Ferreri, mentre a San Pietro quella di San Pietro e della Madonna delle Grazie.\nL'8 dicembre si svolge solennemente la processione dell'Immacolata, patrona di Fiumara.\nTra le altre celebrazioni che si svolgono si possono accennare la Via Crucis, le processioni di Santa Lucia, del Corpus Domini, di Ges\u00f9 Bambino e quella di San Giuseppe, effettuata saltuariamente.\nEconomia.\nL'economia di Fiumara, si basa totalmente sull'agricoltura."}
{"id": "35170", "revid": "322321", "url": "https://it.wikipedia.org/wiki?curid=35170", "title": "Galatro", "text": "G\u00e0latro (; \"G\u00e0latron\", \"Galotyrio\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nIl paese si trova sulle ultime pendici terrazzate delle Serre Calabre sud occidentali, ai confini della piana di Gioia Tauro, alla confluenza dei fiumi Fermano e Metramo. Quest'ultimo lo divide nei due nuclei di Magenta e Montebello, in una vallata ad est di Feroleto e Plaesano.\nA Galatro si arriva da una strada di recente realizzazione, che si innesta sulla SS 536 tra Feroleto e Maropati.\nStoria.\nPaese antico e in passato rilevante dal punto di vista delle strutture ed attivit\u00e0 religiose. \nNel Medioevo Galatro crebbe grazie all'arrivo dei profughi delle citt\u00e0 vicine, specie quelle costiere, insidiati dai continui attacchi dei pirati saraceni. Nel 1075 giunsero in citt\u00e0 i monaci basiliani che fondarono un importante monastero dedicato a Sant'Elia in quanto, si narra, vi fosse custodito il corpo del Santo. Ed \u00e8 sempre ai monaci che si deve la scoperta delle fonti termali del Monte Livia, acque sulfuree dalle eccellenti propriet\u00e0 curative che alimentano ancora oggi le Terme di Galatro, poste a 186 metri sul livello del mare, particolarmente rinomate.\nGalatro noto per l'abilit\u00e0 dei suoi artigiani, l'attuale centro abitato fu ricostruito dopo il terremoto del 1783 a quota 158\u00a0m s.l.m. Tra le attrazioni culturali c'\u00e8 da menzionare la chiesa di San Nicola all'interno della quale si trovano un altare con statue di inizio Cinquecento attribuite alla scuola del Gagini ed una statua marmorea di San Nicola risalente al XV secolo. La chiesa ricostruita prendeva il nome di chiesa succursale si trovava nella parte alta di Galatro e dopo la devastazione di innumerevoli terremoti con il denaro della Signora Deodato con contratto rogato dal Notaio Marcantonio Morano fu ricostruita la facciata e parte di muri perimetrali e abbellimenti interni che ancora si conservano i disegni allegati al contratto contratto del 1828 tutto questo lo scrissi diverse volte ma mi fu cancellato compreso lo scultore che fece il San Nicola Francesco Morani nato nel 1745-5o. La chiesa. la principale si trovava sulle sponde del fiume Metramo e ad ogni stagione invernale un pezzo di chiesa veniva portato via dal fiume che inondava ad ugni inverno.. Mentre dall'altro lato la chiesa della Madonna della Montagna, prima la statua lignea, e poi i lavori in stucchi furono eseguiti da Francesco Morani di Polistena nel 1841. \nData la presenza di sorgenti di acque sulfuree il comune, \u00e8 conosciuto soprattutto per gli stabilimenti termali. Le acque sgorgano dalla \"fonte di Sant'Elia\", cos\u00ec denominata per la presenza di un monastero basiliano, di cui se ne conservano i resti, a 37\u00a0\u00b0C e vengono classificate come acque solfuree-salso-iodiche. La sorgente si trova a circa 2\u00a0km dal paese, in una stretta gola del monte Livia. L'attuale stabilimento termale nasce dal restauro di quello edificato nel 1882, poco pi\u00f9 a valle delle sorgenti.\nA scoprire le qualit\u00e0 terapeutiche delle acque galatresi si vuole siano stati quei monaci basiliani che in seguito alle scorrerie saracene del 915 - e nel corso delle quali il loro cenobio di Tauriana venne completamente distrutto - cercarono rifugio sulle montagne di Galatro ove, successivamente, edificarono un nuovo convento greco ortodosso dedicato a Sant'Elia nome che, poi, attribuirono anche alle acque delle quali essi stessi ne diffusero l'uso.\nFino al 1891, infatti, i pazienti erano costretti a \u00abbagnarsi\u00bb in alcune gore naturali, in prossimit\u00e0 delle sorgenti, o in rozzi tini di legno sistemati alla meglio sul greto del fiume e protetti dagli occhi dei curiosi mediante deboli ed incerte pareti costruite con canne e frasche di elci.\nLa realizzazione del fabbricato \u00e8 legata al nome dell'avvocato Giovambattista Buda che con vero spirito imprenditoriale diede a Galatro una struttura sociale di primaria importanza riuscendo a richiamare nella valle del Fermano migliaia di infermi all'anno.\nDopo circa un secolo di varie vicissitudini umane, di passaggi di propriet\u00e0 e di cambi di gestione, lo stabilimento termobalneare di Galatro tornava ad essere di propriet\u00e0 del comune grazie all'opera del sindaco Bruno Marazzita. Anche il nuovo palazzo delle Terme \u00e8 stato ideato e voluto dall'amministrazione con a capo il sindaco Bruno Marazzita.\nSociet\u00e0.\nReligione.\nLa religione pi\u00f9 diffusa \u00e8 quella cattolica di rito romano. La citt\u00e0 fa parte della diocesi di Oppido Mamertina-Palmi e del vicariato di Polistena. Il territorio comunale attualmente appartiene ad un'unica parrocchia, intitolata a San Nicola e Maria Santissima della Montagna.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "35172", "revid": "2163589", "url": "https://it.wikipedia.org/wiki?curid=35172", "title": "Giffone", "text": "Giffone (\"Giff\u00f9ni\" oppure \"Cas\u00e0li\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nSi trova su un altopiano circondato da montagne, tra cui il monte Sellata.\nStoria.\n Il paese venne fondato alla fine del Seicento da Francesco Giffone, marchese di Cinquefrondi, appartenente alla famiglia Giffone, nobili di Polistena, Cinquefrondi e Tropea.\nDa lui e dalla sua casata il paese prese il nome e lo stemma, scaccato di argento e di nero di sei file, con la fascia di rosso attraversante sul tutto.\nMonumenti e luoghi d'interesse.\nChiesa di Maria Santissima del Soccorso.\nLa chiesa di Maria Santissima del Soccorso fu fondata dal marchese Francesco Giffone, fervente devoto della Madonna e in specie nella venerazione di Maria con tale appellativo. \n&lt;br&gt;La chiesa conserva le statue della Madonna del Soccorso e della Madonna del Carmelo; sono inoltre particolarmente rilevanti le statue di san Giuseppe e di San Bartolomeo apostolo, opera quest'ultima dello scultore Domenico De Lorenzo nella fine del Settecento.&lt;br&gt;\nSantuario di san Bartolomeo apostolo.\nIl santuario di San Bartolomeo apostolo \u00e8 situato in localit\u00e0 Contura, a quota 963, ai piedi del monte Locardi (m 1004 s.l.m.)&lt;br&gt; I lavori di costruzione furono iniziati nel 1973 per iniziativa dell'allora parroco Don Antonio Ritorto di Anoia Superiore e dei suoi collaboratori.&lt;br&gt;\nMonumento ai Caduti.\nIl Monumento ai caduti, a Giffone, si trova in uno slargo sulla strada principale, che porta verso la Piazza del paese.\nIl monumento, in bronzo, \u00e8 opera dello scultore oppidese Concesso Barca e risale, come altri della sua produzione di monumenti e lapidi ai Caduti, agli anni venti del XIX secolo.\nAltri monumenti.\nAltri monumenti notevoli sono il \"Mulino del Duca\", il \"Calvario\", i ruderi della Chiesa di San Giuseppe e la \"Fontana dei Sette Canali\", situata nella piazza principale. \nGeografia antropica.\nNei dintorni sono diverse localit\u00e0 di campagna: Cubbasina a Nord, Ariganello a Nord-Est e Sant'Antonio a Sud-Ovest."}
{"id": "35175", "revid": "125894325", "url": "https://it.wikipedia.org/wiki?curid=35175", "title": "Grotteria", "text": "Grotteria \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nGrotteria \u00e8 una cittadina della Vallata del Torbido nella Locride, \u00e8 uno dei territori pi\u00f9 vasti sul versante jonico della provincia di Reggio Calabria 4\u00ba dopo Reggio Calabria, San Luca, Caulonia.\nStoria.\nLe origini di Grotteria sono incerte. Sembra sia stata fondata, prima dell'XI secolo a.C. dal greco Idomeneo che costru\u00ec in quel luogo un tempio dedicato alla dea Minerva. Per questa ragione il centro fu chiamato \"Eruma Atenaies\" (Castel di Minerva). In seguito fu occupato dai locresi che lo rinominarono \"Athenaeon\" forse per la presenza di edifici dove si insegnavano le scienze e le arti. Quando l'imperatore romano Augusto occup\u00f2 molti luoghi della Calabria (compresa Grotteria) il nome della cittadina fu nuovamente modificato in \"Crypta-Aurea\" (Grotta d'oro). Nella zona circostante il centro abitato, infatti, esisteva una miniera dalla quale si estraevano minerali tra cui anche oro e argento. Nel X secolo d.C. i Saraceni invasero le coste calabre costringendo le popolazioni a spostarsi nelle zone pi\u00f9 interne.\nAnche i grotteresi abbandonarono le abitazioni, portandosi sulla cima di una collina, nel tentativo di difendersi dagli attacchi via mare. Contemporaneamente la Calabria fu soggetta al dominio bizantino e Grotteria risent\u00ec molto dell'influenza di Costantinopoli. Usi, costumi, riti religiosi e denominazioni si adeguarono alle tradizioni degli invasori. Anche il nome del torrente \"Zarapotamo\", che scorre nei pressi del paese, deriva dal greco e vuoi dire \u201cfiume asciutto\u201d. Pochi anni dopo, per\u00f2, i Normanni si insediarono nella regione e Grotteria fu inserita nella contea di Ruggiero d'Altavilla con giurisdizione sui territori compresi tra Squillace e Reggio Calabria.\nAll'inizio del XII secolo il paese divent\u00f2 signoria indipendente, acquisendo una notevole importanza. Ma questo momento di prosperit\u00e0 dur\u00f2 poco perch\u00e9 nel 1160 e nel 1184 due violenti terremoti si abbatterono su Grotteria, provocando danni e vittime.\nCon l'arrivo degli Svevi nel XIII secolo il borgo rifior\u00ec e verso il 1458 Grotteria fu a capo di un'importante contea, avendo ben 32 casali sotto la sua dipendenza tra cui i centri di Martone, Mammola, Siderno, Gioiosa Jonica e San Giovanni. Raggiunse il suo massimo splendore nel 1507 quando la sua giurisdizione raggiunse la massima estensione. Nel frattempo si diffuse l'uso della lingua volgare e il paese fu denominato Grottarea, poi Grottaria, quindi Grotteria. In seguito ai danni provocati dal terremoto del 1783 si avanz\u00f2 l'ipotesi di trasferire il centro storico altrove, ma si scelse invece di ricostruirlo.\nTra il XIII e XVIII secolo molte dinastie feudali possedettero Grotteria, dai Piscicelli ai Caracciolo ai De Luna, ai D'Aragona de Ayerbe, ai Carafa. Questi ultimi lo tennero a lungo, e in due distinte fasi, fino al 1806.\nNel 1806 Giuseppe Bonaparte, fratello di Napoleone, fu acclamato re di Napoli. Col nuovo riordino amministrativo che ne segu\u00ec Grotteria divent\u00f2 circondano con giurisdizione sui territori di Mammola, Gioiosa Jonica, Martone e San Giovanni. Ma ancora una volta la cittadina fu devastata. Il 13 novembre 1855, infatti, un violentissimo temporale distrusse le abitazioni e inond\u00f2 le campagne, riducendo molte famiglie in miseria.\nMonumenti e luoghi d'interesse.\nArchitetture religiose.\nLa religiosit\u00e0 dei grotteresi \u00e8 testimoniata dal fatto che, nella sua storia, Grotteria giunse a possedere ben 23 luoghi di culto. Oggi rimangono la chiesa di San Giorgio Martire (detta San Domenico); quella di San Nicola;\nil santuario del Santissimo Crocifisso; la Cattolica dei greci parrocchia Santa Maria assunta (Matrice); la Cappella della Concezione; la chiesetta di Sant'Antonio, e la chiesa di recente costruzione, Molte altre non esistono pi\u00f9: la chiesa del Carmine, la chiesa di San Giorgio, la chiesa di Valverde, la chiesa del Soccorso, la chiesa della Trinit\u00e0, la cappella di Sant'Onofrio, la chiesa della Santissima Annunziata, la chiesa detta dell'Oratorio, la chiesetta/cappella della Bofia detta Madonna della scala.\nChiesa di San Giorgio Martire (Detta San Domenico).\nFu costruita nell'XI secolo e distrutta dal terremoto del 1793. Riedificata, fu nuovamente danneggiata dal sisma del 7 marzo 1928 e ristrutturata due anni dopo. La facciata presenta un portale in pietra con decorazioni a fiori affiancato da quattro finte colonne corinzie (due per lato). L'interno \u00e8 a unica navata. L'altare in marmi policromi \u00e8 sormontato dalla statua della Madonna di Pompei con Santa Caterina da Siena e San Domenico. Nella chiesa, inoltre, sono custoditi un fonte battesimale in marmo con copertura in legno e un'antica statua di Santa Filomena donata alla parrocchia dalla famiglia Tavernese.\nSant'Antonio.\nFu fondata nel 1640 dall'avvocato Antonio De Maggio. Successivamente divenne cappella privata della famiglia Macedonio. Nella facciata si apre un ingresso sormontato da un timpano a lunetta con stemma. Sopra una finestra. All'interno c'\u00e8 una pala d'altare in muratura con la statua di Sant'Antonio da Padova. Nella chiesetta \u00e8 anche custodita la statua di San Vincenzo Ferreri (XVIII secolo).\nSantuario SS. Crocifisso.\nFu costruita, pi\u00f9 ampia e in stile moderno, su una preesistente chiesetta risalente al XVI secolo. Il piccolo edificio, infatti, sub\u00ec molti danni a causa del terremoto del 1783 e fu completamente distrutto da quello del 1908. La facciata presenta un portale in muratura con due nicchie laterali. All'interno, a unica navata, \u00e8 custodito il Santissimo Crocifisso (probabilmente opera seicentesca di un frate cappuccino) al quale i grotteresi attribuiscono un prodigio. Nel febbraio 1745 una terribile tempesta si abbatt\u00e9 sulla zona provocando danni e vittime. I fedeli, allora, portarono in processione il Crocifisso e, improvvisamente, la pioggia cess\u00f2. Da allora il SS. Crocifisso divent\u00f2 patrono di Grotteria sostituendo San Gaudioso. Inoltre nel santuario si custodiscono la statua della Madonna Addolorata, della Madonna di Valverde, la statua lignea del sacro cuore di Ges\u00f9, ed un feretro policromo ligneo con all'interno il Cristo morto deposto dalla croce adornato da tutti i simboli lignei della passione..\nCattolica dei Greci parrocchia Santa Maria Assunta (Matrice).\nUna delle pi\u00f9 importanti e imponenti della diocesi di Locri-Gerace, subito dopo la basilica minore di Gerace. Fu eretta probabilmente alla fine del X secolo con il nome di Maria Santissima Assunta della Cattolica dei Greci. Distrutta dal terremoto del 1783, fu ricostruita e riaperta al culto il 12 novembre 1926. La facciata presenta un portale in muratura sormontato da un timpano spezzato e da una finestra rettangolare (anch'essa con timpano). Pi\u00f9 in alto un rosone cieco. Ai lati dell'ingresso, al quale si accede attraverso una scalinata, ci sono due finestre. Sulla chiesa svetta il campanile con l'orologio.\nL'interno \u00e8 a tre navate. Sull'altare in marmi policromi, trova posto una tela raffigurante il Crocifisso. Le pareti e la cupola dell'abside sono interamente affrescate e vi si trovano anche alcune grandi tele di notevole pregio: \u201c Crocifisso tra Santi\u201d (opera secentesca della maniera del Ribeira), \u201cSan Francesco con l'Assunta\u201d (anche questa opera secentesca di Fabrizio Santafede, della scuola di Andrea da Salerno), proveniente dal convento dei Cappuccini, che sorgeva nell'area oggi occupata dalla chiesa del Crocifisso, \u201cMadonna delle Grazie con Angeli e Santi e un Giovinetto in costume nobiliare\u201d (dipinto ad olio di Scuola Napoletana, recante l'iscrizione \"Janaurius Sernelli A.D. 1720\"). Lungo le navate ci sono due altari con le statue della Madonna Immacolata e di San Giuseppe. Nella chiesa sono anche conservate le statue della Madonna del Rosario, Madonna delle grazie, Santa Lucia, San Giovanni Apostolo, Sant'Antonio, Cristo Risorto (proveniente dalla antica chiesa che sorgeva di fianco alla piazza del tocco attuale teatro), San Francesco di Paola con reliquia, Sant'Antonio Abate (quest'ultima opera del pittore e scultore locale, Giuseppe Cavaleri).\nSan Nicola de' Franc\u00f2.\nLa chiesa di San Nicola di Bari \u00e8 detta di Franc\u00f2 dal cognome di una fedele che avvi\u00f2 i lavori di costruzione dell'edificio (XV secolo). La facciata presenta un portale in pietra sormontato da una finestra. Pi\u00f9 in alto una struttura in muratura con campane. All'interno, a unica navata, c'\u00e8 un altare in marmi policromi sul quale \u00e8 stata sistemata una tela raffigurante la Madonna con il Bambino insieme a San Nicola e San Domenico. Nella chiesa \u00e8 conservata anche una statua di San Nicola\nCappella della Concezione.\nLa cappella, ricavata nelle catacombe della chiesa matrice, fu sistemata tra il XIII e il XIV secolo. Della struttura originaria rimane ancora un'arte della pavimentazione e lo scheletro di alcuni gradini che comunicavano con la matrice. I lavori di recupero delle catacombe e di ampliamento della cappella sono stati interrotti per rischio di crollo. All'interno \u00e8 custodita un'antica statua in marmo raffigurante la Madonna della Concezione con il Bambino (IV secolo d.C.).\nSan Nicola de Protonotaris in contrada Pirgo.\nCostruita nel 1963 per servire meglio le varie frazioni oltre il Torbido, dopo il trasferimento della Parrocchia dalla Chiesa di Santo Stefano Papa(nell'omonima contrada) a quella di Pirgo. Dopo questa Chiesa, fu costruita un'altra accanto, che oggi \u00e8 la sede della Parrocchia. \nSantuario della Madonna delle Grazie in contrada Farri.\nIl santuario fu costruita, probabilmente, intorno il 1400 dipendendo dal Monastero di Santa Barbara di Mammola e successivamente alla Matrice di Grotteria. Fu rifatta molte volte a causa delle esondazioni della fiumara Torbido. Il 27 luglio 1997 la Madonna delle Grazie di Farri fu proclamata Regina e protettrice della Vallata del Torbido ed \u00e8 festeggiata l'ultima domenica di luglio.\nSanto Stefano Papa e Martire.\nLa struttura originaria \u00e8 dell'undicesimo secolo, allargata tra il diciottesimo e il diciannovesimo secolo e dipendendo dal diciassettesimo secolo dalla Matrice di Grotteria. La Chiesa fu fondata da dei monaci di Serra San Bruno e dal 1912 al 1963 fu sede della Parrocchia di San Nicola de Protonotaris. Santo Stefano Papa e Martire viene festeggiato il 2 agosto.\nArchitetture civili.\nPercorrendo le vie del paese, si possono ammirare diversi portali che ornano le facciate dei principali Palazzi, testimonianza della storia del paese, ed elemento distintivo e di prestigio delle famiglie nobili locali. Generalmente i blocchi che compongono i portali sono in granito e lo stemma nobiliare \u00e8 inserito nella chiave di volta, con sotto inciso l'anno di costruzione. Della loro storia si occupa ampiamente la \"Cronaca di Grotteria\"\nPalazzo Macedonio.\nContiguo alla Cappella di San Domenico, antica cappella gentilizia dei proprietari l'edificio, dimora dei duchi Macedonio ha un portale in pietra lavorata. Interessante l'interno, con archi e colonne in pietra. Qui, in un'ampia nicchia, viene solitamente allestita la stalla del tradizionale preepe vivente che si tiene a Grotteria.\nPalazzo Palermo.\n Sorge nell'antica Piazza di San Domenico, oggi intestata al patriota Nicola Palermo della famiglia dei fondatori, i baroni Palermo di Santa Margherita.\nPalazzo Arena.\nFondato nel XVI secolo dalla nobile famiglia de Arena (oggi estinta) sorge in Via Vittorio Emanuele III e, pur versando in uno stato di estremo degrado, presenta ancora il pi\u00f9 bello tra i portali monumentali dei Palazzi nobili del Paese, la cui costruzione risale al 1773.\nPalazzo Lupis-de Luna d'Aragona.\nFondato dall'antica famiglia feudataria dei de Luna d'Aragona nel XVI secolo e per alleanze matrimoniali giunto ai Manso e nel XVII secolo ai Lupis-Macedonio, si trova nell'antica Piazza del Tocco. Tra gli elementi artistici di rilievo il portale monumentale, opera secentesca della scuola scultorea di Serra San Bruno e la biblioteca che raccoglie oltre 7.000 volumi e diverse collezioni d'arte, busti e ritratti, tra gli altri, dello scultore locale Giuseppe Cavaleri. \nVilla Falletti.\nPossente costruzione edificata dalla famiglia Falletti nel XVII secolo, in localit\u00e0 Bombaconi. Su due livelli, conserva un bel portale lapideo.\nSiti archeologici.\nNecropoli arcaica.\n\u00c8 il complesso sepolcrale pi\u00f9 importante venuto fin ora alla luce (XI-VI secolo a.C.), nel quale sono stati ritrovati molti corredi funerari, consistenti in ceramiche graffite e incise, di produzione locale.\nNecropoli greche.\nComplesso sepolcrale di et\u00e0 classica costituito da tombe del tipo a cappuccina, di rito a \"seppellimento\".\nSecondo complesso costituito da sepolcri a cappuccina, di rito a \"inumazione\" con corredi funerari contenenti anche ceramiche figurate.\nTerzo complesso di costruzioni murarie di cui rimangono scarsi resti delle fondamenta.\nNecropoli romana.\nCostituita da sepolcri a cappuccina, in prossimit\u00e0 della quale si suppone l'esistenza di resti di una \"villa rustica\" latina.\nReperti archeologici sono stati trovati nelle contrade Santo Stefano, Bombaconi, Pirgo, Zinn\u00ec, Farri, Agliola, Ricciardo, Marcin\u00e0, Seggio e Cambruso.\nFeste e tradizioni.\nTriduo Pasquale.\nDurante il Triduo Pasquale Grotteria partecipa vivamente alla passione di Cristo facendo digiuni, veglie notturne e seguendo la santa croce sulla quale Ges\u00f9 diede la vita per noi, contemplando anche i dolori della madre, sino ad arrivare alla domenica della gioia eterna.\nGioved\u00ec Santo.\nAl termine della celebrazione della santa messa in coena domini, tutte le chiese della cittadina sono aperte a luci spente adornate con candele e piante fatte con legumi. Le chiese restano aperte tutta la notte per adorare il Santissimo Sacramento sino alla celebrazione del venerd\u00ec santo.\nInizia il silenzio\nVenerd\u00ec Santo.\nNel primo pomeriggio si celebra la \"Passione Domini\"\nAl termine ricomincia il silenzio\nIn tarda serata si d\u00e0 vita alla via crucis lungo tutte le vie della cittadina, con la bara di vetro del Cristo Morto portata per \"voto\" dalle donne, la Santa Madre Addolorata, la grande croce della morte porta sulla spalla di colui che vuole chiedere grazia, lampioni e Croci di luci portate dai ragazzi del posto.\nLungo il tragitto ci si ferma 14 volte ogni fermata \u00e8 posizionata dove c'\u00e8 o anticamente c'era una chiesa, sino a giungere nella chiesa madre per poi proseguire la mattina seguente.\nProsegue il silenzio\nSabato Santo.\nLa mattina presto dalla chiesa madre parte la via Matris dove si contemplano i 7 dolori della Madonna arrivati al calvario cittadino il parroco fa un'omelia al termine si torna dentro il santuario.\nRicomincia il silenzio sino alla celebrazione della risurrezione di Cristo al mezzanotte.\nDomenica di Pasqua.\nNel pomeriggio dopo la messa, si d\u00e0 vita a una suggestiva rappresentazione della Passione di Cristo durante la quale portano sulle spalle le statue dell'Addolorata, di San Giovanni e del Cristo risorto. San Giovanni si reca correndo dalla Madonna per annunciarle che il figlio \u00e8 risorto. Inizialmente lei non crede, ma poi decide di seguire l'apostolo. Percorrendo le strade del centro storico le statue di Ges\u00f9 e della Vergine si incontrano in piazza San Domenico e, improvvisamente, alla Madonna viene tolto il velo nero che le copre il capo per far posto a un drappo azzurro.\nFesta Patronale in onore del Santissimo Crocifisso.\nMomento cruciale nel corso dell'anno \u00e8 la festa patronale che si svolge ogni anno la seconda domenica di settembre.\nLa festa ha inizio con una novena fino a giungere al giorno della festa dove fedeli da tutta Italia accorrono ad adorare il Crocifisso. Molto seguite anche le tradizionali processioni accompagnate dal suono festoso della banda. Nei giorni della festa le vie cittadine sono allestite da luminarie, ci sono concerti e spettacoli pirotecnici, il ballo dei giganti accompagnati dal ritmo dei \"tamburinari\" ed il tradizionale cavalluccio di fuoco.\nAltra festa molto sentita in onore del Santissimo Crocifisso \u00e8 quella del 16 novembre di ogni anno.\nPresepe vivente.\nGrotteria, attraverso il presepe vivente, vuole riaffermare le sue tradizioni religiose insieme a quelle culturali e storiche e vuole far capire che il Natale \u00e8: soprattutto, il giorno della nascita di Ges\u00f9 Cristo.\nQuesta manifestazione si ripete ogni anno, il 26 dicembre.\nSanto Stefano Papa.\nI giorni 1 e 2 agosto, le contrade oltre il torbido di Grotteria festeggiano Santo Stefano Papa e Martire, la cui chiesa si trova nell'omonima contrada.\nMadonna delle Grazie.\nL'ultima domenica di luglio, localit\u00e0 Farri e le contrade limitrofe festeggiano la Madonna delle Grazie di Farri, protettrice della Vallata del Torbido e venerata nell'omonimo Santuario.\nEconomia.\nIl clima aveva favorito in passato l'economia agricola basata prevalentemente sulla produzione di grano, olive, uva, pomodori, e accompagnata da allevamenti di ovini e caprini, nonch\u00e9 quella del baco da seta, oggi praticamente scomparsa.\nDell'intensa attivit\u00e0 artigianale locale di un tempo (tra l'altro va ricordata la fiorente attivit\u00e0 per la fabbricazione della pipa), oggi rimane soltanto una piccolissima traccia: sarti, falegnami, calzolai, fabbri, barbieri, che una volta avevano delle vere e proprie scuole, oggi si contano sulle dita della mano.\nTutto questo causato dalla massiccia emigrazione iniziata negli anni '50, e tuttora in corso in maniera inarrestabile, che ha svuotato quasi completamente il paese (gli abitanti attuali sono circa 3600 contro i 9242 del censimento del 1951), cosa comune a tutti i paesi dell'entroterra calabrese.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "35176", "revid": "322321", "url": "https://it.wikipedia.org/wiki?curid=35176", "title": "Laganadi", "text": "Laganadi (\"Lacan\u00e0di\" in calabrese, \"Lachan\u00e0des\" in greco-calabro) \u00e8 un comune italiano di 354 abitanti della citt\u00e0 metropolitana di Reggio Calabria in Calabria.\nIl paese si trova alle pendici dell'Aspromonte, dista circa 21\u00a0km dal centro di Reggio e fa parte della Comunit\u00e0 montana Versante dello Stretto.\nOrigini del nome.\nLaganadi deriverebbe, secondo Giovanni Alessio, dal greco \"l\u00e0chana\" ossia piantagione di cavoli.\nStoria.\nLa storiografia tradizionale fa risalire la fondazione del paese al X sec., quando un gruppo di abitanti della vicina Calanna, si trasferirono nelle zone pi\u00f9 interne per sfuggire ai Saraceni.\nPer\u00f2 nel 1838, in contrada Favaro, sono state ritrovate ossa umane di et\u00e0 remota, per cui si pensa che il luogo fosse abitato gi\u00e0 in precedenza.\nCasale di Calanna di cui segu\u00ec la storia feudale. Fu quindi governato dai Sanseverino di Mileto e dai Ruffo di Sinopoli. Dal 1480 al 1580 appartenne ai Carafa, cui seguirono i de Francesco, che tennero il feudo fino al 1608 anno in cui subentrarono i Ruffo Principe di Scilla, ultimi signori di Calanna.\nCon l'ordinamento francese del 1807 Laganadi divenne, \"luogo\", cio\u00e8, Universit\u00e0 nel Governo di Catona. Il riordino del 1811 lo includeva come Comune, nel Circondario di Calanna.\nIl borgo venne gravemente danneggiato dai terremoti del 1783 e del 1908.\nEconomia.\nL'agricoltura rappresenta il comparto trainante dell'economia locale. Nel paese si producono principalmente olio d'oliva, legname e formaggi."}
{"id": "35177", "revid": "2176804", "url": "https://it.wikipedia.org/wiki?curid=35177", "title": "Luned\u00ec", "text": "Luned\u00ec \u00e8 il giorno della settimana tra la domenica e il marted\u00ec. Il nome viene dal latino \"lunae dies\", \u00abgiorno della Luna\u00bb.\nIl luned\u00ec nella cultura e nella tradizione.\nPosto sotto l'influsso della Luna, astro tipicamente femminile che governa la notte, il flusso dell'acqua e la vitalit\u00e0 della natura, il luned\u00ec presso gli antichi Romani era il giorno pi\u00f9 indicato per dedicarsi alla cura della casa e all'attivit\u00e0 agreste, come la concimazione dei campi e l'escavazione di pozzi.\nAccostabile alle figure di Cerere/Demetra, Diana/Artemide, Proserpina/Persefone, la Luna era associata infatti ai concetti di crescita, nutrizione, maternit\u00e0, riguardo per la famiglia e il focolare domestico, culto della memoria, introspezione, ispirazione onirica, attivit\u00e0 ancora oggi ritenute adatte al luned\u00ec nell'ambito della magia e dell'astrologia.\nQuesti significati spirituali sono andati persi nella concezione attualmente prevalente del luned\u00ec, che \u00e8 divenuto invece il giorno del ritorno al lavoro dopo la pausa domenicale, assumendo cos\u00ec un'accezione negativa nella cultura popolare.\nNella scienza medievale, come illustrato dagli affreschi nella Sala delle Arti liberali e dei Pianeti di palazzo Trinci a Foligno, le qualit\u00e0 del luned\u00ec, impersonate da una vecchia, corrispondevano alla decrepitezza fra le sette et\u00e0 della vita umana, e alla grammatica fra le arti liberali. Fra i sette arcangeli planetari, il luned\u00ec \u00e8 governato da Gabriele.\nPrimo o secondo giorno?\nLa posizione del luned\u00ec nella sequenza dei giorni della settimana non \u00e8 univoca. In gran parte dell'Europa, compresa l'Italia, viene considerato il primo, e cos\u00ec \u00e8 stabilito nella norma IS-8601 dell'Organizzazione internazionale per la normazione (ISO). In altri Stati invece, come la Russia o quelli di lingua inglese e portoghese, \u00e8 classificato come secondo dopo la domenica.\nAnche per i Romani del resto, come per gli ebrei ed i cristiani, presso i quali la domenica era il primo giorno, il luned\u00ec risultava di conseguenza il secondo. Il fatto che l'origine stessa della settimana come ciclo di sette giorni fosse dovuta alle fasi lunari, che regolavano gli antichi calendari agricoli, pu\u00f2 aver determinato la collocazione del luned\u00ec all'inizio. La Luna inoltre era sempre stata considerata il primo pianeta che s'incontra nella scala ascendente dalla Terra verso le stelle fisse. \nIl luned\u00ec ha dato luogo a termini come \u00ablunediare\u00bb, che significa fare festa il luned\u00ec, o derivati come \u00ablunediana\u00bb e \u00ablunediante\u00bb. Si tratta spesso, infatti, del primo giorno di ripresa del lavoro dopo la pausa festiva del fine settimana; per questa sua caratteristica \u00e8 oggetto di temi d'intrattenimento e di canzoni.\nRicorrenze religiose.\nIn Italia viene chiamato Luned\u00ec dell'Angelo o \"di Pasquetta\" il luned\u00ec successivo alla domenica di Pasqua; in alcuni Paesi tra cui l'Italia \u00e8 giorno festivo.\nIn alcuni Paesi \u00e8 giorno festivo anche il \"Luned\u00ec di Pentecoste\", giorno che segue la domenica di Pentecoste."}
{"id": "35178", "revid": "322321", "url": "https://it.wikipedia.org/wiki?curid=35178", "title": "Laureana di Borrello", "text": "Laureana di Borrello (\"Lori\u00e0na\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria.\nIl comune \u00e8 situato a circa 270 m s.l.m.\nLa coltivazione di agrumi e olive caratterizza l'economia del territorio.\nOrigini del nome.\nIl nome \"Laureana\", secondo due studiosi del luogo, Giambattista Marzano e Fedele Fonte, deriverebbe dalla presenza delle celle dei monaci basiliani (in greco \"laure\"), attorno alle quali si sarebbe aggregato il primo nucleo abitato. Fonte ha affermato, infatti, che il toponimo significhi 'terra ove abbondano le laure' o, rispettando l'origine bizantina, 'laures-ana': \"sopra le laure\". Secondo un'antica credenza popolare, invece, il nome deriverebbe dalla presenza di un alloro gigante.\nNel 1863 il paese cambi\u00f2 denominazione aggiungendo, al proprio, il nome di \"Borello\" (ulteriormente modificato in \"Borrello\" nel 1930), allo scopo di ricordare l'antico capoluogo del feudo che comprendeva Laureana e le sue frazioni, caduto in rovina e poi scomparso dopo i terremoti del Seicento e del Settecento.\nIl toponimo Borrello deriva, probabilmente, dalle caratteristiche geomorfologiche del sito: \"b\u00f2rro\" - \"burratello\" si riferisce, infatti, ad un luogo dirupato e scosceso in cui scorrono torrenti.\nStoria.\nI primi secoli.\nLe origini di Borrello, e dei villaggi sulle cui piante originarie \u00e8 situata l'odierna Laureana, dovrebbero risalire al IX e X secolo circa, quando le popolazioni delle malsane zone costiere, divenute eccessivamente insicure a causa delle sempre pi\u00f9 frequenti incursioni saracene, si spostarono verso l'interno alla ricerca di terre pi\u00f9 sicure e salubri.\nCon i Normanni, intorno all'XI secolo, si introdusse il rito latino, e la diocesi cui era sottoposta Laureana venne spostata da Nicotera a Mileto (1093); Laureana rimase tuttavia, come Nicotera, al rito greco, mantenendo lingua, usanze e leggi bizantine. Attualmente Laureana si trova nella Diocesi di Oppido Mamertina - Palmi.\nCon il feudalesimo entr\u00f2 a far parte della contea di Borrello.\nLa contea.\nDivenuto casale di Borrello, Laureana segu\u00ec le sorti della contea. I primi conti furono Guglielmo d'Altavilla e sua moglie Adelizia. A questi succedettero il figlio Ugo e poi Malgerio, Ruggero, e Guglielmo.\nDopo la morte del re Tancredi, avvenuta nel 1193, le citt\u00e0 di Calabria, tra cui Borrello, aprirono le porte all'imperatore Enrico VI che, fermatosi nella sua discesa in Puglia, invit\u00f2 l'abate di Montecassino, Roffredo, a proseguire verso la Sicilia.\nNel 1230 la terra di Borrello pass\u00f2 sotto il governo di Gualtiero Appardo. Nel 1255 assistette alla lotta tra Manfredi e Pietro Ruffo, conte di Catanzaro, il quale battuto pi\u00f9 volte dovette ritirarsi. Borrello rest\u00f2 per un altro decennio sotto il dominio degli Svevi, fino all'arrivo nel 1265 di Carlo d'Angi\u00f2 e Appardo venne sostituito da Ugo di Brienne, il quale per\u00f2 non prese mai possesso di Borrello, dichiarata demanio regio e affidata a Giacomo Sirini.\nNel 1273 la contea ricadde nelle mani di Appardo, fino alla sua morte avvenuta nel 1277. Pass\u00f2 quindi a D'Arot e l'anno successivo a Guglielmo Sanfelice. Nel 1290 la contea venne affidata a Ruggero di Lauria e alla sua morte gli successe il figlio Riccardo (1305) e a questi il proprio figlio Berengario.\nNel 1324 la contea pass\u00f2 a di Pietro II Ruffo, conte di Catanzaro, di cui fu fino al 1368, anno in cui pass\u00f2 nelle mani di Ruggero Sanseverino. Rest\u00f2 in possesso dei Sanseverino (da Ruggero al figlio omonimo, quindi al figlio di questi, Enrico II, poi a Calogero, a Luigi, e ad un altro Enrico).\nNel 1408 la contea fu venduta dal re Ladislao I a Bernardo Capece e alla morte del re pass\u00f2 nelle mani di Saladino Santangelo per 3500 ducati d'oro. Ma, impossibilitato questi a pagare, nel 1422 la contea venne acquistata da Carlo Ruffo.\nIl re Alfonso d'Aragona nel 1453 sottraeva la contea a Carlo Ruffo dandola ad Ugo d'Alagno, gran cancelliere del regno e fratello della sua favorita Lucrezia d'Alagno. La contea di Borrello pass\u00f2 quindi al figlio di Ugo D'Alagno, Nicola II, che la tenne fino al 1472, anno in cui il re Ferrante d'Aragona la diede ad Aniello Arcamone, finito poi implicato in una congiura contro il re e per questo arrestato. Borrello pass\u00f2 quindi al regio demanio fino all'11 marzo 1487, quando fu data in dono a Isabella d'Aragona per il suo matrimonio con Gian Galeazzo Sforza duca di Milano.\nNel 1501 la contea pass\u00f2 a Ettore Pignatelli e ai suoi discendenti. Furono conti di Borrello successivamente a Ettore II, Camillo II ed Ettore III, quindi il genero di quest'ultimo, Fabrizio III Pignatelli (che ne aveva sposato nel 1615 la figlia Geronima). Pass\u00f2 quindi al figlio Senise Ettore IV e al figlio di questi, Fabrizio Andrea; dalla figlia di quest'ultimo, Giovanna Aragona Pignatelli Cortes Pimentel, andata in sposa a Nicola Pignatelli, pass\u00f2 al figlio Diego e ai suoi discendenti, Fabrizio e quindi Ettore V.\nTerremoti.\nBorrello venne distrutta dal terremoto del 27 marzo 1638 (\"disastro della Domenica delle Palme\") e nuovamente dal terremoto del 6 novembre del 1659. La formazione di nuove paludi port\u00f2 all'abbandono dell'antico abitato a favore dei villaggi vicini e Laureana divenne il centro pi\u00f9 popoloso.\nLaureana venne colpita inoltre dal terremoto del 5 febbraio 1783, con scosse che si protrassero per tre anni. Borrello cess\u00f2 di esistere definitivamente e la relazione redatta dagli osservatori della Reale accademia delle scienze e belle lettere di Napoli, che visitarono i luoghi del disastro nel maggio dello stesso anno, e quella di Francesco Pignatelli, nominato vicario generale del re per la Calabria, descrivono lo stato di rovina dei luoghi.\nComplessivamente nel feudo di Laureana-Borrello si registrarono 259 morti cos\u00ec distribuiti: Laureana 58, Carid\u00e0 52, Candidoni 40, San Pietro 39, Feroleto 33, Stelletanone 17, Bellantone 7, Borrello 8 e, infine, Serrata 5.\nA Laureana, come negli altri comuni interessati dal sisma, gli abitanti avvertirono un senso di caducit\u00e0 della vita e l'impressione di trovarsi davanti a una apocalisse, testimoniate dal moltiplicarsi del numero di testamenti, che raddoppi\u00f2 (e in qualche caso triplic\u00f2) rispetto agli anni precedenti alla catastrofe. A Stelletanone, negli orti di Domenico Riniti e di Antonio Argir\u00f2, furono allestiti studi notarili in capanne al riparo delle quali venivano dettati i testamenti che disponevano, tra l'altro, numerosi e cospicui lasciti alla Chiesa per la salvezza dell'anima.\nCrebbe inoltre di importanza il culto della Madonna del Carmine, ritenuta autrice di un intervento miracoloso che avrebbe salvato il paese da ulteriori distruzioni, soppiantando progressivamente quello dell'antico patrono san Nicola di Bari (gi\u00e0 sostituito nel patronato da san Gregorio Taumaturgo): la chiesa del santo, distrutta e ricostruita nel corso dell'Ottocento, venne dedicata alla Madonna del Carmine.\nMonumenti e luoghi di interesse.\nArchitetture religiose.\nLa chiesa parrocchiale, edificata nel medesimo sito di una precedente costruzione risalente al XVI secolo, \u00e8 intitolata a Santa Maria degli Angeli e a San Gregorio Taumaturgo. Ricostruita dopo il terremoto del 1783, fu resa inagibile da un altro terremoto nel 1928 e totalmente riedificata tra il 1930 e il 1938.\nLa chiesa, conosciuta comunemente con il nome di Chiesa di Sant'Antonio, presenta una bellissima cupola, al suo interno l'abside, intonacato in tempi remoti, \u00e8 stato riportato in mattoni a faccia-vista cos\u00ec com'era all'origine. Troviamo inoltre un lavamanile in marmo, in cinque pezzi, proveniente dal Convento dei Minori di Borrello, contrassegnato dai simboli di questo Ordine, datato 1662.\nAnticamente denominata chiesa del Calvario o della Passione, era stata in origine costruita nel 1580. Distrutta dal sisma del 1783, fu ricostruita negli anni successivi e leggermente ampliata nel 1885 e il suo interno fu decorato con maioliche. L'annesso convento dei Paolotti fu espropriato dal demanio e demolito per fare spazio alla strada che porta a Bellantone. Nella chiesa si conserva una statua lignea di San Francesco di Paola proveniente dalla chiesa omonima della distrutta Borrello. Sulla volta \u00e8 rappresentato il santo che attraversa prodigiosamente lo stretto di Messina camminando sulle acque. All'esterno, ai lati del campanile, due statue raffigurano i santi Pietro e Paolo.\nAll'inizio di corso Umberto I ad angolo con via Chindamo.\nConosciuta anche come \"chies\u00f2la\" o \"chiesa della Madonnicchia\", \u00e8 ubicata nel sito dove si suppone possa essersi formato il nucleo originario di Laureana intorno all'anno 1000, nell'attuale via Melchi nella cosiddetta zona dei \u201cmassari\u201d. L'inusuale esposizione a nord della facciata fa ipotizzare che l'edificio sia stato eretto utilizzando la base di una costruzione di tipo civile preesistente. La chiesa, fatta costruire dalla famiglia Laquaniti-Argir\u00f2, presumibilmente intorno al XVII secolo, fu resa inagibile dal sisma del 1783 e successivamente restaurata. In essa, si venerava un'ottocentesca statua in cera raffigurante Maria Bambina. Conserva inoltre una lastra marmorea a bassorilievo del Trecento, proveniente da Mileto, alcune tele settecentesche, un lavamanile in marmo del Seicento e un organo diritto a mantici settecentesco. Sull'antico portale in pietra della chiesa \u00e8 presente lo stemma degli Argir\u00f2.\nSociet\u00e0.\nTradizioni e folclore.\nSono numerose le tradizioni di Laureana di Borrello, soprattutto legate a festeggiamenti religiosi. La pi\u00f9 importante, e la pi\u00f9 conosciuta nei dintorni, \u00e8 la festa di San Rocco, nella frazione di Stelletanone, che raccoglie ogni anno centinaia di pellegrini provenienti da tutta la Calabria, dalla sicilia orientale e dal Nord Italia. Tra i festeggiamenti civili in onore del santo vi sono concerti, spettacoli pirotecnici ed il tradizionale ballo dei Giganti. Oltre al suddetto evento, l'elenco completo delle festivit\u00e0 cattoliche che vengono svolte durante l'anno, nel territorio comunale, \u00e8 il seguente:\nGeografia antropica.\nFrazioni.\nIl comune comprende tre frazioni: Bellantone e Stelletanone (contigue al centro) e Sant'Anna (a 5 chilometri).\nEconomia.\nLa coltivazione di agrumi e olive caratterizza l'economia del territorio.\nInfrastrutture e trasporti.\nStrade e Autostrade.\nA qualche chilometro dal centro abitato c'\u00e8 lo svincolo di Rosarno dell'autostrada A3 Salerno-Reggio Calabria.\nAmministrazione.\nIl comune \u00e8 compreso nel circondario di Palmi."}
{"id": "35182", "revid": "322321", "url": "https://it.wikipedia.org/wiki?curid=35182", "title": "Maropati", "text": "Mar\u00f2pati (\"Marop\u00e0tri\" in calabrese e in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria. Sono state riscontrate, nel corso del tempo, altre forme del toponimo: Maro-patre (1636), Maropulli, Maropudi (1664), Magropiti (1696), Maropati (1691-1697), Maropatre (1720).\nI quartieri pi\u00f9 centrali comprendono Assunta, Papa, Ges\u00f9 e Maria, Kirillina, Furco.\nNella frazione Tritanti risiedono 519 abitanti.\nMonumenti e luoghi d'interesse.\nAl centro del paese si trova la chiesa di Santa Lucia, la cui presenza \u00e8 attestata sin dal XVI secolo.\nPresso il comune si trova un altro edificio religioso di notevole importanza: la chiesa matrice di San Giorgio Martire: all'interno vi si trova la statua lignea della Madonna del Rosario, scolpita da Fortunato Morani da Polistena, nato nel 1828. Ridipinta ripetute volte, fu poi privata del nome dell'autore sotto la base. In epoca pi\u00f9 recente la chiesa fu allestita di stucchi opera delli Vincenzo Morani. L'altare piccolo in legno con angioletti conserva l'immagine della Madonna di Pompei ed \u00e8 anch'esso opera di Vincenzo Morani nello stesso periodo dei lavori in stucco.\nSociet\u00e0.\nTradizioni e folclore.\nIl 3 gennaio 1971, in una casa del centro storico, qualcuno vide un quadro della Madonna del Rosario di Pompei \"lacrimare sangue\". Ne segu\u00ec un cospicuo flusso di visitatori provenienti da molte altre localit\u00e0.\nIn data 16 settembre 1980 il vescovo della Diocesi di Oppido Mamertina, Monsignor Santo Bergamo, rifer\u00ec le conclusioni \"della commissione di indagine secondo la quale i fatti avvenuti \"non contengono elementi tali da poter affermare la soprannaturalit\u00e0\". Pertanto i sacerdoti sono stati diffidati dall'organizzare celebrazioni, processioni, pellegrinaggi relativi alla \"cosiddetta lacrimazione\"\".\nInfrastrutture e trasporti.\nIl comune \u00e8 interessato dalla Strada Provinciale 4."}
{"id": "35184", "revid": "322321", "url": "https://it.wikipedia.org/wiki?curid=35184", "title": "Melicucco", "text": "Melicucco (\"Melikokkos\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nSituato nell'area geografica della Piana di Gioia Tauro, \u00e8 posto a 167 metri s.l.m.\nCentro pianeggiante di origini medievali, alle tradizionali attivit\u00e0 agricole ha affiancato modeste iniziative industriali e terziarie.\nNel centro storico si trova la chiesa di San Nicola Vescovo.\nOrigini del nome.\nIl nome del comune deriva dal greco \"mel\u00eckokkos\" che significa \"bagolaro\".\nSecondo la leggenda, quest'albero possedeva la straordinaria capacit\u00e0 di donare a coloro che avessero mangiato i frutti una forza erculea.\nSecondo invece lo storiografo Giovan Battista Pacichelli il nome venne dato per la dolcezza del clima e l'abbondanza fertile del territorio.\nStoria.\nCasale della baronia di San Giorgio Morgeto fino al 1568, nella seconda met\u00e0 del XVI secolo fu venduto da Consalvo II di Cordova a Violante della Quadra. In seguito registr\u00f2 diversi passaggi di propriet\u00e0, venendo assegnato a Cola Tomarchiello da Tropea, a Ottavio Mangeruva, ai Ruffo di Scilla e ai Milano, sotto la cui signoria rimase fino al crollo del sistema feudale, decretato dalle leggi napoleoniche.\nEspansosi sul finire del Seicento, fu quasi interamente distrutto dal terremoto del 1783 che devast\u00f2 tutta la Piana di Gioia Tauro.\nAll'inizio dell'Ottocento con le riforme amministrative attuate dai francesi a seguito del riordino degli assetti interni del Regno di Napoli, (cos\u00ec come si era deciso per tutti gli stati europei del tempo in occasione del Congresso di Vienna convocato alla vigilia della disfatta napoleonica), la legge 19 gennaio 1807 ne faceva un Luogo, ossia Universit\u00e0 del cosiddetto Governo di Polistena, per poi essere retrocesso, con disposizione del decreto 4 maggio 1811, istitutivo di Circondari e Comuni, a localit\u00e0 di questa cittadina.\nNel giugno del 1935, da Roma provengono delle indiscrezioni sulla possibilit\u00e0 concreta che il governo fascista restituisca l'Autonomia amministrativa a Melicucco.\nAi primi di agosto del 1935 l'entusiasmo dei melicucchesi viene raffreddato da un incidente aereo capitato ad un velivolo sul quale viaggiavano personalit\u00e0 e funzionari che dovevano raggiungere l'Eritrea. A morire, fra gli altri \u00e8 il Ministro dei LL.PP., Luigi Razza, originario di Vibo Valentia. Razza stava per proporre non solo l'elevazione a Provincia della \"sua\" Vibo Valentia, ma aveva pure mostrato interesse verso l'autonomia amministrativa di Melicucco che intendeva proporre direttamente al Duce. La disponibilit\u00e0 di Luigi Razza verso la causa melicucchese, nasce dall'amicizia personale che il Ministro ha con un suo stretto collaboratore presso il Ministero; un dirigente originario di Melicucco: Domenico Romano.\nLa tragica uscita di scena di Luigi Razza fece nascere non poche preoccupazioni circa l'autonomia amministrativa di Melicucco. Il 5 settembre dello stesso anno il Duce nomin\u00f2 il nuovo Ministro dei LL.PP. La scelta di Benito Mussolini cadde su un gerarca fascista: Giuseppe Cobolli Gigli. Le preoccupazioni dei melicucchesi vennero dipanate verso la fine di ottobre del 1935: il Duce, anche in ossequio alla volont\u00e0 di Luigi Razza, si era espresso favorevolmente alla nascita del nuovo Comune.\nLa nascita del comune risale al 14 luglio 1936, anno in cui Melicucco, in precedenza frazione di Polistena (dal 1816 e fino al 1936), divenne autonomo. Divenne comune indipendente comprendendo parti del territorio antecedentemente detenuto da Rosarno e dalla stessa Polistena.\nTornare ad essere Comune autonomo \u00e8 stata una condizione che ha favorito uno sviluppo molto sostenuto: basta pensare che in 75 anni Melicucco ha registrato una crescita urbana enorme ed ha pi\u00f9 che raddoppiato la sua popolazione residente, con un incremento che non ha riscontri in nessun comune della provincia di Reggio Calabria. Non \u00e8 un caso che nel 1996 un particolare studio dell'Istat ha inserito Melicucco fra i primi dieci comuni italiani dal pi\u00f9 alto tasso di natalit\u00e0.\nSociet\u00e0.\nTradizioni e folclore.\nIl 16 agosto si celebra la festa di San Rocco, preceduti dal \"ciuccio\", un asino di cartapesta munito di polvere da sparo pirotecnica.\nCultura.\nCucina.\nLa cucina melicucchese si pu\u00f2 definire una cucina povera ma, allo stesso tempo, ricca di sapori e condimenti. Piatto tipico per eccellenza sono i \"maccarruna\", maccheroni conditi con il sugo al sapore di carne di capra e le patate fritte con peperoni e melanzane. La coddara insieme alle salsicce, alla nduja melicucchese e alla soppressata, sono il fiore all'occhiello della tradizione natalizia.\nIl dolce tipico sono le nacatole, biscotto fritto a base di uova, strutto e liquori profumati.\nCaratteristica della cucina locale \u00e8 la preparazione casereccia della salsa di pomodoro e di diversi prodotti in salamoia o sott'olio, quali le olive, i peperoncini piccanti, le sardine e le verdure in giardiniera. Un'altra pietanza caratteristica della cucina melicucchese sono: \"i zippuli\", che oltre ad essere preparate come dolce, vengono preparate anche in varianti salate, ripiene e a mo' di ciambella salata.\nEconomia.\nL'economia del paese \u00e8 prevalentemente agricola, basata sulla produzione dell'olio di oliva e degli agrumi (arance e mandarini). L'industria \u00e8 costituita da piccole aziende che operano nei comparti edile, estrattivo, della lavorazione e conservazione di frutta e ortaggi, del vetro e della fabbricazione di strumenti ottici e fotografici, oltre che di macchine per l'agricoltura e la silvicoltura.\nInfrastrutture e trasporti.\nIl paese \u00e8 attraversato dalla SS 281 Rosarno-Marina di Gioiosa Ionica, ed \u00e8 collegato con la SS 682 Jonio-Tirreno tramite l'omonimo svincolo."}
{"id": "35185", "revid": "322321", "url": "https://it.wikipedia.org/wiki?curid=35185", "title": "Melicucc\u00e0", "text": "Melicucc\u00e0 (\u039c\u03b5\u03bb\u03b9\u03ba\u03bf\u03ba\u03ba\u1fb6\u03c2 in greco, \"Melikuki\u00e0\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nStoria.\nSulle origini storiche di Melicucc\u00e0, piccolo centro situato in una valle formata dalle pendici settentrionali dell'Aspromonte, si possiedono scarse notizie (Padre Fiore lo definisce \u201c\"terra non molto antica, sicch\u00e9 non oltrepassa di l\u00e0 del Mille\"\u201d e Taccone-Gallucci afferma: \u201c\"Melicucc\u00e0 credesi fondata verso il sec. X\u201d. Nel territorio del comune, \"il complesso delle grotte di S. Elia speleota, con i resti del contiguo cenobio basiliano e delle fabbriche annesse (cantina, mulino, necropoli, palmento, ecc.), risalenti al X secolo, rappresenta oggi una delle pi\u00f9 cospicue testimonianze archeologiche della grecit\u00e0 bizantina nella Calabria meridionale. Le origini del paese possono essere, forse, rintracciate proprio nell'altissima densit\u00e0 di insediamenti basiliani esistenti in epoca bizantina su questo territorio che si trovava al centro della Turma delle Saline. Le biografie dei Santi Italo-greci parlano di un centro commerciale (emporion), la cittadina di Sicri, oggi contrada disabitata nei pressi di Melicucc\u00e0 (S\u00eccari). Da Sicri, di cui si \u00e8 persa ogni memoria storica (forse distrutta dai Saraceni durante le scorrerie dell'emiro Hasan 950-52) i profughi scampati all'eccidio si spostarono probabilmente nella valle di Melicucc\u00e0, dove vegetava il bagolare (in greco \"melikokkos\") e dove scaturivano abbondanti sorgenti, incrementando il preesistente insediamento agro-pastorale e dando cos\u00ec inizio al primo consistente nucleo abitato del paese. Un indizio di questo trasferimento si rintraccia nel bios dello Speleota, dove si narra di popolazioni che, fuggendo i Saraceni, accorrevano verso la grotta del Santo.\nSimboli.\nLo stemma comunale si blasona come segue:\nIl gonfalone \u00e8 un:\nLo stemma, gi\u00e0 attestato all'inizio del XVIII secolo, e il gonfalone sono stati riconosciuti con D.P.R. del 3 novembre 2009.\nMonumenti e luoghi d'interesse.\nArchitetture religiose.\nTra le chiese scomparse vi era la chiesa dell'Assunta (o della Motta), che era la sede della confraternita dell'Assunta, ma non aveva un suo oratorio ed i confratelli dovevano fare gli esercizi spirituali nella vicina chiesa di Santa Maria di Loreto. Fu distrutta dal terremoto de 1783. I suoi resti si trovano in contrada Motta. La chiesa \u00e8 conosciuta come Santa Maria della Motta per via della sua ubicazione o come Santa Maria dello \"schiccio\" poich\u00e9, un tempo, nelle sue vicinanze scorreva una piccola cascatella.\nIl compositore e maestro di cappella Michelangelo Falvetti nacque a Melicucc\u00e0 il 29 dicembre 1642.\nSociet\u00e0.\nReligione.\nLa religione pi\u00f9 diffusa \u00e8 quella cattolica di rito romano. Il comune fa parte della diocesi di Oppido Mamertina-Palmi e del vicariato di Palmi. Il territorio comunale appartiene attualmente ad un'unica parrocchia, quella di San Giovanni Battista. Sempre in ambito del cattolicesimo sono presenti a Melicucc\u00e0 due congregazioni laiche, l'Arciconfraternita di Maria Santissima Assunta e la Confraternita di Maria Santissima del Rosario.\nTradizioni e folclore.\nLe tradizioni di Melicucc\u00e0 sono legate soprattutto a festeggiamenti religiosi. La pi\u00f9 importante di esse \u00e8 la festa di San Giovanni Battista, celebrata il 23 e 24 giugno con solenne processione della statua del santo per le vie cittadine. L'elenco completo delle celebrazioni cattoliche che vengono svolte durante l'anno, nel territorio comunale, \u00e8 il seguente:\nInfrastrutture e trasporti.\nMelicucc\u00e0 \u00e8 raggiungibile tramite una strada interna che parte dallo svincolo S.Elia-Melicucc\u00e0 sull'autostrada Salerno-Reggio Calabria (uscita) e tramite la strada statale 18 tra Bagnara Calabra e Palmi."}
{"id": "35187", "revid": "125425642", "url": "https://it.wikipedia.org/wiki?curid=35187", "title": "Molochio", "text": "Molochio (\"M\u00f2locco\", \"M\u00f2lokos\" in greco-calabro, \"Mul\u00f2hji, Mul\u00f2hi\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria. Posto nel cuore dell'Aspromonte, Molochio sorge in una zona ricca di bellezze naturalistiche. \u00c8 noto per \"avere una delle pi\u00f9 alte concentrazioni di centenari nel mondo\".\nOrigini del nome.\nIl toponimo Molochio, secondo un'ipotesi molto accreditata, deriverebbe dal greco \"malakos\" (da cui \"molokhion\", in latino \"moloche\"), con il significato di malva, una pianta di cui la zona un tempo era ricchissima. L'italianizzazione del nome del paese \u00e8 avvenuta soltanto da circa un secolo; prima di allora il termine nella sua originale pronuncia si scriveva e si leggeva \"mul\u00f3\u00e7i\" (o \"mul\u00f2xi\").\nGeografia fisica.\nIl territorio Molochiese \u00e8 abbastanza vario. Il centro abitato si trova a circa 310 m.s.l.m. per scendere a circa 220 m.s.l.m. nei pressi della frazione di Cerasia a circa 3 km dal centro abitato. Il punto pi\u00f9 alto \u00e8 sulla cima del Monte Trepit\u00f2, nel cuore dell'Aspromonte, a poco pi\u00f9 di 1000 m.s.l.m. \nNella zona collinare possono trovare ampie piantagioni di ulivi secolari e agrumeti tipici della macchia mediterranea, seguiti da rigorosi boschi collinari di castagno fino agli 800 m s.l.m.. Salendo di quota si iniziano a vedere i primi boschi Elci che nelle zone pi\u00f9 remote si trasformano in foreste quasi inaccessibili. Salendo ancora troviamo dei boschi di possenti Faggi. Infine nei pressi delle sommit\u00e0 del Monte Trepit\u00f2, al di sopra degli 800 metri sono presenti li pino lar\u00eccio e l'abete bianco.\nIl fiume pi\u00f9 lungo \u00e8 il torrente Barvi che trova inizio nel cuore dell'Aspromonte, la cui erosione ha diviso i due monti Trepit\u00f2 e Rumbica. Scendendo a valle lungo il percorso del torrente si possono vedere delle gole a strapiombo, profonde anche 200 metri scavate dall'acqua nelle rocce arcaiche (principalmente gneiss e micascisti). A valle, lungo le rive del fiume il paesaggio \u00e8 desertico, causato dalle ricorrenti piene fuori misura.\nLe cascate di Mundu e Galasia attirano ogni anno migliaia di visitatori, che vi si recano seguendo il sentiero restaurato, ormai utilizzato esclusivamente per la visita delle cascate (l'originale risale alla met\u00e0 del XIX secolo e serviva in particolare ai lavoratori del carbone per raggiungere i diversi paesi circostanti).\nStoria.\nDue sono le ipotesi pi\u00f9 attendibili sulla fondazione dell\u2019abitato: la presenza di un insediamento italico nell\u2019et\u00e0 del ferro (I millennio a.C.) e la colonizzazione da parte di profughi di Taureana, di Metauro e di Scunno che, per proteggersi dalle incursioni saracene del X secolo d.C., si rifugiarono presso le mura del Monastero Basiliano che allora sorgeva in quei luoghi.\nIn passato, nella cittadina erano molto diffuse le coltivazioni della vite, del gelso, degli agrumi, del grano germano nonch\u00e9 la produzione di legname, tanto da far sembrare il paese un giardino di malve: pertanto l\u2019origine del toponimo \u201cMolochio\u201d \u00e8 ormai ritenuta essere la voce greca \"mologh\u00edon\", malva. Paolo Gualtieri, nel volume \"Sacro Trionfo Delli Santi di Calabria, Ed. 1610\", accenna addirittura a un\u2019erba cos\u00ec denominata:Molochi, termine greco, che santo nella nostra favella suona, detto cos\u00ec dall\u2019erba molochi, molto simile alla malva, della quale comand\u00f2 Pitagora nei suoi simboli che si seminasse e si raccogliesse, ma non si mangiasse, mentre disse: \u201cHerbam Molochen ferito, non tamen mandito\u201d, quasi avesse voluto dire che le cose sante si devono propagare non consumare. \u00a0Molochio fu Casale del Ducato di Terranova, che nel \u2018600 era il centro emergente di una vasta signoria - comprendente l\u2019ampia zona racchiusa tra il Marro-Petrace e il Vacale ed estesa, sul lato Tirrenico, dalle vicinanze di Gioia al largo di Rosarno. Entro quest\u2019area erano sistemati i numerosi Casali del ducato: S.Martino, Rizziconi, Iatrinoli, Radicena, Casalnuovo (poi Cittanova), Scroforio, Galatoni, Molochio e Molochiello, accanto ad altri piccoli centri rurali come S. Leo, Vatoni, Bracali, Crist\u00f2, Carbonaria. In questo territorio boschivo, adibito un tempo a pascoli, si svilupparono in epoca signorile ampie colture cerealicole e vennero incrementate le produzioni di lino, canapa e gelso, oltre alla viticoltura. \nIl paese pass\u00f2 dopo in mano ai Sanseverino, ai Sant\u2019Angelo, ai Caracciolo e ai Correale, fino al 1558, anno in cui il ducato fu venduto ai de Marini di Genova, per poi essere acquistato dai Grimaldi, che scelsero invece di elevare Gerace a sede del principato. Subito dopo l\u2019ordinamento amministrativo francese rese il paese una frazione di Oppido. Nel 1811 gli venne assegnato il nome di Molochiello: era questo l\u2019appellativo che, prima del terremoto del febbraio 1783 e del Flagello (l\u2019epidemia che ne segu\u00ec), stava a indicare Molochio Inferiore, dove si trovavano le Chiese di S. Marco, S. Stefano e S. Sebastiano - di cui nulla \u00e8 rimasto - e la statua di S. Nicola di \"Moloi Minor\", oggi malamente deturpata.\nSimboli.\nLo stemma del comune di Molochio \u00e8 stato concesso con decreto del presidente della Repubblica dell'11 ottobre 1983.\nSantuario della Madonna di Lourdes e Convento.\nInaugurato nel 1901, \u00e8 il primo Santuario in Italia dedicato alla Madonna di Lourdes. La sua costruzione inizi\u00f2 nel 1890 per volere di padre Francesco Maria Zagari], un frate cappuccino che si rec\u00f2 in pellegrinaggio a Lourdes poco tempo dopo le apparizioni della Madonna. Lui stesso, dopo l\u2019inizio dei lavori, si rec\u00f2 a Parigi alla ricerca di una statua della vergine da portare a Molochio e vi riusc\u00ec, grazie alla generosit\u00e0 della Terziaria francescana suor Maria Probech Schlestadt, che gli fece dono di una bellissima statua lignea da collocare nel Santuario. Tale statua raffigurava l\u2019Immacolata Concezione (dogma di fede riconosciuto dalla Santa Madre Chiesa dopo le apparizioni di Maria a Santa Bernadette Soubirous). Il 14 settembre 1901, esaltazione della S. Croce, il Cardinale Gaetano Portanova, Arcivescovo di Reggio Calabria, benedisse il nuovo Santuario divenendone protettore. La devozione popolare verso la prodigiosa Immagine, nonch\u00e9 i personaggi e gli eventi che interessarono il Convento sono stati narrati da Padre Silvestro Morabito di Taurianova (1929-2005) nel libro \"Alle falde del Trepit\u00f2\". Accanto al Santuario si trova un centro per pellegrini chiamato \"La casa del pellegrino\".\nChiesa di San Vito.\nPiccola chiesa edificata nel XVII secolo a opera di don Giuseppe Palermo, non pi\u00f9 agibile da circa dieci anni per via di severi danni al soffitto. La \u201cChiesa Vecchia\u201d reca(va) dei meravigliosi lavori in stucco realizzati dagli artisti Francesco (?-1878) e Vincenzo Morani (1809-1870) da Polistena, mai restaurati. Piene delle loro opere sono le chiese di tutta la provincia. Verosimilmente i loro bozzetti per San Vito sarebbero serviti come base per la costruzione di altre chiese. San Vito, pur vertendo in uno stato disastroso, \u00e8 attualmente il bene pi\u00f9 antico che Molochio possiede. Recenti studi hanno per\u00f2 visto emergere delle meraviglie dal suo interno, fra cui delle sculture. La paternit\u00e0 di queste opere \u00e8 sconosciuta. Don Vincenzo Tropeano afferma che a realizzare le statue sia stato il tropeano o bagnaroto Vincenzo Basile.\nIl progetto architettonico del napoletano Francesco Saponieri, approvato nel 1844, \u00e8 in linea con il Neoclassicismo, con una pianta rettangolare ad una sola navata con una grande abside centrale.\nChiesa di San Giuseppe.\nLa Chiesa, intitolata al Santo Patrono, sorse nel XVII secolo per volere di Monsignor Palermo il quale, secondo un\u2019opinione largamente diffusa, aveva disposto di edificarla sulle rovine dell\u2019antico Convento Basiliano. Possiamo desumere una descrizione sommaria dell\u2019antica Chiesa dalla visita pastorale dell\u2019arcivescovo di Reggio, Martino Ybanez de Villanova, documentata in uno scritto del 1692:Sull\u2019altare maggiore \u00e8 posta la statua ignea deadurata S. Joseph sub foramine marmoreo et porfido. Ai lati vi sono quattro altari; due in cornu evangelii dedicati rispettivamente a S. Stefano protomartire e a S. Francesco d\u2019Assisi, e due in cornu epistulae uno a N.S. Ges\u00f9 Cristo e l\u2019altro a S. Teresa.La chiesa, edificata tra il 1663 e il 1667, venne dotata di tutto il necessario per la celebrazione del culto. Monsignor Palermo volle che oltre al decoro vi fosse anche lusso: vi colloc\u00f2 di tasca propria tre calici, di cui uno di argento massiccio ornato di pietre preziose, una sfera dorata contenente le reliquie della croce \u201ccon la sua autentica\u201d, due campanelli, un aspersorio d\u2019argento, pianete \u201cguarnite con trecce d\u2019oro\u201d, cingoli con fiocchi in oro, quattordici vasi da fiori dorati, candelieri di legno, altari guarniti con pizzilli d\u2019oro, tovaglie di seta e altre suppellettili, e un campanile con tre campane.\nQuesto splendore fu distrutto dal terremoto del 5 febbraio 1783, che rese Molochio un cumulo di macerie e rase al suolo ben altre tre chiese di cui non si \u00e8 conservata traccia: S. Marco, S. Stefano e S. Sebastiano.\nAgli inizi del \u2018900 la Chiesa di San Giuseppe venne riedificata grazie alle offerte dei fedeli, soprattutto emigrati molochiesi. Malauguratamente fu abbattuta una seconda volta a causa del sisma del febbraio 1908. Il restauro venne effettuato solo novant\u2019anni dopo. \nChiesa parrocchiale di Santa Maria di Merula (Chiesa Matrice).\nPianificata dall\u2019architetto Pietro Galdo ed edificata nel centro urbano, la chiesa parrocchiale di Santa Maria de Merula sub\u00ec diversi restauri. Una prima ricostruzione avvenne negli anni 1844-1853 e fu guidata dall\u2019architetto Francesco Saponieri di Napoli. Il grandioso piano non venne mai realizzato, tanto che nel 1908 parte della costruzione rovin\u00f2 sotto le scosse del sisma di Messina e fu scelto di eliminarne la parte superiore. Questo secondo restauro, che non fu dei migliori, termin\u00f2 nel 1921.\nLa chiesa parrocchiale, ristrutturata nuovamente tra il 2011 e il 2014, \u00e8 situata sul lato occidentale della piazza centrale del borgo; essa custodisce, oltre alla statua di San Rocco, quella della Madonna de Merula: l\u2019opera, di notevole pregio, viene datata al 1735 e, secondo la tradizione, fu rinvenuta dai locali in un roveto del paese vecchio. Gli antichi splendori di entrambe le statue sono stati riportati alla luce dal restauratore Giuseppe Mantella.\nTradizioni e antichi mestieri.\nIn passato si tramandava un meccanismo di ereditariet\u00e0 nelle occupazioni. Pare che l\u2019insegnamento di un\u2019arte tramandata venisse accolto con profonda dedizione, quale vera riserva di ricchezza. Basti pensare all\u2019umilissima attivit\u00e0 della raccolta delle olive, mestiere che, fino a pochi decenni fa, rappresentava l\u2019archetipo della lavoratrice. \nIl consumismo ha contribuito alla scomparsa di tante occupazioni, con grave perdita della collettivit\u00e0: \"sartu, barberi, cazunaru, scarparu, ferraru, mattunaru, marmista, mulinaru, sellaru, bandiaturi, cofanaru, carbunaru\u2026\"\nIn Contrada Vitr\u00e8to, nelle vicinanze del torrente Barvi, versa in stato di abbandono un antico mulino ad acqua \u201ca caduta\u201d: il Molino di Campanella ( forse ancor oggi soprannominato, in dialetto locale, \"\u2019A machina du\u2019 Duca\" ). Ha funzionato sino al Primo \u2018900. Nei pressi vi sono resti di frantoi oleari, o \"trapp\u00edti\", spinti dalla forza dell\u2019acqua. L\u2019acquedotto si dipartiva dal fianco della montagna soprastante (Trepit\u00f2). Mentre il primo frantoio ha il nome patronimico, il secondo ha un appellativo avicolo: \"du\u2019 Cuccu\", \u201cdel Cuculo\u201d, e i suoi ultimi proprietari furono i Longo. Stupefacente doveva essere il funzionamento dell\u2019antica segheria (\"Serra\") di Palata, di cui purtroppo non \u00e8 rimasto nulla: fu l\u2019arrivo dell\u2019elettricit\u00e0 a provocarne il declino e poi la fine. Esiste ancora, per\u00f2, un telaio meccanico, forse ancora efficiente. \nInfatti, fino alla prima met\u00e0 dell\u2019800, l\u2019allevamento del baco da seta god\u00e9 un grande sviluppo: le colture spontanee del gelso bianco e moro sono tuttora presenti nei boschi. Si narra che le operaie cantassero dei versi poetici che si rifacevano alle leggende riguardanti l\u2019infanzia, la formazione e l\u2019investitura di Orlando, paladino d\u2019Aspromonte e tutore della cristianit\u00e0 in Occidente. Oggi custoditi negli archivi comunali, questi versi miniati costituiscono un elemento di continuit\u00e0 con la Canzone d\u2019Aspromonte, importante poemetto epico-cavalleresco la cui forma attuale risale al XV secolo. \nLa celebrazione dei \"Virgineji\" avveniva tradizionalmente durante la novena a San Giuseppe. Questo rituale si configurava inizialmente come un pranzo ospitale offerto ai bambini pi\u00f9 bisognosi del villaggio da parte delle famiglie abbienti, che adempivano cos\u00ec al voto fatto al Santo, o esprimevano la loro gratitudine nei suoi confronti. In tempi pi\u00f9 recenti, il pasto con un piatto di pasta e ceci fu esteso anche al resto della comunit\u00e0, riunita a banchetto il giorno della Festa patronale (anticamente fissata al 1\u00b0 giugno, oggi ricorre il 19 marzo). \nTipico dell\u2019area era anche il rito della \"Tocca,\" che si svolgeva la domenica di Pasqua prima della Messa. Il parroco, accompagnato da un giovane del paese, faceva il giro dell\u2019abitato con uno strumento rumoroso (la \"tocca\") per annunciare la Resurrezione di Cristo.\nInfrastrutture e trasporti.\nLinee ferroviarie.\nLa stazione delle FS pi\u00f9 vicina \u00e8 quella di Gioia Tauro ().\nAutobus.\nIl servizio di autobus interurbani \u00e8 gestito dalle \"FdC - Ferrovie della Calabria (ex Ferrovie Calabro Lucane)\" con le seguenti linee:\nAeroporti.\nGli aeroporti pi\u00f9 vicini sono:\nAmministrazione.\nL'indirizzo del municipio \u00e8 Piazza Monsignor G. Quattrone, 1.\n\u00c8 compreso nel circondario di decentramento amministrativo della piana."}
{"id": "35188", "revid": "1652635", "url": "https://it.wikipedia.org/wiki?curid=35188", "title": "Monasterace", "text": "Monasterace (, \"Monasteraci\" in calabrese, \"Monasteraki\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nVenendo da Nord, \u00e8 il primo comune della provincia di Reggio sulla costa ionica: dista, infatti, solo 53\u00a0km da Catanzaro.\nGeografia fisica.\nIl territorio di Monasterace si eleva dal livello del mare, dove si trova la frazione Marina, ad un\u2019altezza di 138 m slm.\nSorge in corrispondenza della Punta Stilo, una lieve protuberanza costiera limitante a sud il Golfo di Squillace, che in passato, sulla base di testimonianze letterarie e di indagini geologiche, era ben pi\u00f9 pronunciata; Plinio il Vecchio parla del Promunturium Cocynthum (come era chiamato in epoca romana) come del \u201clongissimum Italiae promunturium\u201d, il promontorio pi\u00f9 lungo d\u2019Italia. Inoltre, le indagini di archeologia subacquea hanno rilevato il netto prolungamento del promontorio in mare in et\u00e0 magnogreca.\nTuttora, in presenza di un accentuato bradisismo, in concorso con potenti mareggiate invernali, la linea costiera varia di anno in anno, allargando o restringendo la spiaggia, talvolta completamente sommersa in alcuni punti. In tempi pi\u00f9 remoti, al contrario, vi doveva essere una forte contrazione della superficie, testimoniata dalla presenza di almeno tre aree in cui si rinvengono resti di conchiglie: la contrada di mezza collina detta Petrusu, verso il confine con la provincia di Catanzaro; la fiancata meridionale della collina detta Piazzetta; lungo la strada interna a nord, che porta verso i paesi dell\u2019interno. In questi due ultimi casi si tratta di veri e propri piccoli giacimenti di fossili.\nL\u2019area comunale \u00e8 prevalentemente collinare, con ampie zone pianeggianti lungo la costa e le fiumare che sfociano a mare nei suoi confini.\nRisalendo dalla costa verso l\u2019interno, si hanno, da sud a nord, alcune colline: il Terzinale (nome poi corrotto in Arsenale nelle carte dell\u2019IGM) o della Passoliera, dall\u2019edificio che vi sorgeva in cima; una collina senza nome, sulla cui cima venne costruita una casamatta negli anni della seconda guerra mondiale; la Piazzetta, possibile acropoli della citt\u00e0 magnogreca; una collina poco elevata in contrada Castellone, importante per il faro che vi sorge, grazie alla cui costruzione si rinvennero i resti di un tempietto che permisero di individuare il luogo in cui sorgeva l\u2019antica Kaulon\u00eca.\nTre sono le fiumare che. da nord a sud, vi sfociano: Fiumarella di Guardavalle, al confine con questo Comune e con la provincia di Catanzaro; Assi, il cui corso pi\u00f9 regolare in passato forniva l\u2019acqua per il funzionamento del mulino ad acqua di cui resta ancora l\u2019edificio cadente; Stilaro, al confine con il Comune di Stilo. Fino alla fine degli anni \u201960 del secolo scorso vi erano altri rivi, tra cui il pi\u00f9 rilevante quello di \"Vidic\u00e0\" (dal Vallone San Bernardo, che fiancheggia la Piazzetta), ed altri minori, poi prosciugati, interrati o ricoperti dalle costruzioni.\nFino al secondo dopoguerra la zona costiera era piuttosto paludosa ed infestata dalla malaria; fino agli anni \u201960 rimasero un piccolo stagno alla foce del Vidic\u00e0 e una palude nell\u2019area sud della Marina, dove in seguito sorse la chiesa parrocchiale di San Giuseppe Artigiano. Vicino a questa, sgorgava una sorgente, detta \"Zombaredu\", presso la quale si rifornivano gli abitanti fino agli anni del dopoguerra; vi si trovano anche altre sorgenti anche in aree interne, come nella contrada Scovara.\nSu una collina a circa 2 chilometri dalla costa sorge il nucleo storico del paese, Monasterace Superiore, (oggi \u201cnobilitato\u201d da taluni come Monasterace Centro o Borgo) sormontato da un castello di origini almeno medievali. A sud si trova l\u2019altipiano della Mel\u00eca, dove il comune raggiunse la sua altezza massima; ad ovest il colle degrada pi\u00f9 bruscamente nella contrada semicollinare di Arsafia; a nord \u00e8 fiancheggiato dalla fiumara Assi, dalla cui sponda sinistra comincia la frazione Campo Marzo, un territorio tra il pianeggiante e il semicollinare, che giunge fino al confine con Guardavalle.\nOrigini del nome.\nIl toponimo Monasterace si pensa che derivi dal greco \u039c\u03bf\u03bd\u03b1\u03c3\u03c4\u03b7\u03c1\u03ac\u03ba\u03b9 (\"Monastiraki\"), cio\u00e8 \"piccolo monastero\".\nLa pi\u00f9 antica menzione di questo nome si rinviene nella redazione cosiddetta A del Bios di San Giovanni Therisit\u00ecs, riportante la datazione 1217-1218, conservata a Palermo nella Biblioteca Centrale della Regione Siciliana (vol. gr. II. E. 11), in un testo manoscritto del 1611 proveniente da Stilo. Essendo il santo monaco vissuto dal 995 circa al 1054 d.C., \u00e8 altamente probabile che il nome fosse gi\u00e0 presente in tale epoca.\nSi \u00e8 certi dell'esistenza di un piccolo monastero di rito orientale dedicato a Sant\u2019Eufemia, situato nel centro collinare del Comune in quella vallata dello Stilaro che vide il fiorire del cosiddetto monachesimo basiliano. Niente ha a che vedere con la molto pi\u00f9 tarda chiesetta, di epoca angioina, di \"San Marco\", i cui resti persistono nei pressi della spiaggia, in piena area archeologica dell\u2019antica colonia magno-greca di Kaulon\u00eca.\nDel tutto infondate altre ipotesi sul toponimo, tra cui quella di una presunta origine normanna \"Motta Sterace\" o \"Monte Storace\" e simili, originate dal fraintendimento di M. Sterace/Storace, nome con cui cartografi inesperti dei luoghi e poi autori poco accurati indicarono il nome del paese.\nDel tutto inattendibile e fantasiosa l\u2019interpretazione del toponimo che sposterebbe l'origine della citt\u00e0 addirittura al secondo o al terzo millennio a.C., e che attribuisce la sua fondazione al tempo della guerra di Troia. Secondo tale ipotesi, il nome noto a Plinio, \"Mystrae\", era collegabile al culto di Ishtar, deit\u00e0 fondamentale nei culti mesopotamici durante l'Et\u00e0 del Bronzo, che si manifestava sotto forma del pianeta Venere; per cui \u201cMonasterace\u201d sarebbe \u201c\"mul\"\u201d (stella), \"\"Ishtar\"\u201d(Venere), \u201c\"aki\"\u201d (suffisso indicativo di localit\u00e0), cio\u00e8 \u201c\"il luogo della stella Ishtar\"\u201d. In realt\u00e0 il toponimo Mystrae, Mixta ed altri simili, citato, oltre che da Plinio, da altri autori, \u00e8 molto pi\u00f9 tardo, e non ha ancora trovato una localizzazione, rivendicato, oltre che da Monasterace, da Gioiosa Ionica, Roccella ed altri paesi ancora.\nDobbiamo aggiungere che, oltre a Mystrae, molti furono i nomi che vennero attribuiti (con pi\u00f9 o meno valido fondamento, da studiosi di diverso valore) a Monasterace o al suo territorio: Kaulon, Stilida, Castel Vetere (che poi indic\u00f2 quella che dal 1861 si chiam\u00f2 Caulonia!) e cos\u00ec via. Il manoscritto gi\u00e0 citato riferisce che precedentemente il nome fosse Rodiano (Robiano nella pi\u00f9 tarda redazione del Bios, detta B) e Rogliano/Rubbiano e simili si trover\u00e0 in documenti ancora successivi. In realt\u00e0 in questo punto il testo \u00e8 lacunoso e si legge chiaramente solo il testo \u03a1\u03bf\u03b4..., che potrebbe far riferimento a quella che sar\u00e0 la frazione Rosito.\nStoria.\nMito.\nLa leggenda narra che nell'VIII secolo a.C., Caulone, figlio dell'amazzone Cleta, approd\u00f2 sulle coste antistanti l'odierna Monasterace Marina e qui vi fond\u00f2 l'antica Kaulon\u00eca della Magna Grecia.\nEt\u00e0 antica.\nMonasterace marina \u00e8 il luogo dell'antica citt\u00e0 magno-greca di Kaulon\u00eca; tuttavia, non si pu\u00f2 escludere la possibilit\u00e0 che il sito sia gi\u00e0 stato popolato da gente indigena, o addirittura dai bruzi stessi che molto prima del VII secolo a.C. (data in cui i greci colonizzarono il meridione d'Italia) risiedevano in Calabria insieme ai lucani, di cui erano schiavi e successivamente alleati contro le pretese di Roma.\nEt\u00e0 medievale.\nMonasterace Superiore ha un'origine medievale. Fu popolata dai superstiti di Kaulonia, che dopo la deportazione di met\u00e0 della popolazione a Siracusa da parte di Dionigi e il successivo assoggettamento a Roma, popolarono i colli circostanti per ripararsi dalle malattie infettive quali malaria e plasmodium che si diffondevano nelle pianure ormai abbandonate e per sfuggire alle scorrerie di pirati che approfittando delle distruzioni delle citt\u00e0 magnogreche, saccheggiavano e incendiavano i pochi centri rimasti.\nIn periodo normanno fu un casale del Kastron di Stilo fino al 1275, successivamente passo sotto l'ordine dei templari.\nNel 1347 col dominio Angioino il feudo di Monasterace viene dato a Nicola Caracciolo, fratello del feudatario di Gerace.\nEt\u00e0 moderna.\nNel 1659, a causa di un terremoto subisce gravi danni, ma non viene riparato secondo il suo stile originario.\nDurante il periodo della Rivoluzione francese subisce la confisca dei beni e il Capostipite Diego di Francia acquista il feudo.\nNel 1807 diventa \"Universit\u00e0\": una unit\u00e0 giuridica ed amministrativa autonoma.\nNel 1811 durante il Regno delle due Sicilie diviene comune autonomo ed incluso nel circondariato di Stilo.\nEt\u00e0 contemporanea.\nNel 1816 passa dalla Calabria Ulteriore Seconda (Catanzaro) alla Calabria Ulteriore Prima (Reggio Calabria).\nInfrastrutture e trasporti.\nStrade.\nIl comune \u00e8 interessato dalle seguenti direttrici stradali:\nFerrovie.\nA Monasterace Marina si trova la stazione ferroviaria."}
{"id": "35190", "revid": "125289709", "url": "https://it.wikipedia.org/wiki?curid=35190", "title": "Montebello Jonico", "text": "Montebello Jonico \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nTerritorio.\nIl comune (casa comunale) sorge a 425 m s.l.m. e presenta uno sviluppo altimetrico che va dagli 0 metri s.l.m. (Saline Joniche) a 1081 metri s.l.m. (Embrisi). Il territorio ha fatto parte della Comunit\u00e0 montana Versante dello Stretto, oggi abolita. Al suo territorio appartengono le frazioni di Fossato Ionico e Saline Joniche, gli altri agglomerati abitativi sono contrade minori, senza alcun rilievo giuridico e prive di delegazioni municipali. La conformazione orografica del comune influisce sulla distribuzione demografica: solo il 20% della superficie \u00e8 abitata. Il sistema idrografico \u00e8 costituito dalle fiumare di Sant'Elena, Molaro e Dadora.\nOrigini del nome.\nIl suo nome deriva dal latino \"mons belli\" (monte di guerra).\nStoria.\nAll'interno della guerra fra francesi e spagnoli per il possesso del regno di Napoli, durata tre anni (1502-1504), ebbe luogo la famosa \"Disfida di Barletta\", un episodio marginale ma non certo insignificante che esalt\u00f2 gli spagnoli e prostr\u00f2 psicologicamente i francesi che da allora subirono sconfitte fino all'estromissione definitiva dal regno di Napoli. Visti i risultati della disfida di Barletta, il gran capitano Ferrante Consalvo di Cordova, rappresentante di Ferdinando I il cattolico re di Spagna, insign\u00ec di titoli ed onori tutti duellanti, e don\u00f2 a Ludovico Abenavoli del Franco un feudo in Basilicata. Dal momento per\u00f2 che questo feudo risultava appartenere ad un altro barone gli venne concessa come compenso l'esenzione annua di 150 ducati sulla gabella del vino di Napoli, per s\u00e9 per i suoi eredi e successori fintantoch\u00e9 non sarebbe stato possibile uno scambio e quindi una donazione di un feudo. Questa opportunit\u00e0 si verific\u00f2 nel 1507, allorch\u00e9 si rese libera una baronia in Montebello Jonico. Questa venne donata a Ludovico Abenavoli del Franco che divenne cos\u00ec il primo barone della casata Abenavoli del Franco di Montebello (che confluir\u00e0 nel ramo femminile di Maria Abenavoli del Franco nel 1702 dopo la strage di Pentedattilo e l'allontanamento del barone Bernardino). Gli Abenavoli del Franco oltre al possesso dei beni esercitavano il \u201cbanco di giustizia\u201d, ossia l'amministrazione della giustizia nel feudo in nome e per conto del re, ma il tragico luttuoso evento del 14 aprile 1686 fece venir meno la fiducia reale: all'incirca nel 1696 Montebello e Fossato furono riunificate da Carlo II (ultimo re degli Asburgo) in un marchesato che fu assegnato ai nobili Mazzacuva. Nel 1677 Ferdinando Mazzacuva ne divenne il padrone assoluto, si insedi\u00f2 nell'antico Palazzo Baronale, e la piazza principale di Montebello gli \u00e8 stata intitolata.\nProbabilmente, in origine, faceva parte del feudo di Motta Sant'Aniceto. Giuseppe Bonaparte individu\u00f2 il territorio con due nomi distinti: Montibello e Fossato. Nell'anno 1811 il comune assunse il nome di Montebello. Fino all'Unit\u00e0 d'Italia, assunse il nome generico di Montebello alternativamente a quello di Fossato, come da atti di stato civile dal 1811 al 1860.\nNel \"Dizionario dei paesi del Regno delle due Sicilie\", edito nel 1824, il Comune \u00e8 individuato come \"Fossato\" con sede della residenza comunale in \"Montebello\".\nPer tutti gli anni successivi e fino all'Unit\u00e0 d'Italia, nei registri dello stato civile compare alternativamente sotto i due nomi e cio\u00e8: Comune di Montebello, senza alcun'altra dicitura, e Comune di Fossato. Nel I Censimento del Regno d'Italia Montebello compare nell'elenco dei Comuni che hanno cambiato nome ed assume quello di Fossato di Calabria Ulteriore I.\nNell'anno 1862, sul frontespizio del \"Registro degli atti di nascita\", si legge: \"Comune di Melito - Sotto Comune di Fossato\". A sancire la denominazione di \"Fossato di Calabria Ulteriore I\" \u00e8 il Decreto Regio di Vittorio Emanuele II, emanato in data 8 maggio 1864, con il quale viene autorizzato il cambio di denominazione.\nSul frontespizio del \"Registro degli atti di nascita\" del 1865 si legge infatti \"Comune di Fossato - Sottocomune di Fossato\". Questa denominazione permane fino al 7 aprile del 1890, data in cui il comune cambia definitivamente il nome in Montebello Jonico, in seguito a richiesta formale su delibera del Consiglio comunale del 15 dicembre 1889.\nMonumenti e luoghi d'interesse.\nIl paese ha un impianto urbanistico medioevale e il suo centro storico \u00e8 caratterizzato da viuzze e scalinate.\nTra i principali luoghi di interesse si segnalano:\nNella frazione di Saline si trovano i \"laghetti naturali\", una zona acquitrinosa costiera ove sosta l'avifauna migratoria che risale la penisola italiana. Qui vi si pu\u00f2 visitare la \"chiesa del SS. Salvatore.\"\nNella frazione di Fossato Ionico si possono vedere:\nEconomia.\nNella frazione di Saline Joniche si trovano gli insediamenti industriali della ex Liquichimica Biosintesi, realizzati con i fondi del famoso \"Pacchetto Colombo\" e mai entrati in funzione, che danno al territorio l'aspetto di un piccolo \"cimitero industriale\". L'economia di Montebello Jonico si basa principalmente sull'agricoltura, molto sviluppata nell'entroterra, con la coltivazione delle olive e di frutteti specializzati (castagne - mele - prugne) sull'altopiano di Embrisi.\nA Saline Joniche sono state localizzate numerose strutture industriali mai entrate in funzione; come le Officine Grandi Riparazioni (il pi\u00f9 grande centro per la riparazione dei vagoni ferroviari del sud d'Italia) e la ex Liquichimica per cui, di recente, \u00e8 stato elaborato un contestato progetto di riutilizzo per l'impianto di una centrale a carbone.\nInfrastrutture e trasporti.\nStazioni ferroviarie.\nLa frazione di Saline Joniche \u00e8 servita una stazione ferroviaria in cui operano treni regionali di Trenitalia verso Reggio Calabria e Rosarno (direzione tirrenica), Melito Porto Salvo e Roccella Jonica (direzione Ionica). In stazione \u00e8 presente una biglietteria Self-Service.\nStrade.\nIl comune \u00e8 servito da:\n\u2022SS106 che lo collega a Reggio Calabria e a Taranto.\n\u2022Strada Provinciale che collega Montebello Jonico, Fossato, Masella e altre frazioni alle zone sottostanti (Saline Joniche, Sant'Elia...).\nAmministrazione.\nIl 20 luglio 2012 il prefetto di Reggio Calabria ha nominato una commissione d'accesso nel comune di Montebello Jonico. La commissione \u00e8 stata nominata per una verifica degli atti amministrativi dell'Ente per accertare se vi possono essere state infiltrazioni da parte della criminalit\u00e0 organizzata. Il provvedimento \u00e8 stato notificato al primo cittadino Antonio Guarna.\nIl 24 aprile 2013 il Consiglio dei ministri del Governo Monti ha deciso di sciogliere il consiglio comunale di Montebello Jonico per infiltrazioni di 'ndrangheta, per almeno 18 mesi.\nElenco parziale dei sindaci e dei commissari di Montebello Jonico:"}
{"id": "35194", "revid": "37401", "url": "https://it.wikipedia.org/wiki?curid=35194", "title": "Palizzi", "text": "Palizzi \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nTerritorio.\nCentro agricolo del versante meridionale dell'Aspromonte, situato sul fianco destro della media valle della fiumara omonima, tra il monte Grappida (682\u00a0m) e il monte Carruso (619\u00a0m). L'abitato si raggruppa ai piedi di uno spuntone roccioso coronato dai resti di un castello. \nIl suo territorio comprende le quattro frazioni di:\nNonch\u00e9 la localit\u00e0 abitata di Contrada Gruda, situata sul litorale.\nCalanchi bianchi di Palizzi Marina.\nDal punto di vista geologico i calanchi bianchi di Palizzi Marina sono dei calcari marnosi misti ad argille formatisi in seguito al deposito di organismi marini sul fondo dello Jonio che un tempo sommergeva queste aree.\nOrigini del nome.\nLa citt\u00e0 prende il nome dalla famiglia Palizzi.\nStoria.\nTra i siti paleolitici pi\u00f9 antichi d'Europa, villaggio esteso con continuit\u00e0 abitativa risalente a fa, e Monte Gun\u00ec - vi sono similitudini col sito di Caselle di Maida. Rinvenimenti sporadici di punte musteriane di 30\u00a0000 anni fa.\nPer il neolitico sono moltissimi i siti della \"facies\" culturale detta di Steninello, con produzione litica e ceramica di pregevole valore artistico decorata con rombi e losanghe.\nPresenti diversi siti del neolitico medio e finale. L'et\u00e0 del rame e della prima et\u00e0 del bronzo sono oltremodo presenti con originalit\u00e0 culturali che dovranno essere studiate.\nDalla fine del VII secolo a.C. Palizzi ha avuto un ruolo importante in quanto confine tra il territorio di Reggio e Locri. Negli ultimi tempi il confine \u00e8 stato accettato grazie al lavoro dell'archeologo onorario S. Stranges, che ha rilevato nel corso di un ventennio una fitte rete di siti di entrambe le appartenenze, definendo con chiarezza la netta linea di demarcazione tra i territori delle due grandi e antiche repubbliche.\nRicordato solo nel XV secolo come feudo dei Ruffo, fu in seguito dei d'Aragona d'Ayerbe, dai quali pass\u00f2 ai Colonna nel 1580.\nNel 1654 entrava nel dominio degli Arduino, i quali nel 1662 ottenevano il titolo di principe; in ultimo (1784-1806) fu dei De Blasio cui veniva concesso il titolo di barone.\nLa parrocchiale ha subito nel 1960 un rifacimento quasi completo: sussiste l'abside sinistra, elemento di grande importanza, consistente in uno spazio quadrato, racchiuso entro una sorta di torre in miniatura pure quadrata e coronato da una cupola che all'interno rivela la sua origine medievale. La chiesa possiede inoltre una statua di Sant'Anna, difficilmente databile per il suo stile arcaico, ma probabilmente del Cinquecento.\nIl castello di origini medievali, fu rifatto come palazzo in grandiose e semplici forme nel Seicento. \nMolto pittoresco \u00e8 anche il centro di Pietrapennata, di carattere alpestre; la chiesa di origine medievale (basiliana), ma rifatta nei secoli XV-XVI, conserva la Madonna dell'Alica, statua di marmo alabastrino del Cinquecento.\nLa tesi su quale delle fiumare del versante jonico reggino fosse il fiume \"Alece\" (o \"Alice\", dal greco \"\u0391\u03bb\u03ae\u03be\", \"Halex\", \"salato\") - confine naturale tra le due polis magnogreche di Reggio e Locri Epizefiri - \u00e8 dibattuta da tempo. Alcuni studiosi ritengono fosse l'Amendolea, altri la \"Fiumara di Palizzi\". L'importanza strategica del confine naturale era enorme, poich\u00e9 divideva le due pi\u00f9 importanti citt\u00e0 magnogreche della zona. Dopo molti scontri le due citt\u00e0 stabilirono tacitamente il loro confine proprio sul corso d'acqua.\nDice a tal proposito il geografo greco Strabone (I secolo a.C.):\nMonumenti e luoghi d'interesse.\nIl castello.\nIl Castello domina Palizzi Superiore elevandosi su una mastodontica rocca. \u00c8 stato dichiarato Monumento Nazionale dal Ministero ai Beni culturali. Non si hanno notizie certe relative alla data di costruzione dell'edificio, ma su una lapide posta all'ingresso si legge in latino che nel 1580 era \"cadente per vecchiaia\". Nel 1751 venne ricostruito dalla famiglia Colonna. Nel 1866 fu ristrutturato e ampliato per volont\u00e0 del barone Tiberio de Blasio. Nel 1943 Carlo de Blasio vi si rifugi\u00f2, quando Reggio venne bombardata dagli anglo-americani. Da un certificato del Mastro d'atti di Palizzi, Saverio Grimaldi, risulta che nel 1751 il castello era cinto da mura con due torrioni. All'interno c'era una grande scala con una sola finestra, la cucina \"con sua ciminera focolare\", una camera con soffitto di tavole rotto, \"un'antecamera anche rustica insuffitata di tavole\", una serie di altre stanze, magazzini e cantine. Ancora visibili i muri perimetrali (su cui si notano una serie di finestre ogivali), parte della mura di cinta e una torre illuminata da due finestre ogivali. All'interno lo stemma dei Colonna e, scavate nella viva roccia, le carceri.\nFontana commemorativa a Bruno Misefari.\nNel 1973 \u00e8 stata edificata a Palizzi Superiore una fontana commemorativa in onore di Bruno Misefari. Realizzata in pietra bianca calcarea, \u00e8 situata nella piazza principale del Comune. Nella roccia della fontana \u00e8 posizionata una lapide di marmo nero del Belgio, contenente le ossa dell'\"anarchico di Calabria\".\nGeografia antropica.\nFrazioni.\nLe frazioni sono: Palizzi Marina (1.906 abitanti), Palizzi Superiore (301 abitanti), Pietrapennata (112 abitanti), Spropoli (276 abitanti).\nEconomia.\nNella parte alta del territorio comunale \u00e8 in uso presso alcune famiglie confezionare tessuti di fibre di ginestra con telai propri. Vi \u00e8 una distilleria di essenze di bergamotto e gelsomino. Una cava di marmo per usi ornamentali \u00e8 sul territorio. Praticata anche la pesca e la pastorizia.\nInfrastrutture e trasporti.\n\u00c8 attualmente in costruzione la variante della SS 106 Jonica."}
{"id": "35198", "revid": "322321", "url": "https://it.wikipedia.org/wiki?curid=35198", "title": "Placanica", "text": "Placanica (anticamente \"Mocta Paganica\", \"Paganica\", \"\u03a0\u03b1\u03b3\u03ba\u03b1\u03bd\u03b9\u03ba\u03ae\" in greco, \"Lak\u00f2nika\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nL'abitato originario risale al XII secolo e sorge su una collina tra la fiumara Precariti ed il torrente C\u00e0store o Fiorello. Dista 9\u00a0km dalla SS106 ed \u00e8 situato in prossimit\u00e0 delle coste del mare Jonio, le cui estese spiagge sono meta di turisti nei mesi estivi.\nStoria.\nFino al 1816 ebbe il nome di Motta Placanica. I primi feudatari del paese furono gli Arcadi, seguiti dai Licandro, Musitano e Passerelli."}
{"id": "35201", "revid": "322321", "url": "https://it.wikipedia.org/wiki?curid=35201", "title": "Portigliola", "text": "Portigliola (\"Portigghi\u00f2la\" in calabrese, \"Port\u00f9la\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nIl suo nome deriva dal latino \"Porti\" (cio\u00e8 porta) con il suffisso grecanico diminutivo \"-ooula\"; in effetti nel medioevo vennero collocate dai feudatari di Gerace, nel territorio portigliolese, alcune porte e alcune torri (ancora oggi raffigurate sullo stendardo cittadino). \nSecondo un'altra etimologia invece, il nome deriverebbe da \"Porti Aiuola\" cio\u00e8 \"aiuola del porto\", dalla sua vicinanza al porto dell'antica citt\u00e0 greca.\nIl suo territorio ricade infatti nell'area di scavi archeologici dei resti dell'antica Locri Epizephiri, in particolare della citt\u00e0 bassa, comunemente chiamata \"Centocamere\", prossima al mare e divisa dall'allora presenza di un corso d'acqua e poi conservatesi per sommersione delle acque.\nAlcuni storici dell'arte ritengono che reperti locresi di pregio siano stati trafugati e trasferiti all'estero, in particolare in Germania e negli Stati Uniti d'America (Getty Museum)."}
{"id": "35202", "revid": "1355461", "url": "https://it.wikipedia.org/wiki?curid=35202", "title": "Marted\u00ec", "text": "Marted\u00ec \u00e8 il giorno della settimana tra il luned\u00ec e il mercoled\u00ec, dal latino \"Martis dies\" \"giorno di Marte\".\nIl marted\u00ec nella cultura e nella tradizione.\nPresso gli antichi Romani il marted\u00ec era il giorno pi\u00f9 indicato per intraprendere una guerra o compiere un'azione attinente alle armi, all'esercito od una contesa, anche di carattere sportivo. Marte infatti, da cui prende nome il marted\u00ec, era il pianeta della rivalit\u00e0, dei conflitti e dell'inimicizia.\nSi trattava quindi un giorno particolarmente turbolento; coloro che nascevano di marted\u00ec potevano riceverne danno; ammalarsi in questo giorno avrebbe potuto essere un segno di cattivo presagio.\nAncora oggi la fama del marted\u00ec non \u00e8 particolarmente buona secondo il proverbio \u00abn\u00e9 di venere n\u00e9 di marte ci si sposa n\u00e9 si parte\u00bb. In Spagna vale il detto \u00ab\"para los desgtaciados todos los d\u00edas son martes\"\u00bb, e cos\u00ec pure in Grecia e America latina si tratta di un giorno che gode di cattiva nomea.\nPer l'astrologia sono destinate ad avere successo le azioni di violenza sorte in un contesto di odio, rabbia e risentimento; d'altra parte sono ritenuti favoriti anche lo spirito di lealt\u00e0, d'intraprendenza e di eroismo.\nNella Sala delle Arti liberali e dei Pianeti di palazzo Trinci a Foligno, il marted\u00ec corrisponde all'infanzia fra le sette et\u00e0 della vita umana, per la sua impulsivit\u00e0, e fra le scienze alla dialettica.\nNomi in altre lingue.\nL'inglese \"Tuesday\", cos\u00ec come lo svedese \"tisdag,\" il norvegese \"tirsdag\" e il tedesco \"Dienstag\", derivano dal nome del dio germanico T\u00fdr che venne equiparato, sulla base delle sue funzioni, a Marte nell'interpretazione romana, dio della guerra e della virilit\u00e0.\nRicorrenze religiose.\nSecondo il calendario del rito romano della Chiesa cattolica, l'ultimo giorno di carnevale cade di marted\u00ec ed \u00e8 detto popolarmente marted\u00ec grasso.\nEventi storici.\nL'espressione Marted\u00ec nero indica il 29 ottobre 1929, giorno in cui croll\u00f2 la borsa valori di New York dando cos\u00ec inizio alla grande depressione.\nMarted\u00ec 29 maggio 1453 cadde Costantinopoli e tale data \u00e8 considerata come fine dell'Impero Romano d'Oriente e del Medioevo; da essa deriva la superstizione di marted\u00ec come giorno sfortunato.\nAltri usi.\nNegli Stati Uniti solitamente le elezioni vengono tenute di marted\u00ec. In particolare, le elezioni federali avvengono il marted\u00ec seguente il primo luned\u00ec del mese di novembre."}
{"id": "35203", "revid": "322321", "url": "https://it.wikipedia.org/wiki?curid=35203", "title": "Riace", "text": "Riace (\"Ri\u00e0ci\" in calabrese e in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nIl comune \u00e8 assurto agli onori della cronaca per il ritrovamento, nel 1972, di due statue bronzee di epoca greca, oggi note come \"Bronzi di Riace\".\nGeografia fisica.\nIl territorio \u00e8 percorso dai due torrenti Riace e Guardia.\nOrigini del nome.\nIl nome deriverebbe dal greco-bizantino \"Ryaki\" ossia piccolo ruscello.\nSecondo alcune teorie il toponimo potrebbe derivare da lingue del Medio Oriente, portate nell'estrema penisola italiana durante il 3\u00b0 millennio. Come Reggio e Roghudi, Riace avrebbe la sua radice nell'Amarico \"ruha\" (respiro, vento) seguita da un suffisso indicativo di localit\u00e0 (\"-ake\", \"-adi\"). Riace potrebbe leggersi come \"Ruha-ake\" , il posto del vento. Strabone (Geografia VI, 7) spiega la denominazione di localit\u00e0 vicine (il promontorio Zefirio, Capo Spartivento, e l'antico attributo di Locri, Epizefiria) con il frequente vento occidentale (zefiro) che caratterizza queste localit\u00e0, molto rilevante per un popolo di marinai.\nStoria.\nIl primo documento.\nIl primo documento che parla dell'esistenza di Riace \u00e8 del 1562 in merito alla morte del riacese Cristoforo Crisostomo e della sua probabile proclamazione a santo.\nLa campana della Chiesa dell'Assunta riporta poi scritto:\" Hanc fundere fecit campanam Confraternitas s.mi Sacramenti, A.D. 1596\".\nIn quei tempi la citt\u00e0 disponeva di una cinta muraria e di tre porte d'accesso: la Porta di Santa Caterina, la Porta di Sant'Anna e la Porta dell'Acqua.\nNei pressi della costa, a 8\u00a0km fu edificata la Torre di Casamona per prevenire le incursioni turche, di cui se ne attesta la presenza dal 1583. Tale Torre era composta da un cannone, da una terrazza merlata e proponeva due ampie stanze sovrapposte. Rappresentava un importante presidio difensivo che, nel 1500, era parte di una \"cellula\" compresa nel Codice Romano Carratelli. Era, quindi, parte di un unico nucleo di difesa rappresentato da una serie di altre torri presenti sulla costa Ionica, aventi lo scopo di sorvegliare e prevenire l'assalto saraceno proveniente da est.\nTra '600 e '700.\nNel 1640 la comunit\u00e0 di Riace ammonta a 400 persone.\nIn questo periodo e fino al 1811 fece parte del regio demanio di Stilo in qualit\u00e0 di suo casale e ne segu\u00ec le sue vicende.\nNel 1756 si documentano 1001 persone presenti nel casale.\nNel 1773 nella zona costiera di Riace fu edificata la \"Cappella di San Biagio\", definito, oggi, monumento nazionale.\nNel 1783 fu colpito da un terremoto che caus\u00f2 1 morto e 20.000 ducati di danni.\n1972 - Il paese dei Bronzi.\nIl 16 agosto 1972 Stefano Mariottini (un giovane sub dilettante romano) si immerse nel Mar Ionio a 230 metri dalle coste di Riace Marina e rinvenne a 8 metri di profondit\u00e0 le statue dei due guerrieri che sarebbero diventate famose come i \"Bronzi di Riace\". L'attenzione del subacqueo fu attratta dal braccio sinistro di quella che poi sarebbe stata denominata statua A, unico elemento che emergeva dalla sabbia del fondo.\nPer sollevare e recuperare i due capolavori, i Carabinieri del nucleo sommozzatori utilizzarono un pallone gonfiato con l'aria delle bombole. Il 21 agosto fu recuperata la statua B, mentre il giorno successivo tocc\u00f2 alla statua A (che ricadde al fondo una volta prima d'essere portata al sicuro sulla spiaggia).\n\u00c8 pubblicata la denuncia ufficiale depositata il 17 agosto 1972 con Protocollo n. 2232, presso la Soprintendenza alle antichit\u00e0 della Calabria a Reggio, in cui Stefano Mariottini: \u00ab\u2026 dichiara di aver trovato il giorno 16 c.m. durante una immersione subacquea a scopo di pesca, in localit\u00e0 Riace, Km 130 circa sulla SS Nazionale ionica, alla distanza di circa 300 metri dal litorale ed alla profondit\u00e0 di 10 metri circa, un gruppo di statue, presumibilmente di bronzo. Le due emergenti rappresentano delle figure maschili nude, l'una adagiata sul dorso, con viso ricoperto di barba fluente, a riccioli, a braccia aperte e con una gamba sopravanzanta rispetto all'altra. L'altra statua risulta coricata su di un fianco con una gamba ripiegata e presenta sul braccio sinistro uno scudo. Le statue sono di colore bruno scuro salvo alcune parti pi\u00f9 chiare, si conservano perfettamente, modellato pulito, privo di incrostazioni evidenti. Le dimensioni sono all'incirca di 180 cm.\u00bb.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2017 i cittadini stranieri residenti a Riace erano 470, il 26,2% della popolazione. Le nazionalit\u00e0 maggiormente rappresentate erano:\nPaese dell'accoglienza.\nDal 2004 al 2018 la cittadina calabrese ottenne notoriet\u00e0 anche in ambito internazionale in virt\u00f9 del suo programma di accoglienza a rifugiati e migranti, promosso in particolar modo da Domenico Lucano, attivista eletto per tre volte sindaco di Riace. Il sistema di accoglienza in vigore nel comune nel corso di questi 15 anni, giornalisticamente definito \"modello Riace\", si articolava in diverse azioni: adesione al sistema SPRAR, ottenimento di fondi regionali o mutui finalizzati alla ristrutturazione delle case dismesse, offerta di ospitalit\u00e0 a migranti e richiedenti asilo anche tramite il loro impiego in laboratori artigiani di tessitura, lavorazione del vetro e confettura. Da segnalarsi anche la creazione dell'\"euro di Riace\", una moneta locale in tagli da 1, 2, 10, 20, 50 e 100 euro utilizzabile anche dai turisti. Nel 2017 risultavano 550 migranti ospitati a Riace, ma \u00e8 stato stimato che per la cittadina ne siano transitati almeno 6000.\nDall'ottobre 2017, la gestione dell'accoglienza fu oggetto di indagini giudiziarie a causa di alcuni illeciti, sfociate nell'arresto di Lucano e nella sua sospensione da sindaco, avvenute nell'ottobre 2018. Il 30 settembre 2021 si \u00e8 avuta la condanna in primo grado di 23 persone, fra cui l'ex sindaco Lucano.\nTradizioni e folclore.\nLa cultura riacese \u00e8 assai legata alla festa, celebrata i giorni del 25, 26 e 27 settembre, dei santi medici Cosma e Damiano. I devoti che vengono dai paesi limitrofi (e non solo) hanno l'usanza di raggiungere il santuario a piedi, come segno della loro fedelt\u00e0, e ringraziano ogni volta i santi con doni, canti e danze. Viene festeggiato anche il braccio di san Cosma, la seconda domenica di maggio.\nInfrastrutture e trasporti.\nAll'interno della frazione marinara di Riace passa la SS 106 Ionica.\nAmministrazione.\nFonte: Ministero dell'Interno."}
{"id": "35208", "revid": "322321", "url": "https://it.wikipedia.org/wiki?curid=35208", "title": "Roghudi", "text": "Roghudi (\u03a1\u03b7\u03c7\u03bf\u03cd\u03b4\u03b9, \"Rich\u00f9di\" o \"Rig\u00f9di\" in greco di Calabria) \u00e8 un comune italiano di 941 abitanti della citt\u00e0 metropolitana di Reggio Calabria in Calabria.\nGeografia fisica.\nLa caratteristica principale del comune di Roghudi \u00e8 quella di essere suddiviso in due differenti porzioni non confinanti poste a grande distanza l'una dall'altra (circa ). La prima di esse \u00e8 posta nelle vicinanze di Melito di Porto Salvo, del cui territorio comunale costituisce un'enclave, contenente l'attuale sede comunale e l'abitato di Roghudi Nuovo; la seconda \u00e8 posta all'interno, sulle pendici meridionali dell'Aspromonte, nella quale si trova il borgo, ormai abbandonato, di Roghudi Vecchio (a poca distanza da quest'ultimo vi \u00e8 anche la frazione Ghor\u00eco, a sua volta disabitata).\nOrigini del nome.\nIl toponimo, come altri in Calabria, potrebbe derivare da lingue del Vicino Oriente, portate nell'estrema penisola italiana durante il III millennio avanti Cristo. Roghudi avrebbe la sua radice nell'amarico \"ruha\" (respiro, vento) seguita da un suffisso indicativo di localit\u00e0 (-\"adi\"). \"Ruhadi\", descrittivo di un luogo molto ventoso, come \u00e8 in realt\u00e0.\nAppartenente all'area grecofona, il nome potrebbe pi\u00f9 probabilmente derivare dal greco \"rhogodes\" (\"pieno di crepacci\") o da \"rhekhodes\" (\"aspro\").\nStoria.\nLa parte di Roghudi Vecchio, abitata sin dal 1050 e facente parte di un'area grecanica, fu dichiarata totalmente inagibile a seguito delle due fortissime alluvioni avvenute nell'ottobre 1971 e nel gennaio 1973. La popolazione di Roghudi fu distribuita nei paesi limitrofi. Dopo diciotto anni, nel 1988, nasce la nuova Roghudi in prossimit\u00e0 della costa ionica alla periferia occidentale di Melito di Porto Salvo.\nSimboli.\nLo stemma e il gonfalone del Comune di Roghudi sono stati concessi con il decreto del presidente della Repubblica del 17 maggio 1986.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 154 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIl comune ospita una sede dell'istituto comprensivo \u201cCorrado Alvaro\u201d di Melito di Porto Salvo.\nAmministrazione.\nNel 1946 riprendono le elezioni comunali a Roghudi. Fino al 1993 il Sindaco era nominato dal Consiglio comunale tra i suoi membri. Con la riforma della legge elettorale dei Comuni viene invece scelto per elezione diretta, originariamente per 4 anni, diventati poi 5 dal 2001."}
{"id": "35211", "revid": "322321", "url": "https://it.wikipedia.org/wiki?curid=35211", "title": "San Ferdinando (Italia)", "text": "San Ferdinando (\"San Ferdinandu\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nSan Ferdinando si affaccia sul golfo di Gioia Tauro sulla costa tirrenica in territorio completamente pianeggiante, l'altezza massima sul livello del mare \u00e8 di 44 metri. Il suo territorio \u00e8 completamente compreso nella Piana di Gioia Tauro.\nStoria.\nAnticamente il territorio dell'odierna San Ferdinando fu parte della contea di Borrello, governata dalla famiglia Pignatelli, e ne segui le vicende.\nLa zona intorno a San Ferdinando \u00e8 entro i confini della citt\u00e0 storica di Rosarno, che \u00e8 il sito della citt\u00e0 greca di Medma. Rosarno e dei suoi dintorni sorti durante la epoca bizantina ed \u00e8 apparso per la prima volta nella storia in un documento nel 1037. La regola di Rosarno \u00e8 stata molto controversa, a causa della sua importanza strategica nel dare una presa in consegna del fertile valle del fiume Mesima ed \u00e8 stato controllato da vari feudatari, tra cui i Ruffo e le famiglie Pignatelli. Situato lungo il mare, San Ferdinando era una comunit\u00e0 pianificata per sostenere un importante progetto di lavori pubblici del XIX secolo per trasformare il malarico valle Mesima in una citt\u00e0 agricola commerciale. A seguito di un forte terremoto nel 1783 la valle del fiume Mesima la piana di Rosarno \u00e8 stato detto di aver affondato quasi un metro la creazione di cambiamenti significativi nel flusso d'acqua e la creazione di laghi e paludi. Questo cambiamento nella geologia e l'ecologia della zona prevista di un ambiente per la malaria per riprodursi. Ci\u00f2 ha provocato morti che dimezzato la popolazione entro l'inizio del XIX secolo. Questo cataclisma lasciato strade percorribili e la distruzione della maggior parte degli edifici della zona.\nIn risposta a queste calamit\u00e0 il governo deciso di ricostruire per alleviare la disoccupazione, la povert\u00e0 e l'arretratezza che regnava nelle province meridionali. Ci\u00f2 ha incluso un piano per un migliore accesso se strade e ponti e la bonifica delle paludi malsane e laghi. Nel 1818, il re Ferdinando I autorizzato un progetto di governo finanziato per la bonifica di zone umide a Rosarno, come proposto dal generale Vito Nunziante. Il generale aveva familiarit\u00e0 con gli agricoltori locali, che erano esperti nella coltivazione della canapa, cereali, lino e l'allevamento dei bachi da seta e ha proposto lo sviluppo di un paese agricolo che impiegano l'ultimo best practice nel settore agricolo. Dopo le zone umide sono state prosciugate e adatto per la coltivazione, un piano per le piccole case e una chiesa \u00e8 stata creata e le famiglie di Tropea zona e dei villaggi circostanti vi si stabilirono.\nNel 1823, la donna di 35 anni Pasquale Barbalace proveniva da Carciadi nelle vicinanze, il primo colono, con la moglie e i cinque figli - Antonia (nata Punturiero), Francesco, Pietro, Carlo, Giacomo e Antonio. Dopo si stabil\u00ec con la famiglia a San Ferdinando, il padre ha otto figli pi\u00f9 ed era noto per la sua etica del lavoro straordinario e il dinamismo in vari sforzi nella creazione di comunit\u00e0. Il paese che si dice egli abbia fondato si chiamava Romolo, dopo uno dei fondatori leggendari gemelli di Roma che sono stati sollevati dalla lupa. Dopo 30 anni (nel 1853), lavorando sodo a San Ferdinando, il signor Barbalace mor\u00ec alla veneranda et\u00e0 di 96.\nNel corso dei prossimi anni (1823-1825) le famiglie che seguirono il signor Barbalace sono stati: Pantano e Tavella da S. Nicol\u00f2 di Ricadi, Loiacono, Celi e Polimeni di S. Nicol\u00f2; Morano da Preitoni, Petracca da Lampazone, Rizzo, Taccone, e Naso da Spilinga, Tripodi da Brivadi; Loiacono da Orsigliadi; Punturiero da Carciadi e Falduti da Caroniti. Come le prospettive finanziarie e sociali sono state dimostrando positivo in questa nuova impresa, anni successivi ha portato le famiglie di: Pulella da Ricadi, Zungri e Mumoli da Lampazone; Bagnato da Comerconi e Rombola da Brattir\u00f2.\nL'originale sei case, oggi ricordato come il \"caso del Principe\", sono stati costruiti lontano dal fiume Mesima e vicino alla spiaggia nella zona attuale di Via Bologna e Via Como e nei pressi di un modesto palazzo che egli generale Nunziante costruito per s\u00e9 stesso (Recentemente la casa degli eredi di Pasquale Loiacono). Mentre sempre pi\u00f9 famiglie venuto case sono state costruite lungo Via Bologna, Via Salerno, Via Rosarno, e all'angolo di via Magazzini, cos\u00ec come la Chiesa del Perdono (Chiesa del Perdono). Le piccole case a un piano, che sono state organizzate attorno ad un cortile, compresa una camera da letto, cucina, dispensa e servizi igienici e sono state fatte di pietra vulcanica inviato in barca dall'isola di Lipari dal marchese, Don Francesco Barresi, padre del generale Nunziante. Alcuni di questi sono ancora in piedi, nonostante i progressi della ricostruzione nel centro della citt\u00e0.\nMentre la citt\u00e0 \u00e8 cresciuta in dimensioni e cittadini prosperato, la citt\u00e0 che era localmente noto come Casette, per via delle tipiche abitazioni piccole e basse, \u00e8 stata ribattezzata San Ferdinando in onore del Re, che ha sponsorizzato lo sviluppo del territorio. Con decreto reale n\u00ba 597 del 28 ottobre 1831 la borgata di San Ferdinando venne eretta a villaggio del Comune di Rosarno. Mentre le case d'archivio dei documenti record in fase di costruzione dal 1823, il primo disco dei canoni di locazione pagati per case coloniche era nel 1840 e un contratto risalente al 1842 la registrazione il contratto di locazione di case di Don Paolo DeLauretis (erede di Nunziante) per un periodo di due anni per il Pantano, Loiacono, e altri delle famiglie originarie di San Ferdinando. La tariffa di base \u00e8 stato di 4 ducati, con 6 ducati per quelli con camere singole. Oltre alle tasse, gli inquilini sono stati costretti a disboscare e migliorare la loro propriet\u00e0.\nNonostante l'afflusso di famiglie dai villaggi circostanti, nel 1842 generale Nunziante ha voluto assumere pi\u00f9 manodopera qualificata per la costruzione di pi\u00f9 case per far crescere l'impresa commerciale della citt\u00e0. Si volt\u00f2 verso il governo borbonico di arruolare il lavoro degli uomini condannati per reati comuni, che avevano dimostrato un buon comportamento e aveva prestato meno di quattro anni dalla loro pena. Il governo ha accettato e Nunziante pagato loro un salario, per assicurarsi che fossero in grado di essere alloggiati e pagare il governo la pena associata con il loro crimine. Molti uomini, con l'intenzione di riabilitare se stessi piuttosto che rimanere in prigione accettato l'offerta e ha lavorato fianco a fianco con gli altri coloni. Questa pratica di impiegare piccoli criminali \u00e8 durato per un paio di decenni fino al 1862.\nDi seguito \u00e8 riportato un elenco di questi uomini dalla registri parrocchiali e dei documenti tribunali durante questi 20 anni: Del Vecchio da Ioppolo; Contartese da Ricadi, Tambaro da Scafati; Naccarato da Cosenza, da Pantano Brivadi; Megna da Coccorino, Russo e Falcone da S. Maria Capua Vetere; Baglivo da Potenza; Bovolo di Torre del Greco; Zavaglia da Polistina; Porretti da Monteleone, e Faggiano, Ferraro, Pignatelli, Cusano e da varie altre parti del regno. La maggior parte proveniva da Campagna, Sicilia e Basilicata.\nNel 1891, durante la costruzione del tratto ferroviario Gioia Tauro-Nicotera, fu inizialmente previsto che la ferrovia sarebbe passata da San Ferdinando che avrebbe cos\u00ec avuto una stazione; successivamente il progetto fu modificato e la stazione portata a Rosarno.\nRimase frazione di Rosarno fino al 28 novembre 1977 quando con legge regionale n\u00ba 28 San Ferdinando fu dichiarato Comune autonomo.\nStemma e gonfalone.\nLa descrizione dello stemma comunale, concesso con D.P.R. del 22 febbraio 1990 insieme al gonfalone, \u00e8 la seguente:\nmentre quella relativa al gonfalone \u00e8:\nSociet\u00e0.\nEtnie e minoranze straniere.\nLa cittadina \u00e8 tristemente famosa per le tendopoli-ghetto in cui vivono i migranti braccianti nella piana di Gioia Tauro, causando la morte di svariati di loro. Al 31 dicembre 2017, gli stranieri regolari a San Ferdinando erano 1041 (850 maschi e 191 femmine). Le principali comunit\u00e0 rappresentate erano le seguenti:\nEconomia.\nL'attivit\u00e0 principale \u00e8 basata sull'agricoltura (principalmente agrumi) e sulla pesca. Presente anche l'allevamento. Per quanto riguarda l'industria sono presenti vari piccole attivit\u00e0 che riguardano soprattutto il settore conserviero, edile e meccanico. Una buona fonte di sviluppo viene data dal porto di Gioia Tauro che sorge in prossimit\u00e0 del paese.\nInfrastrutture e trasporti.\nStrade.\nSan Ferdinando \u00e8 collegato dalla SP51, alla Strada statale 18 Tirrena Inferiore.\nPorti.\nNel territorio comunale si trova il porto di Gioia Tauro, situato tra i comuni di Gioia Tauro e San Ferdinando. \u00c8 principalmente un hub di trasbordo che collega le reti globali e regionali che attraversano il Mediterraneo.\nAmministrazione.\nIl comune di San Ferdinando \u00e8 stato sciolto per infiltrazioni della 'Ndrangheta il 30 ottobre 2014 dal Governo Renzi."}
{"id": "35213", "revid": "322321", "url": "https://it.wikipedia.org/wiki?curid=35213", "title": "San Giovanni di Gerace", "text": "San Giovanni di Gerace \u00e8 un comune italiano di 410 abitanti della citt\u00e0 metropolitana di Reggio Calabria in Calabria. Localit\u00e0 nota per il Santuario di Maria SS. delle Grazie, fu venerata dagli abitanti gi\u00e0 dall'anno 1000.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per la lavorazione del vimini, finalizzata alla realizzazione di canestri e di gerle, oltrech\u00e9 per la produzione di formaggi.\nInfrastrutture e trasporti.\nIl comune \u00e8 collegato con la Strada statale 501 di Mongiana."}
{"id": "35214", "revid": "322321", "url": "https://it.wikipedia.org/wiki?curid=35214", "title": "San Lorenzo (Italia)", "text": "San Lorenzo \u00e8 un comune italiano di abitanti della citt\u00e0 metropolitana di Reggio Calabria in Calabria.\nStoria.\nSede di pretura fino alla prima met\u00e0 del Novecento, il paese \u00e8 oggi quasi disabitato ma ha rivestito nei secoli un'importanza rilevante nel comprensorio.\nSan Lorenzo ha avuto un ruolo importante per lo sbarco di Garibaldi a Melito Porto Salvo. Alberto Mario, uno dei 250 garibaldini che, sbarcati a Scilla, dopo il fallito tentativo di conquistare il vicino forte di Altafiumara, sono stati inseguiti dai borbonici per l'Aspromonte, era uno dei cronisti dell'impresa dei Mille. Egli ha scritto le sue memorie nel libro \"La Camicia Rossa\", edito prima in edizione inglese nel 1865 e successivamente in italiano nel 1870. In questa opera, con dovizia di particolari, descrive come il popolo di San Lorenzo abbia accolto i fuggiaschi garibaldini, braccati sull'Aspromonte, disperati e affamati.\nRiporta Alberto Mario: \u00abIl momento era grave. Il nemico dieci volte pi\u00f9 poderoso, c'inseguiva come un limiero. Qualche giorno ancora ed avrebbeci presi o gettati in mare. Capit\u00f2 il signor Rossi, Sindaco di San Lorenzo, e ci ha invitati colass\u00f9, in quell'eccelso apice, per la vita e per la morte\u00bb.\nEra il 18 agosto del 1860. Garibaldi doveva ancora sbarcare a Melito. E l'intendente di Reggio aveva immediatamente scritto al Ministero dell'Interno di Napoli: \u00abil Giudice di Melito mi avvisa che nel Comune di San Lorenzo si \u00e8 veduta una banda di circa dugento armati ed io subito ho dato preghiera al Comandante delle Armi che spedisse col\u00e0 un distaccamento di truppa\u00bb.\nGaribaldi, da Giardini di Taormina, ove era in attesa con i piroscafi \"Torino\" e \"Franklin\", aveva avuto segnalazione che quella zona aspromontana era presidiata dai garibaldini e dal popolo di San Lorenzo e decise di sbarcare nella notte tra il 18 e 19 agosto nell'antistante spiaggia di Melito. Appena sbarcato, Garibaldi invi\u00f2 verso San Lorenzo un corriere al galoppo, recante al maggiore comandante il messaggio: \"Sbarcai a Melito. Venite. G. GARIBALDI\".\nBruno Rossi e i laurentini insieme coi garibaldini raggiunsero Garibaldi e si avviarono con lui alla conquista di Reggio. Il popolo di Melito si era defilato, non aveva dato alcun appoggio a Garibaldi, forse per paura che venisse rigettato a mare nel qual caso gli abitanti sarebbero restati inermi alla merc\u00e9 della repressione borbonica. Dice il giudice di Melito di Porto Salvo Marco Centola: \u00abTutte le persone notabili, compresi i liberali ed i funzionari ed impiegati pubblici erano scomparsi [\u2026] Il signor Antonino Amato, Sindaco di Melito, di scarsa istruzione e ricco di meriti politici, si trovava a Reggio e non pot\u00e9 tornare che dopo la resa di quella citt\u00e0\u00bb.\nSimboli.\nLo stemma del Comune di San Lorenzo \u00e8 stato concesso con decreto del presidente della Repubblica del 25 giugno 1998.\nMonumenti e luoghi d'interesse.\nNei dintorni:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 228 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIstruzione.\nIl comune ospita una sezione dell'Istituto Comprensivo \u201cCorrado Alvaro\u201d con sede a Melito di Porto Salvo.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "35215", "revid": "1599710", "url": "https://it.wikipedia.org/wiki?curid=35215", "title": "San Luca (Italia)", "text": "San Luca \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nIl comune \u00e8 posto sul versante ionico, alle falde del massiccio dell'Aspromonte. Il suo territorio \u00e8 attraversato dalla fiumara Bonamico. Il comune sanluchese ricopre una vasta area territoriale all'interno del Parco nazionale dell'Aspromonte, fornendo alcuni dei luoghi pi\u00f9 belli e caratteristici del massiccio aspromontano. Di grande interesse, dal punto di vista naturalistico, \u00e8 il lago Costantino e alcune formazioni di pietra conglomerata delle quali Pietra Lunga e Pietra Castello; ma la pi\u00f9 monumentale \u00e8 \"Pietra Cappa\", che risulta essere uno dei pi\u00f9 grandi monoliti d'Europa.\nStoria.\nLa storia di San Luca parte da molto lontano nel tempo, inizia con il Neolitico . \nLe aree dove i primi abitanti si stanziarono furono Palazzo, Calar\u00eca, Pietra Cappa, Cuppo e Serro Pap\u00e0. I reperti trovati a conferma della presenza umana del neolitico sono asce litiche, ossidiane, nuclei e schegge di selce, ceramiche del neolitico stentinelliano di 56001 1 anni a.C., ceramiche grezze, avvicinabili alla seconda fase del neolitico, databili intorno al quarto millennio a.C. Si tratta di un\u2019ascia a mano ottenuta da un sasso di granito grigio scuro, con banda pi\u00f9 chiara del tutto uguale a quelle rinvenute nel territorio di Bova (Italia). Una seconda ascia a martello rinvenuta nei pressi del vecchio cimitero di San Luca: questa tipologia di ascia a martello \u00e8 stata rinvenuta diffusamente lungo le coste del mediterraneo. Le asce a martello 2 sono state usate fino alla prima et\u00e0 dei metalli, per cui la datazione \u00e8 incerta in quanto le asce a martello si rinvengono dalla fine del neolitico, 4000 anni a.C. fino a 3000 anni a.C..\nAlla fine dell\u2019ottavo sec. a. C. cominciava l\u2019occupazione del territorio da parte dei greci. Bisogna dire che i greci arrivavano nei territori dove in passato avevano gi\u00e0 avuto contatti con le popolazioni locali. Alcuni eruditi locali menzionano uno dei primi siti presso il fiume Butatros, (da cui Butramo) forse l\u2019odierno Buonamico.\nAlcuni anni or sono, nello scavo dell\u2019acquedotto presso il bivio di San Luca, ho potuto osservare alcune anforette corinzie e altre ceramiche nello stile di Corinto, databili tra la fine dell\u2019VIII secolo e l\u2019inizio del VII secolo a.C.. Altri elementi ceramici riconducibili al periodo greco li abbiamo osservati: \nDavanti al casello forestale di San Giorgio abbiamo osservato resti di grandi Pithos (plurale pithoi) dal greco (\u03c0\u03af\u03b8\u03bf\u03c2, \u03c0\u03af\u03b8\u03bf\u03b9), che significa grande giara per immagazzinamento di derrate alimentari.\nI siti in altura nelle nostre zone non sono molti. Generalmente questi sono posti in luoghi strategici, ad esempio come frurion, ovvero castelletti o torre di guardia.\nAltri reperti del periodo greco sono stati riutilizzati nella costruzione della chiesa di San Giorgio. Questi sono tegoloni e marmi. Altri minuti frammenti di ceramiche greche si rinvengono presso serro Pap\u00e0. Sono queste ceramiche miniaturistiche (o votive) oppure da corredi funebri.\nImmagini del territorio qui: https://www.sanlucaillustrato.it/il-nostro-territorio/\nUlteriori approfondimenti qui: https://www.sanlucaillustrato.it/la-storia/\nSeconda guerra mondiale: morte di Giuseppe Cenni.\nDurante la Seconda guerra mondiale il cielo dell\u2019Aspromonte fu protagonista, il 4 settembre 1943, di uno scontro tra i piloti italiani della Regia Aeronautica e quelli Alleati e che vide l\u2019epilogo a San Luca. L\u2019armistizio era stato firmato il giorno prima, ma fino all\u20198 settembre non sarebbe stato reso noto. I piloti del 5\u00ba Stormo Tuffatori, guidati dall'asso Giuseppe Cenni, dopo aver sganciato il loro carico bellico contro i mezzi Alleati, che stavano invadendo la Calabria, furono intercettati dai caccia Spitfire. Il comandante Cenni, che era solito restare dietro, in copertura dei suoi uomini, fu attaccato da 5 caccia: cerc\u00f2 di trovare scampo a volo radente, ma fu sopraffatto dal numero dei velivoli nemici. Il suo Re.2002 si schiant\u00f2 sul letto del torrente Bonamico nel Comune di San Luca. Cenni aveva 28 anni e fu insignito della Medaglia d'oro al valor militare e 6 d'argento, la Croce di Ferro tedesca di 2\u00aa classe e 2 promozioni per merito di guerra.\nI resti del corpo di Cenni verranno raccolti e resteranno sepolti presso il cimitero di San Luca per molti anni fino a quando, circa nel \u201948, saranno traslati presso il cimitero di Parma. Dal 1996 un monumento sul lungomare di Reggio Calabria ricorda il sacrificio del comandante Cenni e i fatti del 4 settembre 1943.\nCentro storico.\nL\u2019abitato si sviluppa intorno alla Piazza Umberto I. La struttura urbana irregolare \u00e8 cresciuta seguendo la morfologia del terreno, pertanto ha un andamento a gradoni, costituito da case monofamiliari con tipologia a schiera a uno, due o tre livelli, le aggregazioni a schiera hanno principalmente un allineamento sull\u2019asse est-ovest ottenendo cos\u00ec un buon soleggiamento. La struttura dei fabbricati antecedenti al 1900 risulta costituita da muratura di pietrame e argilla; successivamente si fa uso di muratura in pietrame, laterizi e calce, o malta cementizia; le costruzioni recenti hanno la struttura in cemento armato. Le costruzioni erano dotate di tetto a falde inclinate con copertura in coppi, caratteristica che in gran parte delle abitazioni viene ancora mantenuta. Il centro storico si caratterizza per le stradine strette e lastricate originariamente pedonali, sufficientemente larghe per essere percorsi con animali da soma, i dislivelli erano superati con ampi gradoni. Oggi gran parte di queste strade, soprattutto quelle pi\u00f9 larghe, sono strade modificate, allargate ove possibile, il fondo lastricato \u00e8 stato ricoperto con un massetto in cemento, eliminando gran parte dei gradoni, in modo da renderli percorribili con mezzi meccanici. Il centro abitato si presenta abbastanza compatto conservando in gran parte le sue caratteristiche originarie con poche case di recente edificazione ai margini del centro storico. La parte pi\u00f9 antica del paese \u00e8 quella attorno alla piazza Umberto I\u00b0 dove \u00e8 ubicata la casa natale di Corrado Alvaro. \nDalla piazza si irradiano le principali vie del centro storico (Via Garibaldi, Via Nazionale), che si inerpicano lungo il costone che accoglie le povere case, che stanno l\u2019una sopra l\u2019altra e distanziate dai percorsi pedonali che seguono orizzontalmente il pendio. Sulla piazza si affacciano la chiesa Matrice di Santa Maria della Piet\u00e0 e dalla casa natale di Corrado Alvaro che si \u201cinnalza come un torrione\u201d. Intorno alla piazza sorgevano le principali attivit\u00e0 del paese, essa \u00e8 infatti sede della vita pubblica e spazio rappresentativo dei valori collettivi, luogo di incontro, di relazioni, di sosta, di culto, di svago, mercato. Alcune case presentano una mirabile tipologia costruttiva tradizionale, altre invece sono mal costruite e rifinite e danmo il senso della caoticit\u00e0 e del degrado. La piazza ha una forma irregolare ed \u00e8 formata da un \u201cCentro\u201d prospiciente l\u2019ingresso laterale della chiesa Matrice, mentre sul lato opposto si inerpica la Via Garibaldi, teatro un tempo della vita paesana e principale arteria di ingresso al centro storico. Dalla parte della facciata principale e leggermente decentrata sulla destra, arriva la Via Nazionale. La piazza e le strade un tempo pavimentate in pietra locale erano state sostituite in modo disordinato ed abbruttite dalle mattonelle in bitume che degradavano ulteriormente il sipario della memoria storica di San Luca, nell\u2019ultimo decennio la pavimentazione \u00e8 stata rifatta riportando strade e piazza allo stato originario.\nSociet\u00e0.\nCuore della 'Ndrangheta.\nIl comune di San Luca \u00e8 considerato il cuore pulsante della 'ndrangheta calabrese. Sono presenti e operano la 'Ndrina Nirta, la 'Ndrina Pelle, la 'Ndrina Strangio, la 'Ndrina Romeo e la 'Ndrina Giorgi. Il territorio fu teatro della Faida di San Luca.\nCultura.\nSotto l'aspetto culturale e religioso, il comune di San Luca possiede uno dei centri di culto e di pellegrinaggio pi\u00f9 visitati della Calabria. Di San Luca \u00e8 frazione, infatti, Polsi, dove sorge il Santuario della Madonna di Polsi.\nEconomia.\nL'economia di San Luca si basa esclusivamente su agricoltura e pastorizia. Numerose sono, infatti, le aziende agricole locali.\nInfrastrutture e trasporti.\nLa strada principale che collega San Luca alla Strada Statale 106 \u00e8 la Strada Provinciale 72. Gli autobus sono i mezzi di trasporto che garantiscono il collegamento con i paesi vicini effettuando diverse corse al giorno tranne la domenica.\nAmministrazione.\nIl 17 maggio 2013 il Consiglio dei ministri ha sciolto il comune di San Luca per infiltrazioni della 'ndrangheta.\nSport.\nLa maggiore societ\u00e0 calcistica con sede nella citt\u00e0 di San Luca \u00e8 l'Associazione Sportiva Dilettantistica San Luca, nota pi\u00f9 comunemente come \"ASD San Luca\". Fondata nel 1961, sotto il nome di Folgore San Luca, nella stagione 2020-21 milita nel girone I di Serie D . Annovera, tra i successi, la vittoria della Coppa Calabria nella stagione 1999-2000. e la vittoria della Coppa Italia Dilettanti 2019-2020. Uno dei record della compagine sanluchese \u00e8 sicuramente quello della stagione 2018-2019 quando l'ASD San Luca realizz\u00f2 134 gol nel campionato di Promozione Calabrese, superando il record italiano di gol segnati in una stagione, fino a prima detenuto dal Grande Torino."}
{"id": "35217", "revid": "322321", "url": "https://it.wikipedia.org/wiki?curid=35217", "title": "San Procopio (Italia)", "text": "San Procopio (\"San Pricopi\" nel dialetto locale) \u00e8 un comune italiano di abitanti della citt\u00e0 metropolitana di Reggio Calabria in Calabria. Sorge sulle pendici tirreniche dell'Aspromonte, incastonato tra due fiumare, S\u00e8vina e M\u00e0ngani; si affaccia sulla Piana di Gioia Tauro, a pochi chilometri dal mare e altrettanto pochi dalla montagna.\nTra storia e leggenda.\nOrigini.\nNon si hanno informazioni certe sulle origini di San Procopio e sono da considerare prive di fondamento quelle che vogliono attribuire al paese un'origine greca (Aghios Prokopi\u00f2s), giacch\u00e9 le prime notizie degne di fede sull'esistenza di questo borgo si hanno dopo l'Anno Mille. Francesco Biamonte (San Procopio, 2 settembre 1957), nel suo romanzo \"La felpa rossa\" narra di un villaggio con presunte origini saracene. Questa tesi sarebbe suffragata dalla presenza nel complesso scultoreo raffigurante San Procopio, di un soldato saraceno posto sotto gli zoccoli del cavallo montato dal Santo.\nAvvenimenti storici.\nNel febbraio 1783 \u00e8 distrutto per la prima volta dal terremoto.\nNel 1811 \u00e8 divenuto comune autonomo, affrancandosi da Sinopoli, di cui era stato fino ad allora casale.\nNel 1908 ha seguito il destino di Reggio Calabria e Messina, completamente distrutte dal terremoto avvenuto all'alba del 28 dicembre.\nNel 1930 un incendio avvenuto nel municipio ha distrutto l'intera documentazione anagrafica, ricostruita in seguito grazie ai registri parrocchiali.\nIl 31 gennaio 2016 entra a far parte della \"Citt\u00e0 Metropolitana\" istituita al posto della vecchia Provincia di Reggio Calabria.\nIl territorio comunale.\nIl paese \u00e8 storicamente diviso in rioni, detti \"rrughe\", di cui le principali sono \"Affritti, Chjazza, Chjuppu,\" \"Lisciu\", \"Pizzipaisi,Villa.\" Anche le \"contrade\" che circondano l'abitato hanno la loro toponomastica: Alloggiamentu, Bumbardara, Canceji, Chjian'i mura, Cil\u00eca, Fegu, Foresteja, Mortiji, Pett'i casetti, Princi, Rosal\u00e0, Ruffinu, Sicari, eccetera.\nLuoghi di culto.\nChiesa Parrocchiale.\ncostruita dopo il terremoto dello Stretto del 1908 nel nuovo rione sorto dopo il sisma, ospita il complesso scultoreo raffigurante il Santo Patrono che si festeggia l'8 luglio.\nChiesa di Maria Santissima degli Afflitti.\nla chiesa dedicata alla Madonna degli Afflitti che sorge nel rione omonimo \u00e8 stata ristrutturata nel 1966 col contributo di tutta la popolazione del paese.\nChiesa della Madonna del Rosario.\nquesta chiesa ospita una statua marmorea dello scultore toscano Giovan Battista Mazzolo (XVI sec.) detta \"Madonna de Jesu\".\nColonna di San Biageju.\n\u00e8 una costruzione architettonica moderna, posta al centro della villa comunale. Essa sostituisce la vecchia colonna che sorgeva a poche decine di metri di distanza. Sulla sommit\u00e0 di questa colonna, con una solenne processione che si svolge il 2 febbraio, viene posta una piccola statua di San Biagio e intorno ad essa i passanti fanno 3 giri per chiedere la protezione dalle malattie della gola.\nTradizioni e folclore.\nLe tradizioni di San Procopio sono soprattutto legate a eventi religiosi. Il pi\u00f9 importante e 'sentito' dalla popolazione \u00e8 la festa di Maria Santissima degli Afflitti, che si celebra la terza domenica di settembre. Anche su questo evento Francesco Biamonte nel suo romanzo \"La felpa rossa\", d\u00e0 alcune indicazioni sulle origini del culto della \"Madonna degli Ulivi\", come originariamente era chiamata. Tra i festeggiamenti civili in onore della Madonna vi sono concerti, spettacoli pirotecnici ed il tradizionale ballo dei Giganti. In passato era tradizione mangiare le anguille; attualmente in concomitanza con la festa si svolge la sagra della salsiccia.\nUna nota di colore folcloristico \u00e8 la \"leggenda dell'olmo\" che fino alla fine del secolo scorso si ergeva maestoso accanto alla chiesa. Esso era stato piantato in quel luogo in pieno Medioevo per una precisa ragione: la consuetudine voleva che i novelli sposi pagassero al feudatario una tassa sul matrimonio; solitamente i poveri non potevano pagare e il signorotto locale pretendeva in cambio di passare la prima notte di nozze con la sposa; laddove ci fosse un olmo accanto ad una chiesa, per\u00f2, lo \"ius primae noctis\" era abolito.\nSociet\u00e0.\nEvoluzione demografica.\nDopo aver conosciuto un graduale incremento della popolazione dall'Unit\u00e0 d'Italia alla fine della Seconda Guerra Mondiale, il paese si \u00e8 progressivamente spopolato a causa delle forti migrazioni. Dal grafico sottostante si nota come dal picco massimo del 1951 la popolazione si \u00e8 quasi dimezzata in poco pi\u00f9 di vent'anni, arrivando a contare meno di un terzo degli abitanti nel 2011.\nEconomia.\nSan Procopio, circondato da vastissime distese di uliveti, ha nella coltivazione e trasformazione delle olive la principale fonte economica; a essa si aggiunge la pastorizia, anche se attualmente quest'attivit\u00e0 si \u00e8 ridotta di parecchio. Anche l'olivicoltura ha visto gradualmente ridursi il numero di addetti, sia maschili sia femminili. I maschi lavoravano la terra e soprattutto erano impiegati nei frantoi; da una decina attivi nel solo contesto urbano, i frantoi sono quasi spariti. Le raccoglitrici di olive, tipiche figure che popolavano le campagne da ottobre a maggio, sono state \"sostituite\" dalle \"reti\" stese a terra a ricevere i frutti caduti dagli alberi e al momento opportuno tirate da pochi braccianti."}
{"id": "35218", "revid": "1652635", "url": "https://it.wikipedia.org/wiki?curid=35218", "title": "Mercoled\u00ec", "text": "Mercoled\u00ec \u00e8 il giorno della settimana tra il marted\u00ec e il gioved\u00ec, dal latino \"Mercur\u012di dies\", \u00abgiorno di Mercurio\u00bb, dio degli scambi, del commercio e delle comunicazioni.\nIl mercoled\u00ec nella cultura e nella tradizione.\nFulcro centrale della settimana, il mercoled\u00ec presso gli antichi Romani era il giorno pi\u00f9 indicato per dedicarsi al commercio e alla negoziazione con fornitori e amministratori. Posto sotto l'influsso del pianeta Mercurio, si trattava quindi di un giorno favorevole per tutto ci\u00f2 che attiene alle relazioni, al linguaggio e all'espressivit\u00e0, come lo \u00e8 ancora oggi nell'ambito della magia e dell'astrologia, ma propizio anche allo studio delle scienze, soprattutto occulte, all'intelligenza, alla scaltrezza, alla rapidit\u00e0, alle frodi e al gioco d'azzardo.\nSecondo la tradizione biblica, Dio cre\u00f2 i due luminari, il Sole e la Luna, nel quarto giorno della Genesi, cio\u00e8 di mercoled\u00ec.\nNel Medioevo, come traspare dalla Sala delle Arti liberali e dei Pianeti di palazzo Trinci a Foligno, le qualit\u00e0 del mercoled\u00ec corrispondevano alla puerizia fra le sette et\u00e0 della vita umana, e alla dialettica fra le scienze. Fra i sette arcangeli planetari, il mercoled\u00ec \u00e8 governato da Raffaele.\nNomi in altre lingue.\nConsiderando la domenica come primo giorno della settimana, il mercoled\u00ec la divide in due. Questo significato di intermediazione e di nesso lo si ritrova nei nomi ad esso attribuiti nelle lingue germaniche come il tedesco (\"Mittwoch\", letteralmente \u00abmet\u00e0 settimana\u00bb) e l'islandese (\"mi\u00f0v\u00edkudagur\"); nelle lingue slave come il ceco (\"st\u0159eda\", da \"st\u0159ed\", che significa \u00abcentro\u00bb) e lo slovacco (\"streda\"); e in quelle ugrofinniche come il finlandese (\"keskiviikko\", da \"keski\" \u00abcentro\u00bb e \"viikko\" \u00absettimana\u00bb) e l'ungherese (\"szerda\", di etimologia slava).\nL'inglese \"Wednesday\" deriva invece dalla divinit\u00e0 celtico-germanica Woden (Odino).\nRicorrenze religiose.\nIl mercoled\u00ec delle ceneri segna il primo giorno della quaresima in molte chiese cristiane (ma non nelle chiese cattoliche di rito ambrosiano). La festivit\u00e0 cade all'indomani del marted\u00ec grasso, o \"marted\u00ec di Carnevale\".\nEventi storici.\nL'espressione \u00abmercoled\u00ec nero\u00bb si riferisce al 16 settembre 1992 quando la lira italiana e la sterlina inglese furono costrette ad uscire dallo SME, in conseguenza di una speculazione finanziaria da cui ricav\u00f2 profitto soprattutto il finanziere George Soros. "}
{"id": "35219", "revid": "322321", "url": "https://it.wikipedia.org/wiki?curid=35219", "title": "San Roberto (Italia)", "text": "San Roberto \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nIl paese \u00e8 situato a 280 m s.l.m., fa parte del parco nazionale dell'Aspromonte e dista circa 25\u00a0km dal centro di Reggio Calabria.\nLa localit\u00e0 balneare pi\u00f9 vicina \u00e8 Scilla.\nStoria.\nIl paese ha origini incerte: fu fondato probabilmente nel XIV secolo come casale della baronia di Fiumara di Muro.\nL'abitato rimase quasi indenne dai catastrofici terremoti del 1783 e del 1894, mentre sub\u00ec gravi danni dal terremoto del 1908, che caus\u00f2 anche 404 vittime.\nEconomia.\nL'economia \u00e8 prevalentemente agricola (oliveti, agrumeti e boschi). La produzione di olio ha carattere industriale e, di una certa importanza, \u00e8 anche la produzione artigianale di latticini, di canestri e di gerle. Fiorente \u00e8 il commercio del legname, principalmente castagno."}
{"id": "35220", "revid": "1516566", "url": "https://it.wikipedia.org/wiki?curid=35220", "title": "Sant'Agata del Bianco", "text": "Sant'Agata del Bianco \u00e8 un comune italiano di 594 abitanti della citt\u00e0 metropolitana di Reggio Calabria in Calabria.\nGeografia fisica.\nSant'Agata del Bianco \u00e8 un comune montano posto su una collina a 405 m s.l.m., a circa 90 km dal capoluogo di Reggio Calabria, il cui territorio \u00e8 compreso nel Comunit\u00e0 montana Aspromonte Orientale.\nStoria.\nLa storia di Sant'Agata del Bianco \u00e8 strettamente legata a quella del vicino paese di Precacore (odierna Samo: lo storico Vincenzo Tedesco riporta una notizia, non suffragata da fonti documentarie, secondo cui dopo il terremoto del 1349, che distrusse il borgo fortificato di Palecastro, parte della popolazione si trasfer\u00ec nel luogo detto \"Giardino di Campolaco\", fondando un nuovo insediamento chiamato Sant'Agata, in onore dell'omonima santa, assunta a protettrice contro future disgrazie. Oltre a questo aneddoto, le prime notizie su Sant'Agata, che sorse fin dall'inizio come casale di Precacore, risalgono al XV secolo, quando \u00e8 attestato un tal Andrea di Sant'Agata, abate del monastero di San Nicola di Butramo nel 1488. \nI primi feudatari di Sant'Agata, compresa nella Baronia di Bianco, furono i Ruffo, la cui ultima rappresentante Enrichetta Ruffo, moglie del nobile spagnolo Antonio Centelles, alla sua morte nel 1453lasci\u00f2 i propri diritti ereditari al marito. Tuttavia la Baronia di Bianco pass\u00f2 a Tommaso Caracciolo il Rosso, spogliato di tutti i suoi beni nel 1457 per aver congiurato contro il re di Napoli Ferrante d\u2019Aragona, il quale nel 1458 assegn\u00f2 il feudo ad Andrea De Pol. Nel 1462 Centelles, che era stato perdonato da re Ferrante per aver complottato contro di lui, venne reintegrato di tutti i suoi possedimenti, tra cui Sant'Agata: tre anni dopo, per\u00f2, il feudatario torn\u00f2 a congiurare contro il sovrano e fu nuovamente punito con la confisca dei beni, che per breve tempo tuttavia vennero amministrati dal fratello, Alfonso Centelles. Per circa trent\u2019anni, dal 1466 al 1496, Sant'Agata, insieme alla vicina Precacore, fu una terra demaniale (ossia senza vincoli feudali), in attesa che tutti i beni della Baronia fossero venduti all\u2019asta. Infine, nel 1496 il feudo venne acquistato dal nobile messinese Tommaso Marullo, la cui famiglia ebbe dal re il titolo di conti di Condojanni e lo mantenne fino alla fine del XVI secolo; per una breve parentesi (1554-1569) il paese fu acquistato da Uberto Squarciafico, banchiere e imprenditore genovese. I Marullo riottennero il centro montano nel 1569, ma ben presto si trovarono pieni di debiti, per via della loro cattiva gestione economica: per pagare i creditori, nel 1589 il feudo venne confiscato e messo all\u2019asta Sant'Agata venne acquistata da Giacomo Tranfo, patrizio di Tropea, la cui famiglia possedette il paese fino alla met\u00e0 del XVIII secolo, ottenendo anche il titolo di duca di Precacore, ma anch'essi si indebitarono fortemente, subendo il sequestro del feudo per ripagare i creditori: a loro succedettero i De Franco, che acquistarono il paese nel 1743 e vi esercitarono la loro podest\u00e0 feudale fino all'eversione della feudalit\u00e0 nel 1806. \nSecondo una relazione del 1641, redatta dal vescovo di Gerace Lorenzo Tramallo, si sa che Sant\u2019Agata aveva una chiesa parrocchiale, due chiese non parrocchiali, due chiese dirute di libera collazione, una chiesa di giuspatronato e una chiesa eretta a devozione; vi erano inoltre tre confraternite religiose, intitolate al Santissimo Sacramento, al Santissimo Rosario e a San Nicola. Invece, nella relazione della visita \"ad limina\" del vescovo Vincenzo Vincentino nel 1655, si riporta una popolazione di 1485 abitanti (di cui 1055 si comunicavano). In questo periodo Sant'Agata diede i natali anche ad illustri personaggi del mondo della cultura: \u00e8 il caso di Antonio Tommaso Barbaro, nato il 3 marzo 1697, sacerdote e letterato di fama nazionale che visse prima a Napoli e poi a Venezia, divenendo anche membro dell'Arcadia di Roma.\nIl terremoto del 1783 provoc\u00f2 gravi danni al territorio e alle case del paese, che contava 436 abitanti; la Chiesa Matrice venne distrutta e la prima scossa del 5 febbraio 1783 registr\u00f2 il crollo di una trave che fu retta dal braccio della statua della Santa che, cos\u00ec, salv\u00f2 la vita dei fedeli. Dopo l'eversione della feudalit\u00e0, con il nuovo ordinamento amministrativo disposto dal re Giuseppe Bonaparte nel 1807, Sant'Agata divenne un municipio autonomo e fu compresa nel circondario di Bianco, parte del Distretto di Gerace: da allora prese il nome che mantiene ancora oggi. Nel 1806, nell'ottica della resistenza borbonica agli occupanti francesi, il capobanda borbonico Giuseppe Monteleone di Serra San Bruno, intento ad infiammare la guerriglia antifrancese in Aspromonte, assassina presso il Convento del Crocefisso Giuseppe Melina, massaro e mastro di seta, primo sindaco di Sant\u2019Agata del Bianco eletto durante il Decennio francese. \nDopo il ritorno dei Borbone, anche nel paese aspromontano si diffuse un sentimento patriottico e liberale, testimoniato dalla cospirazione mazziniana del 1847 (nota come Rivolta di Gerace): infatti il giovane Rocco Verduci, uno dei cosiddetti \"Cinque Martiri di Gerace\", si riun\u00ec con i suoi seguaci santagatesi (Domenico Pizzinga, Giovanni Borgia, Giuseppe Politan\u00f2, Francesco Strati, Domenico De Luca, Ferdinando Medici, Gaetano Vizzari) nel Palazzo Borgia di Sant\u2019Agata per dare avvio alla rivoluzione del distretto di Gerace. Il 6 agosto 1847 si trovava a Sant\u2019Agata il viaggiatore inglese Edward Lear, il quale fu ospitato dalla famiglia De Franco e disegn\u00f2 un paesaggio santagatese con lo sfondo del palazzo baronale a due piani e della Chiesa di San Nicola. \nAnnessa al Regno d'Italia, Sant\u2019Agata fu marginalmente coinvolta nella repressione del brigantaggio postunitario, in quanto il 14 settembre 1861 vi soggiorn\u00f2 la banda del generale legittimista Jos\u00e9 Borj\u00e9s, accolto nel palazzo del barone De Franco, ma poi scacciato dalla vicina Caraffa del Bianco dopo uno scontro a fuoco con le Guardie Nazionali del paese. Nel primo dopoguerra il paese partecip\u00f2 attivamente alle lotte contadine per l'occupazione delle terre, scaturite dall'emanazione del Decreto Visocchi nel 1919, che redistribuiva i latifondi ai contadini ex-combattenti. In epoca fascista il paese fu unito amministrativamente con i comuni limitrofi di Samo, Casignana e Caraffa del Bianco nel nuovo ente comunale di Samo di Calabria: tale fusione dur\u00f2 dal 1927 al 1946, quando tutti i suddetti comuni riottennero la propria autonomia amministrativa. Dagli anni Cinquanta agli anni Settanta la storia di Sant'Agata \u00e8 mirabilmente narrata nelle opere dello scrittore Saverio Strati, nativo del paese e vincitore del Premio Campiello nel 1977.\nSociet\u00e0.\nEtnie e minoranze straniere.\nGli stranieri residenti a Sant'Agata del Bianco al 1\u00ba gennaio 2020 sono 28 e rappresentano il 4,8% della popolazione residente: la comunit\u00e0 straniera pi\u00f9 numerosa \u00e8 quella proveniente dalla Romania con il 39,3% di tutti gli stranieri presenti sul territorio (11 persone), seguita dall'India, con il 39,3% e 11 residenti.\nCultura.\nIstruzione.\nIl Comune di Sant'Agata del Bianco ospita nel suo territorio un asilo comunale e una scuola elementare.\nPremio Letterario.\nNel 2018 l'amministrazione comunale del paese ha deciso di istituire un premio letterario alla memoria di Saverio Strati, illustre scrittore santagatese scomparso quattro anni prima.\nEconomia.\nL'economia del paese si basa principalmente sull'agricoltura e sull'allevamento, con produzione di agrumi, olive e uva, mentre i capi di bestiame principali sono quelli bovini e caprini.\nInfrastrutture e trasporti.\nIl territorio di Sant'Agata del Bianco \u00e8 collegato alla SS 106, che arriva fino a Bianco: da qui si dirama la SP 69, che giunge fino al paese.\nSport.\nA Sant'Agata del Bianco sono presenti due associazioni sportive: la A.S.D. Atletico Sant'Agata, che partecipa a tutti i campionati giovanili della F.I.G.C.; e la A.S.D. Cricket Calabria, nata da un'idea del dottor Jaime Gonzalez, spagnolo esperto di turismo sportivo, che ha voluto introdurre il gioco del cricket in Calabria."}
{"id": "35221", "revid": "322321", "url": "https://it.wikipedia.org/wiki?curid=35221", "title": "Sant'Alessio in Aspromonte", "text": "Sant'Alessio in Aspromonte \u00e8 un comune italiano di 325 abitanti della citt\u00e0 metropolitana di Reggio Calabria in Calabria.\nIl suo nome riflette il culto verso il Santo e dalla collocazione sull'Aspromonte.\nGeografia.\nIl paese \u00e8 collocato a 567 m s.l.m., appartiene alla zona climatica D e fa parte della Comunit\u00e0 Montana Versante dello Stretto. L'economia \u00e8 basata sull'agricoltura con produzione di olio di oliva, ortaggi, latticini e legname.\nSociet\u00e0.\nReligione.\nParrocchia.\nOpere d'arti presenti all'interno della Chiesa parrocchiale:\n- Quadro su tavola raffigurante l'Annunciazione di Antonio Catalano il Vecchio della Scuola di Antonello da Messina (Anno 1500)\n- Quadro su tela raffigurante Sant'Anna, San Gioacchino e Maria Bambina del 1700\n- Crocifisso in legno di tiglio del XVI secolo\n- Sacra Effigie di Sant'Alessio\n- Mattoncino della Porta Santa di Santa Maria Maggiore in Roma (Giubileo del 2000)"}
{"id": "35222", "revid": "322321", "url": "https://it.wikipedia.org/wiki?curid=35222", "title": "Sant'Eufemia d'Aspromonte", "text": "Sant'Eufemia d'Aspromonte \u00e8 un comune italiano di abitanti della citt\u00e0 metropolitana di Reggio Calabria in Calabria.\nStoria.\nLe origini del paese sono incerte. La presenza di tracce e di influssi greci nel dialetto, il toponimo Mistra, centro dell\u2019antico abitato e nome di citt\u00e0 greca, il culto per la protettrice Eufemia vergine e martire, santa originaria della Calcedonia, inducono a credere che i primi abitanti fossero greci. Il centro si svilupp\u00f2 per il sorgere di numerosi monasteri di monaci venuti in Calabria fin dal 368. Nei secoli successivi l'arrivo di numerosi gruppi di monaci basiliani favor\u00ec il sorgere di molti monasteri: quello di Sant\u2019Oreste, di Santa Eufemia, di San Luca, di San Bartolomeo dei quali restano dei ruderi e di cui parlano nelle loro opere il Fiore e il Marafioti. Il pi\u00f9 importante di questi monasteri fu quello di San Bartolomeo di Trigona fondato da Bartolomeo di Simeri verso la met\u00e0 del secolo XI, essendo il santo abate morto il 19 agosto del 1130.\nUn documento storico trovato nell'Archivio di Stato di Napoli dall\u2019eufemiese prof. Antonio Melardi ne attesta l'esistenza gi\u00e0 nel 1102: \"Nel 1145 si presentarono in Messina al Re Ruggero il Normanno due frati del convento di San Bartolomeo di Trigona, l\u2019abate D.Filadelfo e il priore D.Stasio, chiedendo la rinnovazione di antichi sigilli, ossia diplomi di privilegi e di possedimenti, dei quali il cenobio godeva.Tali documenti in numero di diciannove erano quali in carta, quali in pergamena, ma tutti sbiaditi e laceri per vecchiezza. Tutti furono rinnovati ed alcuni anche ampliati per nuove concessioni: nel quinto di essi che \u00e8 del 1102, si tratta del dono che un tal Roberto, feudatario, figliolo di Raone, faceva al monastero di San Bartomoleo di Trigona, di altri terreni e chiese, un mulino, il monastero di Sant'Eufemia, le terre di S. Oreste fino al fiume e fino alla via che viene da Sant'Eufemia.\" Il monastero fu visitato nel 1457 da Atanasio Calceopulos, divenuto poi vescovo di Gerace\u2013Locri nel 1461. Le ricchezze del monastero, aveva una rendita annua di 1500 ducati, attirarono l\u2019interesse dei Ruffo di Sinopoli e il cenobio cadde sotto il loro dominio nel XVI secolo.\nAnche la tradizione orale popolare ricorda che al monastero entrava una ricchezza corrispondente ad un kg d'oro al giorno. Il monastero fu distrutto dal terremoto del 1783 ed i sette monaci superstiti, dei venti che contava, si trasferirono al SS Salvatore di Messina anch\u2019esso fondato da san Bartolomeo. Restano i muri perimetrali, un portale con un capitello ed un rudere detto \"U Campanaru\", ed una fontana la cui acqua, dalla localit\u00e0 Cellia, arrivava attraverso una condotta costituita da due tegole sovrapposte. Relativamente alla sua storia il paese sub\u00ec le vicende di questa estrema parte della penisola. Pat\u00ec la dominazione bizantina, normanna e sveva e le incursioni dei Saraceni. A tale proposito esiste in localit\u00e0 Meladoro uno speco detto \"Grotta dei Saraceni\".\nSorgeva verso il 1250 la potenza della famiglia Ruffo con Tropeano Pietro, servo della casa Sveva, divenuto con intrighi e maneggi Conte di Catanzaro. Approfittando delle difficolt\u00e0 di Manfredi, si impossess\u00f2 di parte della Calabria e tra le lotte che vi furono in queste contrade \u00e8 ricordata una battaglia sui Piani della Corona appena dopo la met\u00e0 del XIII secolo. Successivamente nel 1283 i Piani della Corona furono ancora teatro di battaglie tra gli Angioini e Pietro d'Aragona prima e Giacomo, Re di Sicilia, dopo. Queste terre con la pace di Caltabellotta tornarono agli Angioini, ma saranno ancora teatro di lotte tra Spagnoli e Francesi dal 1495 al 1503.\nNel 1535 Carlo V, partito da Fiumara di Muro e diretto a Seminara, attraverso l\u2019antica via Popilia, tocc\u00f2 San Bartolo, Sant'Eufemia e a Sinopoli si ferm\u00f2 in una localit\u00e0 detta Alloggiamento. Il governo spagnolo aggrav\u00f2 con numerosi balzelli la situazione economica delle terre calabresi, inviando uno stuolo di rapaci funzionari. Fu un periodo ricordato come \"Calabriae planctus\" e lo strapotere dei nobili e la debolezza del governo di Napoli favorirono il banditismo. Il paese durante i secoli XVI, XVII, XVIII, fu casale di Sinopoli e sub\u00ec la signoria dei Ruffo. Desideroso di sentirsi libero, il paese nel 1790, sotto il sindacato di Vincenzo Panuccio, intent\u00f2 e vinse una causa per liberarsi dal loro dominio. In seguito il paese mut\u00f2 il nome di Sant'Eufemia di Sinopoli in quello di Sant'Eufemia d\u2019Aspromonte.\nNella sua storia il paese sub\u00ec la violenza di numerosi sismi. Nel 1783, con le fortissime scosse del 5 e 7 febbraio, venne quasi completamente distrutto: morirono 945 abitanti dei che contava con un danno di 300.000 ducati. Il paese doveva sorgere in un luogo denominato Petto del Principe secondo la pianta dell\u2019architetto eufemiese Giuseppe Oliverio, rettificata dall'ingegnere Ferraresi, ma, per i numerosi contrasti sorti, fu riedificato in gran parte nel Paese Vecchio. Sant'Eufemia prese parte ai moti del Risorgimento ed ebbe con Carlo Muscari, strangolato a Napoli nel 1800, il primo martire. Nel territorio del comune, sull'Aspromonte, il 29 agosto 1862 Garibaldi fu ferito dai soldati regi di Pallavicini. Sul luogo dello scontro sorge un monumento visitato dai turisti. (vedi Impresa Garibaldina) Il paese fu elevato a Pretura nel 1860, ma nel 1891 gli fu tolta la sede mandamentale.\nIl terremoto del 1894 distrusse 213 case e danni provocarono quelli del 1905 e del 1907. Il paese fu del tutto distrutto dal terremoto 28 dicembre 1908. Morirono 839 persone delle che allora contava. Della grande tragedia lasci\u00f2 un commovente ricordo il medico Bruno Giuffr\u00e8 nel libro \"Quarant\u2019anni in condotta\". Gli Eufemiesi furono allora aiutati dai Milanesi che costruirono numerosi gruppi di baracche e portarono soccorso in denaro ed in indumenti e costruirono una chiesa dedicata a sant'Ambrogio. La statua fu donata l'8 maggio 1909 dal beato cardinale Ferrari. La citt\u00e0 di Milano don\u00f2 il 9 marzo 1909 la propria bandiera, croce rossa in campo bianco, al comune di Sant'Eufemia. Questa chiesa \u00e8 stata ricostruita in muratura alla fine degli anni '60. Nel territorio del comune a met\u00e0 degli anni '80 \u00e8 stato scoperto in localit\u00e0 Serro di Tavola, un fortino che gli studiosi dicono essere greco risalente al V\u2013III secolo a.C.\nIl fortino, quasi certamente, aveva il compito di controllare le via di accesso all\u2019Aspromonte e la coltivazione dei prodotti agricoli sui piani. Un altro fortino, forse simile, sembra essere stato rinvenuto in una localit\u00e0 detta \"Acqua del Monaco\" ad un\u2019altezza di circa 1400 m sul livello del mare. Oltre a controllare le vie di accesso all'Aspromonte e quindi le comunicazioni con la costa ionica e i prodotti agricoli dei piani, tale fortino poteva essere \"un santuario di frontiera\" e delimitare le zone di influenza che appartenevano alle citt\u00e0 di Reggio e di Locri sulla piana del fiume Petrace. Un vaso di terracotta risalente al V secolo a.C. rinvenuto in localit\u00e0 Vela dei piani d\u2019Aspromonte, un altro reperto rinvenuto in localit\u00e0 Macularia e un\u2019ascia di bronzo inducono a credere che nella zona, forse, erano gi\u00e0 allora presenti villaggi di contadini e di pastori dai quali in seguito si potrebbe essere sviluppato il paese di Sant'Eufemia.\nFaida di Sant'Eufemia.\nTra il 1943 e il 1945 l'Aspromonte e la Piana di Gioia Tauro furono interessate da un violento scontro tra due bande armate, una a Sinopoli capeggiata da Gioacchino Leonello, mentre a Sant'Eufemia diretta da Vincenzo Pinneri. La faida caus\u00f2 una lunga serie di vittime nei due paesi. Il 2 luglio 1944, Vincenzo Pinneri penetra nel palazzo municipale insieme ad alcuni uomini armati, successivamente assalta la caserma dei Carabinieri costringendo i militari ad arrendersi. Dopo questi eventi i due clan furono decimati dalle forze dell'ordine nel 1945.\nSimboli.\nLo stemma del Comune \u00e8 stato adottato il 16 gennaio 1995.\nSociet\u00e0.\nReligione.\nLa religione pi\u00f9 diffusa \u00e8 quella cattolica di rito romano. Il comune fa parte della diocesi di Oppido Mamertina-Palmi e del vicariato di Palmi. Il territorio comunale \u00e8 suddiviso in due parrocchie, Sant'Eufemia Vergine e martire e Santa Maria delle Grazie. Sempre in ambito del cattolicesimo \u00e8 presente a Sant'Eufemia d'Aspromonte l'istituto religioso femminile delle Figlie del Divino Zelo.\nTradizioni e folclore.\nLe tradizioni di Sant'Eufemia d'Aspromonte sono legate soprattutto a festeggiamenti religiosi,ma negli anni non sono mancate manifestazioni di carattere nazionale. Nel 1977 si tenne la finale nazionale di Miss Italia, venne incoronata la siciliana Anna Kanakis.\nOgni anno nel mese di Agosto si tiene la tradizionale sagra della patata, prodotto tipico del territorio.\nLa pi\u00f9 importante tra le feste religiose \u00e8 la festa patronale di Santa Eufemia, celebrata il 16 settembre con solenne processione della statua della santa per le vie cittadine ed al termine la tradizionale entrata con i fuochi d'artificio. L'elenco completo delle celebrazioni cattoliche che vengono svolte durante l'anno, nel territorio comunale, \u00e8 il seguente:\nFesta dei SS.MM Cosma e Damiano.\nI festeggiamenti in onore dei Santi medici vengono svolti la prima domenica di Agosto nella chiesa di Maria Ss. delle Grazie. I festeggiamenti religiosi iniziano con il novenario, mentre la Domenica mattina si celebra una santa messa solenne. Alle 18.00 inizia la processione per le vie del paese seguita da fedeli,dalla banda musicale e dai tamburi. Con una durata di quasi quattro ore percorre tutte le principali vie del paese, sostando in tutte le chiese (Dal 2016 il percorso e la durata sono stati limitati a causa di un provvedimento da parte della Diocesi di Oppido Mamertina-Palmi). I festeggiamenti civili invece prevedono luminarie e bancarelle e solitamente due spettacoli musicali il sabato e la domenica, mentre sono previsti i fuochi d'artificio al rientro della processione ed alle 24.00 a conclusione festeggiamenti. La festa \u00e8 nota soprattutto per i concerti musicali, infatti nel corso degli anni per la festa dei Ss.Cosma e Damiano si sono esibiti artisti e gruppi quali: Anna Oxa, Marco Ferradini, Pierangelo Bertoli, Povia, Massimo Di Cataldo, Laura Bono, Studio 3, Luca Napolitano, Marco Masini, Lucio Dalla ed altri ancora. Il 26 settembre nel giorno della ricorrenza si svolgono delle celebrazioni eucaristiche.\nFesta della B.V. Maria del Monte Carmelo.\nI festeggiamenti religiosi della Madonna del Carmine nella chiesa di Sant'ambrogio iniziano il 6 luglio con l'esposizione della statua ai fedeli, segue il tradizionale novenario ed infine il 16 luglio vengono svolte delle celebrazioni eucaristiche la mattina. Alle 18.00 inizia la processione per le vie del paese seguita da fedeli, dalla banda musicale e da una fanfara di tamburi. La processione ha una durata di circa tre ore e mezza e percorre le principali vie del paese, sostando in tutte le chiese. (Dal 2016 il percorso e la durata sono stati limitati a causa di un provvedimento da parte della Diocesi di Oppido Mamertina-Palmi). Il programma civile prevede luminarie, bancarelle e anche dei spettacoli musicali nei giorni festivi. Gli spettacoli pirotecnici sono tre: il primo il 6 luglio dopo l'esposizione della statua al termine della messa, il secondo, il 16 luglio al termine della processione in piazza Azzolina. Infine l'ultimo spettacolo pirotecnico alle ore 24.00 di chiusura festeggiamenti.\nFesta patronale di Santa Eufemia V.M.\nLa festa di Santa Eufemia V.M \u00e8 la pi\u00f9 sentita tra la popolazione Eufemiese, essendo la festa della Santa patrona. I festeggiamenti religiosi iniziano il 6 di settembre con il tradizionale \"Luminario\" un grande fal\u00f2 acceso davanti all'omonima chiesa parrocchiale. Il novenario viene celebrato da parroci della Diocesi di Oppido Mamertina-Palmi. Il 16 settembre giorno della festa viene celebrata una messa solenne con la partecipazione dell'amministrazione comunale e delle autorit\u00e0 civili e militari della citt\u00e0. Alle 17.30 inizia la solenne processione per le vie del paese seguita dai fedeli, dalla banda musicale e da una fanfara di tamburi. Durante il tragitto vengono sparati vari fuochi d'artificio in segno di devozione alla Santa da parte di cittadini. La processione sosta dentro tutte le chiese del paese, mentre \u00e8 prevista una sosta durante il percorso della strada principale da dove si intravede il ponte della Ferrovia Gioia Tauro-Palmi-Sinopoli. Da esso viene accesa una girandola e vengono eseguiti i brani de Il Piave mormorava, Inno di Mameli .(Dall'edizione 2016 la processione \u00e8 stata dimezzata a 2 ore a causa di un provvedimento del vescovo valido per tutte le processioni della diocesi). Il programma civile prevede anch'esso luminarie e bancarelle, nelle serate del 15-16 settembre sono previsti solitamente dei concerti musicali, infatti negli anni per la festa patronale si sono esibiti: Claudio Villa, Stadio (gruppo musicale), Toto Cutugno, Ricchi e Poveri, Luca Barbarossa, Gerardina Trovato, TaranProject, Marcello Cirillo e Demo Morselli e altri. L'evento che caratterizza la festa sono i fuochi d'artificio. Il 6 settembre viene effettuato uno spettacolo pirotecnico al termine del \"Luminario\", il 16 giorno della festa alle 20.30 al termine della processione c'\u00e8 la tradizionale \"Entrata\" dove i portatori con il simulacro percorrono avanti e indietro un tunnel di fuochi pirotecnici. Nella prima parte del vicolo in via Belvedere ci sono 16 girandole di vario colore, mentre la seconda parte in piazza Vittorio Emanuele II c'\u00e8 la \"cassa infernale\" due pareti di girandole e fuochi pirotecnici. Questa tradizione \u00e8 molto antica ed unica in Italia, richiama fedeli e non provenienti dai paesi limitrofi e da tutta la Piana di Gioia Tauro. Alle 24.00 circa invece viene effettuato lo spettacolo pirotecnico di conclusione festa.\nFesta di San Giuseppe.\nI festeggiamenti in onore di San Giuseppe si celebrano nella Chiesa della Madonna del Rosario. Come da tradizione si celebra il novenario, mentre il mercoled\u00ec prima della festa viene svolto un banchetto gratuito di pasta e ceci antica tradizione Eufemiese. Il giorno della festa il 19 marzo vengono celebrate due messe solenni la mattina, ed alle 16.00 inizia la processione con una durata di circa tre ore e mezza percorre le principali vie del paese. Al rientro viene celebrata una messa solenne di chiusura festeggiamenti. Da tradizione secolare vengono effettuati due spettacoli di fuochi d'artificio, il primo al rientro della processione, ed il secondo dopo la santa messa alle 20.30 circa.\nFesta di Maria Santissima Immacolata.\nLa festa dell'Immacolata si svolge nella chiesa di Maria SS. delle Grazie. Fino ai primi anni 2000 la novena veniva celebrata alle 5.00 del mattino, ora questa antica tradizione e pian piano scomparsa, viene comunque celebrata in serata. La mattina dell'8 dicembre vengono celebrate due messe tra cui una solenne. Nel primo pomeriggio alle 15.00 inizia la processione seguita dai fedeli e dalla banda musicale. Con una durata di tre ore e mezza percorre le vie principali del paese. Al rientro viene celebrata una santa messa di fine festeggiamenti. I fuochi d'artificio vengono eseguiti solitamente al rientro della processione.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "35223", "revid": "322321", "url": "https://it.wikipedia.org/wiki?curid=35223", "title": "Sant'Ilario dello Ionio", "text": "Sant'Ilario dello Ionio \u00e8 un comune italiano di abitanti della citt\u00e0 metropolitana di Reggio Calabria in Calabria.\nIl municipio si trova a 128 metri sul livello del mare e il comune si estende su una superficie di , con una densit\u00e0 abitativa di 98,29 abitanti per km\u00b2.\nConfina con i comuni di Antonimina, Ardore, Cimin\u00e0, Portigliola e si affaccia sul Mar Ionio.\nI suoi abitanti si chiamano santilariesi e il santo patrono \u00e8 Sant'Ilarione Abate, festeggiato l'ultima domenica di ottobre.\nGeografia fisica.\nSant'Ilario dello Ionio si trova al centro della Locride in continuit\u00e0 territoriale, culturale, sociale ed economica con l'area metropolitana di Gerace-Locri-Siderno. Da diversi punti del territorio comunale \u00e8 possibile vedere contemporaneamente da capo Roccella a capo Bruzzano.\nTerritorio.\nIl territorio comunale si estende su una superficie di circa ed ha una densit\u00e0 di popolazione di 105,4 abitanti per km\u00b2.\nSant'Ilario dello Ionio \u00e8 al centro di un'area turistica di importanza storico-culturale e balneare, inoltre \u00e8 situata al centro di una zona agricola particolarmente fertile grazie al clima mite, con produzione di olio d'oliva, vino, agrumi e ortaggi.\nIl comune ha subito vari rimaneggiamenti nel corso dei secoli e dopo il terremoto del 1908 \u00e8 stato quasi completamente ricostruito. Caratterizzato da rilievi continui e persistenti, il territorio \u00e8 per\u00f2 attraversato da numerose strade che consentono un collegamento fra le contrade.\nDato il clima, questi corsi d'acqua sono in alcuni periodi dell'anno asciutti:\nClima.\nIl clima di Sant'Ilario dello Ionio \u00e8 di tipo subtropicale come su tutta la costa dello Jonio, caratterizzato da una maggiore aridit\u00e0 rispetto al classico clima mediterraneo. Il clima dei rilievi che caratterizzano il selvaggio Aspromonte \u00e8 invece quasi del tipo appenninico.\nL'inverno \u00e8 mite e breve e le temperature raramente si avvicinano allo zero, con una media su base annua di e una media annua delle precipitazioni piovose di . Durante l'anno vi sono circa 300 giornate soleggiate su 365.\nStoria.\nL'Oppedisano nel volume \"Cronistoria della Diocesi di Gerace\" asserisce che Sant'Ilario fu fondata dalla famiglia Carafa di Roccella alla fine del Cinquecento.\nLa citt\u00e0 conobbe un forte incremento demografico alla fine del Seicento quando divenne universit\u00e0 autonoma da Condojanni.\nSimboli.\nStemma.\nLa descrizione dello stemma del Comune di Sant'Ilario dello Ionio:\nTale stemma \u00e8 molto simile sia allo stemma Carafa:\nSia all'antico stemma di Condojanni:\nPresumibilmente si tratta infatti dell'unione di questi due stemmi.\nGonfalone.\nLo statuto comunale riporta:\nMonumenti e luoghi d'interesse.\nArchitetture militari.\nNella frazione Condojanni si trova un antico castello normanno\nSociet\u00e0.\nLingue e dialetti.\nIl calabrese meridionale, come tutte le lingue, si \u00e8 evoluto negli anni. Nato dal greco dei coloni ellenici che fondarono varie colonie, l'idioma ellenico fu parlato come in altre zone della regione anche nel periodo Romano insieme al latino e poi fino all'et\u00e0 bizantina.\nTradizioni e folclore.\nFesta di Sant'Ilarione Abate.\n\u00c8 la festa pi\u00f9 importante e si svolge l'ultima domenica di Ottobre. \u00c8 una festa ancestrale che in passato coincideva con l'apertura del vino novello e l'uccisione del maiale.\nLa settimana Santa.\nIl Gioved\u00ec Santo, la Chiesa parrocchiale allestisce il \"Sepolcro\" (altare della reposizione), che, dopo la \"Messa in Coena Domini\", riceve il pellegrinaggio di centinaia di persone.\nIl Venerd\u00ec Santo, era molto suggestiva la Processione dell'Addolorata: un'enorme massa di fedeli accompagnava per le strade cittadine la statua della Madonna in un contesto di inverosimile silenzio. Dal 2011 tale manifestazione religiosa \u00e8 stata abolita dal parroco proveniente dall'Africa.\nL'affruntata del giorno di Pasqua.\nLa domenica di Pasqua, dopo la messa, alcuni fedeli davano vita ad una suggestiva rappresentazione della Passione di Cristo durante la quale portavano lungo il corso sulle spalle le statue dell'Addolorata, di San Giovanni e del Cristo risorto. San Giovanni si recava dalla Madonna per annunciarle che il figlio \u00e8 risorto. Inizialmente lei non credeva, ma poi decideva di seguire l'apostolo. Percorrendo il corso le statue di Ges\u00f9 e della Vergine si incontravano in piazza e, improvvisamente, alla Madonna veniva tolto il velo nero che le copriva il capo per far posto a un drappo azzurro. Alla fine degli anni settanta la manifestazione \u00e8 stata soppressa per volont\u00e0 del parroco, che la reputava di carattere pagano.\nEconomia.\nIl clima aveva favorito in passato l'economia agricola basata prevalentemente sulla produzione di grano, olive, uva, pomodori, e accompagnata da allevamenti di ovini e caprini, nonch\u00e9 quella del baco da seta, oggi praticamente scomparsa.\nLa massiccia emigrazione iniziata negli anni '50, e tuttora in corso in maniera inarrestabile, ha svuotato quasi completamente il paese, cosa comune a tutti i paesi dell'entroterra calabrese.\nInfrastrutture e trasporti.\nIl comune in localit\u00e0 Sant'Ilario Marina \u00e8 attraversato dalla Strada Statale 106 - E90 che da Reggio Calabria porta verso Taranto, e dalla Ferrovia Jonica Reggio C.-Taranto. Una volta era attiva la stazione ferroviaria ma da qualche anno non \u00e8 pi\u00f9 in funzione."}
{"id": "35224", "revid": "322321", "url": "https://it.wikipedia.org/wiki?curid=35224", "title": "Santa Cristina d'Aspromonte", "text": "Santa Cristina d'Aspromonte (IPA: ) \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nIl centro abitato di Santa Cristina d'Aspromonte sorge in una zona collinare della Piana di Gioia Tauro a 514 ed \u00e8 situato nella parte pi\u00f9 interna della costa settentrionale dell'Aspromonte del versante tirrenico.\nTerritorio.\nIl territorio \u00e8 eterogeneo: la zona bassa si contraddistingue per la presenza costante di uliveti per la maggior parte secolari, mentre la zona alta \u00e8 caratterizzata da distese di querce e lecci, e, nelle vette pi\u00f9 estreme, da pini, faggi e abeti. Parte del territorio rientra nel Parco nazionale dell'Aspromonte. Il picco pi\u00f9 alto \u00e8 il Monte Scorda cha ha un'altezza pari a 1572 Poco distante dall'abitato il territorio \u00e8 attraversato da numerosi corsi d'acqua, i due pi\u00f9 vicini sono il Torrente Lago ed il Torrente Calivi (o Torrente Galati), che, dopo varie intersezioni, si uniscono al fiume Petrace.\nClima.\nSanta Cristina \u00e8 caratterizzata da un clima mediterraneo, con estati calde ed inverni freddi e piovosi. Le precipitazioni sono notevoli nel periodo invernale, ma non sono sporadici i temporali estivi. Le gelate sono rare, ma le nevicate sono pi\u00f9 frequenti. Santa Cristina ha una temperatura media annua di circa 20 \u00b0C. La temperatura massima rilevata nel comune \u00e8 di 45,8 \u00b0C registrata nell'agosto del 1999, mentre la temperatura minima rilevata \u00e8 di -3,3 \u00b0C registrata nel gennaio del 2017.\nOrigini del nome.\nL'origine del nome di Santa Cristina d'Aspromonte, di derivazione greca, pu\u00f2 essere identificato tramite due ipotesi:\nStoria.\nL'origine del paese \u00e8 ancora oggi sconosciuta, ma la prima fonte scritta che documenta l'esistenza del centro abitato risale al X secolo d.C., in un brano della Vita di Sant'Elia il Giovane, nel quale viene riportato che il Santo visse per un periodo, tra l'880 ed il 902, nel castello di Santa Cristina predicando la fede cristiana e profetizzando l'invasione dei Saraceni. All'epoca quasi tutta la Calabria era assediata dai Bizantini, i quali la suddivisero in \"turme\"; Santa Cristina faceva parte della turma delle Saline che corrispondeva in parte con l'attuale territorio della piana di Gioia Tauro. Per alcuni secoli Santa Cristina non comparir\u00e0 in alcun documento pubblico, a differenze dei suoi casali che risultano documentati in un atto di donazione alla diocesi di Oppido.\nNel XIII secolo Santa Cristina riusc\u00ec a difendersi da numerosi attacchi grazie alle sue fortificazioni. Durante il dominio Svevo, Fulcone Ruffo di Sinopoli, nipote di Pietro Ruffo e capitano del suo esercito, nel 1255 si rifugi\u00f2 a Santa Cristina per sfuggire all'attacco dell'esercito di Manfredi che aveva assoggettato la Calabria tranne il castello cristinese e quello di Motta Bovalina. Fulcone rafforz\u00f2 le mura del castello, difatti Manfredi non riusc\u00ec ad invadere Santa Cristina se non nel 1258 quando Ruffo si arrese. Nel 1269, grazie a Carlo d'Angi\u00f2, Fulcone si riprese Santa Cristina dove govern\u00f2 fino al 1272, anno della sua morte. A lui, durante la guerra tra Angioini e Aragonesi, seguirono gli altri membri della famiglia Ruffo Enrico, Guglielmo e, dal 1462, Carlo.\nNella seconda met\u00e0 del XV secolo Ferrante consegn\u00f2 Santa Cristina e i suoi casali a Vincenzo Malatesta di Aversa per poi venderli a Florio Ravarello per 2.000 ducati. Successivamente il feudo di Santa Cristina fu separato definitivamente dalla Contea di Sinopoli e, sul finire del secolo, fu acquistato da Carlo Spinelli per 3.000 ducati. Alla morte di Carlo, nel 1540, gli successe il figlio Pietroantonio, al quale segu\u00ec il primogenito Carlo II nel 1554, che fu il primo conte di Santa Cristina, elevato il 28 aprile 1559 da Filippo II. Nel 1565 Carlo II vendette la Contea ed i casali a Pietro Giacomo Brancaleone, a patto che avesse avuto la possibilit\u00e0 di ricomprarli, ma nel 1568 mor\u00ec e nel 1570 il figlio, Scipione I, riscatt\u00f2 i beni del padre divenendo cos\u00ec il secondo conte di Santa Cristina. Carlo, subentrato al padre Scipione I, fu proclamato terzo conte nel 1604; alla sua morte, nel 1614, la Contea pass\u00f2 al figlio Scipione II. Nel 1659 Scipione II mor\u00ec e gli successe il figlio Carlo Filippo Antonio. Nel 1684, dopo un'aspra contesa con Pietro Taccone, Carlo Filippo Antonio fu costretto a cedergli il casale di Sitizano, gi\u00e0 staccatosi da Santa Cristina tra il 1666 e il 1670.\nNel 1711 Lubrichi, Paracorio, Pedavoli, Santa Giorgia e Scido, pur restando casali di Santa Cristina, cercarono di amministrarsi autonomamente, per poi essere costretti a riconciliarsi. Nel 1714, quando Carlo Filippo Antonio mor\u00ec, non avendo eredi, Santa Cristina e i suoi casali passarono al nipote Scipione III, figlio di suo fratello Giovanbattista. Tra il 1715 e il 1738 Santa Cristina perse il casale di Cuzzapodine a causa dell'estinzione della popolazione. Nel 1770 Scipione III don\u00f2 la Contea al primogenito Giovanbattista II. Il 5 febbraio 1783 Santa Cristina, come tutta la Calabria meridionale, fu colpita da un violento terremoto che la rase al suolo, distruggendo anche il castello e le 7 chiese, e che caus\u00f2 la morte di circa 800 persone, pi\u00f9 della met\u00e0 dell'intera popolazione. I sopravvissuti alla calamit\u00e0 si spostarono in un sito vicino, chiamato \"Scoffetta\", dove si stabilirono e formarono il primo nucleo del nuovo paese.\nCon l'arrivo dei francesi e la conseguente abolizione del sistema feudale, la famiglia Spinelli mantenne Santa Cristina e i casali fino al 1806. Con il Decreto del 4 maggio 1811 Paracorio e Pedavoli si separarono da Santa Cristina per diventare due comuni autonomi. Il 1\u00ba gennaio 1838 Scido e Santa Giorgia si divisero da Santa Cristina per formare un comune autonomo con sede principale Scido. Con il Decreto n\u00ba1795 dell'8 maggio 1864 Santa Cristina cambi\u00f2 denominazione in \"Santa Cristina d'Aspromonte\". Il 16 novembre 1894 Santa Cristina fu colpita da un terremoto, che caus\u00f2 morti e danneggi\u00f2 le abitazioni. Negli anni successivi si susseguirono diversi eventi sismici, uno nel 1905 e un altro nel 1907. Il pi\u00f9 catastrofico fu per\u00f2 quello del 1908, che danneggi\u00f2 tutte le abitazioni, ma non caus\u00f2 morti. Durante la prima guerra mondiale persero la vita 45 militari di Santa Cristina d'Aspromonte, mentre nella seconda guerra mondiale ne morirono 23.\nSimboli.\nStemma.\nNon si conosce la data precisa di quando sia stato assegnato lo Stemma al Comune, la pi\u00f9 antica testimonianza risale al 1684.\n\u00abD'argento, alla Santa Cristina di rosso che tiene nella mano destra una palma e nella sinistra uno scettro d'oro.\u00bb\nGonfalone.\n\u00abDrappo partito di rosso e di bianco, riccamente ornato di ricami argentati e caricato dello stemma con l'iscrizione centrata in oro \"Comune di Santa Cristina d'Aspromonte\". Le parti di metallo e i cordoni sono argentati. Cravatta e nastri ricolorati di colori nazionali frangiati d'argento.\u00bb\nSociet\u00e0.\nEtnie e minoranze straniere.\nI cittadini stranieri residenti nel comune sono 24, pari al 3% della popolazione; la comunit\u00e0 pi\u00f9 numerosa \u00e8 quella rumena con 21 unit\u00e0, corrispondente al 2,63% della popolazione totale.\nReligione.\nSanta Cristina d'Aspromonte fa parte del vicariato di Oppido Mamertina-Taurianova della diocesi di Oppido Mamertina-Palmi, l'unica parrocchia \u00e8 intitolata ai Santi Nicola e Fantino.\nCultura.\nIstruzione.\nBiblioteche.\nNel comune \u00e8 presente una biblioteca comunale intitolata al magistrato Rocco Palamara.\nScuole.\nA Santa Cristina d'Aspromonte sono presenti una scuola dell'infanzia, una scuola primaria ed una scuola secondaria di primo grado facenti parte dell'Istituto Comprensivo Oppido-Molochio-Varapodio.\nGeografia antropica.\nSuddivisioni storiche.\nIl comune \u00e8 suddiviso in 4 rioni:\nInfrastrutture e trasporti.\nStrade.\nLa strada principale che percorre il centro abitato di Santa Cristina d'Aspromonte \u00e8 la strada provinciale 2, ma il territorio \u00e8 attraversato anche dalla strada provinciale 2 Bis e dalla strada provinciale 1 dir.\nAmministrazione.\nAltre informazioni amministrative.\nIl comune \u00e8 stata membro della comunit\u00e0 montana Tirreno Meridionale fino alla soppressione della stessa.\nSport.\nA Santa Cristina d'Aspromonte \u00e8 presente una squadra di calcio dilettantistica, l'A.S.D. S.Cristina, che nella stagione 2021-2022 milita nella Prima Categoria calabrese."}
{"id": "35225", "revid": "2213891", "url": "https://it.wikipedia.org/wiki?curid=35225", "title": "Santo Stefano in Aspromonte", "text": "Santo Stefano in Aspromonte \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nSanto Stefano in Aspromonte sorge sul versante tirrenico aspromontano della provincia di Reggio Calabria, da cui dista 33\u00a0km.\nIl territorio comunale, a vocazione spiccatamente turistica, si presenta particolarmente interessante dal punto di vista paesaggistico ed ambientale, sia alle quote pi\u00f9 basse, prevalentemente rurali, sia a quella pi\u00f9 alte, maggiormente antropizzate e particolarmente indicate al soggiorno estivo e invernale.\nLa vegetazione, fino ai mille metri di quota, \u00e8 costituita prevalentemente da ulivo e castagno; dopo i mille metri prevalgono faggio, pino e abete.\nA quota 1310 metri vi \u00e8 la stazione turistica invernale ed estiva di Gambarie, frazione del Comune di Santo Stefano.\nDa Monte Scirocco, \u00e8 possibile godere di panorami unici, con vista su Stretto di Messina, Isole Eolie ed Etna, mentre numerosi sono i pittoreschi ruscelli che rendono fertile il territorio. Il territorio comunale si dispone su un profilo altimetrico compreso tra 498 e 1795 metri sul livello del mare.\nStoria.\nL'origine del paese risale al primo medioevo. Fondato dai Bizantini nel VII secolo, pare tuttavia avere origini ancor pi\u00f9 antiche. Il termine greco \"stephanos\", infatti, equivale al latino \"corona\". Secondo lo storico rev. G. Pensabene, Santo Stefano, in posizione militarmente strategica, sarebbe stato la \"corona\", cio\u00e8 \"la cintura di difesa delle forze romane a monte\", quindi attribuisce al centro una funzione militare gi\u00e0 in epoca romana. In seguito, arrivati i Greci Bizantini, il lessico latino cominci\u00f2 ad essere tradotto alla greca, \"stephanos\", appunto.\nTuttavia, l'origine del paese sembra potersi fare risalire, senza forzature, al periodo bizantino, a seguito dell'esodo dei profughi che, dalle coste della Calabria e della Sicilia, si rifugiavano sui monti dell'Aspromonte, per sottrarsi alle persecuzioni dei pirati.\nDi sicuro impulso per lo sviluppo del paese, fu la costruzione del monastero basiliano di San Giovanni in Castaneto, che fu centro di irradiazione della spiritualit\u00e0 italogreca per tutto l'Aspromonte occidentale, dal 1100 in avanti.\nSanto Stefano e il Risorgimento.\nSanto Stefano in Aspromonte ha dato i natali a personaggi che, lavorando di concerto con gli esponenti pi\u00f9 illustri dell'et\u00e0 risorgimentale, ebbero a svolgere un ruolo di primo piano nei fatti che portarono all'unit\u00e0 d'Italia.\nVi nacquero, infatti, il patriota Domenico Romeo (1796-1847) e il fratello Giannandrea Romeo (1786-1862), Pietro Aristeo Romeo (1817-1886) figlio di Giannandrea, patriota e in seguito deputato; Stefano Romeo (1819-1869), anch'egli patriota e deputato.\nNell'estate del 1847 i Romeo ordirono una congiura in Basilicata, Calabria e Sicilia, a danno dei Borbone. Sulla piazza del paese, il 29 agosto 1847, sventol\u00f2 il tricolore italiano, e il 2 settembre dello stesso anno, i Romeo guidarono la rivolta su Reggio Calabria, riuscendo a prendere la citt\u00e0 e a stabilire anche un governo provvisorio. Fallita per\u00f2 altrove la rivolta, le truppe regie poterono concentrarsi sulla citt\u00e0 dello stretto, e l'insurrezione fu soffocata nel sangue.\nDomenico Romeo fu ucciso, gli altri catturati e condannati a morte. Scarcerati in seguito, continuarono a lavorare per l'unit\u00e0 d'Italia, fino a divenirne deputati.\nIl 7 novembre 1860, al seguito di Vittorio Emanuele II, che entrava trionfante in Napoli insieme a Giuseppe Garibaldi, vi era il vecchio Giannandrea Romeo, mentre la figlia Elisabetta faceva sventolare sul palazzo reale della citt\u00e0 partenopea la bandiera tricolore.\nMonumenti e luoghi di interesse.\nAsilo d\u2019Infanzia \u201cFilast\u00f3\u201d.\nL\u2019Asilo d'Infanzia \"Filast\u00f2\" si trova in Via Domenico Morabito, all\u2019ingresso del paese sul lato sinistro ed \u00e8 opera di Marcello Piacentini.\nIl prospetto \u00e8 caratterizzato da un portico centrale, timpanato, e con colonne. \nDentro una nicchia del timpano \u00e9 installata una scultura raffigurante una Vittoria alata in bronzo, che viene attribuita allo scultore Mario Rutelli. \nSui lati del portico sono collocate due lapidi commemorative sulle quali \u00e8 raffigurato, in bassorilievo, un fanciullo seduto in atteggiamento meditativo.\nSu marmo grigio, in basso, sono riportati i nominativi dei caduti durante il primo conflitto mondiale.\nMonumento alla bandiera.\nNella piazza principale del paese, intitolata a Domenico Romeo, \u00e8 stato installato nel 2004 un monumento che rappresenta la bandiera italiana.\nIl 29 agosto 1847 su questa stessa piazza Domenico Romeo sventol\u00f2 per la prima volta nel sud Italia il Tricolore italiano, quale simbolo di unit\u00e0 nazionale, motivo delle lotte risorgimentali.\nCultura.\nCucina.\nFunghi, miele, castagne, olio d'oliva, salumi e formaggi, sono alcuni dei prodotti tipici del territorio.\nFesta Patronale.\nLa penultima domenica di Agosto di ogni anno si svolge la Festa Patronale del paese.\nSecondo la tradizione si porta in processione ad anni alterni la statua di Santo Stefano Protomartire o la statua della Madonna del Carmelo.\nDurante la festa patronale vengono organizzate nei vari rioni delle gare di abilit\u00e0 per bambini.\nEconomia.\nTurismo.\nSul territorio comunale, in particolare nei pressi di Gambarie, insistono diverse strutture ricettive e ristorative."}
{"id": "35226", "revid": "322321", "url": "https://it.wikipedia.org/wiki?curid=35226", "title": "Scido", "text": "Scido \u00e8 un comune italiano di 853 abitanti della citt\u00e0 metropolitana di Reggio Calabria in Calabria.\nGeografia fisica.\nPosto nel cuore dell'Aspromonte, \u00e8 delimitato dalle due fiumare Cresarini e Pietragrande, a 456 metri di altitudine ed esteso su una superficie di 17,53 km\u00b2. Adagiato su un triangolo pianeggiante, con l'apice rivolto verso il nord, tra dense e vaste distese di ulivi secolari, \u00e8 circondato da colline.\nStoria.\nLe origini del borgo sono molto antiche e alcuni studiosi le fanno risalire al periodo della dominazione romana.\nSociet\u00e0.\nReligione.\nLa religione pi\u00f9 diffusa \u00e8 quella cattolica di rito romano. Il comune fa parte della diocesi di Oppido Mamertina-Palmi e del vicariato di Oppido Mamertina-Taurianova. Il territorio comunale attualmente appartiene ad un'unica parrocchia, quella intitolata ai Santi Biagio e Nicola. Sempre in ambito del cattolicesimo a Scido \u00e8 presente l'istituto religioso femminile delle Salesiane Oblate del Sacro Cuore.\nTradizioni e folclore.\nLe tradizioni di Scido sono soprattutto legate a festeggiamenti religiosi. La pi\u00f9 importante di esse \u00e8 la festa di San Biagio, celebrata il 3 febbraio con solenne processione della statua del santo per le vie del paese. L'elenco completo delle celebrazioni cattoliche che vengono svolte durante l'anno, nel territorio comunale, \u00e8 il seguente:\nEconomia.\nL'economia di Scido \u00e8 legata principalmente all'agricoltura ed all'artigianato locale e tra le maggiori produzioni ricordiamo le pipe intagliate a mano.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "35227", "revid": "125906755", "url": "https://it.wikipedia.org/wiki?curid=35227", "title": "Scilla (Italia)", "text": "Scilla (anticamente \"U Scigghiju\" in dialetto reggino) \u00e8 un comune italiano di abitanti della citt\u00e0 metropolitana di Reggio Calabria in Calabria.\n\u00c8 una rinomata localit\u00e0 turistica situata su un promontorio all\u2019ingresso settentrionale dello stretto di Messina.\nGeografia fisica.\nScilla \u00e8 situata sull'omonima punta, che sorge 22\u00a0km a nord del capoluogo: il \"Promontorio Scill\u00e8o\", proteso sullo Stretto di Messina, che anticamente veniva infatti denominato \"Stretto di Scilla\".\nOrigini del nome.\nIl toponimo \"scylla\" (\"cagna\") richiama un misterioso mostro che sarebbe il responsabile di tempeste scatenatesi sul mare che determinarono la fine di molti naufraghi. Descritta da Strabone come uno scoglio simile a un'isola, Scilla mantiene tutt'ora i tratti di questo paesaggio. I suoi pochi abitanti furono degli abili navigatori e conoscitori delle rotte, notizia questa confermata da San Girolamo.\nStoria.\nLe origini sono antichissime, confuse tra mitologia, storia, leggenda e poetiche immagini alimentate per millenni dalla suggestivit\u00e0 dell'ambiente naturale.\nMitologia e filologia.\nSecondo la mitologia greca, Scilla era una ninfa marina che per gelosia fu trasformata da Circe in un mostro mentre faceva il bagno in una caletta presso Zancle (l'odierna Messina); al posto delle gambe ebbe sei teste di cane che latravano, e lunghe code di serpente. La storia \u00e8 raccontata nell'Odissea e nelle metamorfosi di Ovidio. Per chi per\u00f2 non s'accontentasse delle narrazioni mitologiche, ecco un'interessante ipotesi filologica delle origini sia dei nomi sia del mito di Scilla e Cariddi:\n\"Nell\u2019antichit\u00e0, a causa della tenuit\u00e0 e precariet\u00e0 dell'informazione, spesso accadeva che voci e dicerie col passare dei secoli si accrescessero (\"fama crescit eundo\", dicevano infatti i latini, o anche \"rumor multa fingit\") fino a perdere il loro originario significato, talvolta addirittura trasfigurandosi in mitologia; quella della pericolosit\u00e0 della navigazione all\u2019imboccatura settentrionale dello stretto di Messina, ossia in corrispondenza del passaggio tra la penisoletta di Scilla in Calabria e il capo siciliano di Cariddi, pericolosit\u00e0 considerata tale da arrivarsi addirittura a far derivare questi nomi da quelli di due mitologici spaventosi mostri divoratori di naviganti, in verit\u00e0 non corrisponde per nulla alla realt\u00e0 delle cose, non essendoci infatti alcuna evidenza storica che ci confermi un particolare rischio nell\u2019affrontare quel passaggio marittimo mediterraneo, il quale inoltre non fu nemmeno mai universalmente riconosciuto come rischioso quanto lo furono invece quello di Capo Horn, quello di Buona Speranza e quello di Agulhas, passaggi questi ancor oggi battuti da violenti venti e possenti correnti oceaniche. Da dove nasceva allora questa paurosa fama di Scilla e Cariddi? Probabilmente una certa pericolosit\u00e0 per le piccole e leggere imbarcazioni antiche doveva esserci, ma questo evidentemente prima che i frequenti e devastanti terremoti e maremoti succedutisi nel corso del tempo in quella sfortunata zona ne avessero sicuramente mutato la geografia sottomarina.\nIl primo a parlarci di Scilla e Cariddi come di mitici mostri sanguinari fu Omero nella sua \"Odissea\", poema a cui poi tanti antichi scrittori si rifecero data l\u2019autorevolezza della fonte. Nacque pertanto pi\u00f9 tardi il detto: \u2018Incappa in Scilla volendo evitare Cariddi\u2019 (\"Incidit in Scillam, cupiens evitare Charybdim\") per significare \u2018cadere dalla padella nella brace\u2019; ma in realt\u00e0 \"schille\" (\"\u03c3\u03f0\u03af\u03bb\u03bb\u03b1\u03b9\") nome greco calabrese, e \"caridi\" (\"\u03f0\u03b1\u03c1\u03af\u03b4\u03b5\u03c2\"), nome greco siciliano, avevano lo stesso significato, trattandosi infatti di due dei tanti nomi che allora nel Mediterraneo si davano ai gamberetti; un altro per esempio era \"palinuri\" (\"\u03c0\u03b1\u03bb\u03af\u03bd\u03bf\u03c5\u03c1\u03bf\u03b9\"), ma questo si usava pi\u00f9 a nord, cio\u00e8 per indicare quei crostacei che si potevano trovare e pescare appunto a Capo Palinuro (per inciso, anche questo nome poi fu mitizzato). Molto probabilmente dunque \u2018essere tra Scilla e Cariddi\u2019 non signific\u00f2 in origine trovarsi tra due pericoli di pari gravit\u00e0, come pi\u00f9 tardi invece si fraintese, ma volle semplicemente dire \u2018se non \u00e8 zuppa \u00e8 pan bagnato\u2019, cio\u00e8 \u2018\u00e8 inutile che tu te ne stia a riflettere se far sosta a Scilla o a Cariddi, tanto sempre gamberetti dovrai mangiare\u2019. E dovevano essere anche crostacei molto buoni perch\u00e9 Il Suida narra che il famoso buongustaio romano Apicio, autore di un ricettario di cucina vissuto tra 1\u00ba secolo a.C. e 1\u00ba secolo d.C., era talmente ghiotto di gamberi, gamberetti e astachi che girava il Mediterraneo su una sua nave recandosi e fermandosi l\u00e0 dove c\u2019era fama che si trovassero i migliori crostacei; e proprio per questo motivo fu costretto a soggiornare per qualche tempo a Minturno nel Lazio, perch\u00e9 ne aveva fatto proprio l\u00e0 scorpacciate tanto smodate da restarne ammalato. Suida, \"Lexicon, graece et latine.\" T.3, p.\u00a0266. Halle e Brunswick, 1705.\"\nSecondo Palifato, Polibio e Strabone, il primo nucleo abitato di \"Scilla\" risalirebbe ai tempi della guerra di Troia. In questa remota epoca si \u00e8 soliti riconoscere nella penisola italica ondate di migrazioni di popolazioni ibero-liguri provenienti dal mare e dirette verso sud. dunque che tali popolazioni potrebbero aver fondato qualche villaggio lungo i terrazzamenti pi\u00f9 bassi del crinale aspromontano sud-occidentale, digradante verso lo Stretto. Trattandosi di popoli di pescatori, presumibilmente elessero come area d'insediamento il sito adiacente alla rupe centrale di \"Scilla\", dove la presenza dei numerosissimi scogli agevolava la pratica della pesca, consentendo al tempo stesso la costruzione delle rudimentali capanne.\nTale ipotesi \u00e8 in parte avvalorata dallo stesso Omero allorquando, nel descrivere Crataia come madre di \"Scilla\", lascia intendere l'esistenza di uno stretto legame tra questa e la nascita del mito del \"Monstruum Scylaeum\", da intendersi sorto ancora alla prima frequentazione umana del tratto di mare antistante l'odierna cittadina. Dal momento che Crataia \u00e8 da pi\u00f9 parti identificata con il vicino torrente Favazzina, ancora ai tempi del Barrio chiamato \"fiume dei pesci\", se ne potrebbe dedurre che gruppi di popoli dediti alla pesca, giunti via mare lungo la bassa costa tirrenica, inizialmente siano approdati alla foce di questo fiume, dove era agevole praticare l'attivit\u00e0, e successivamente si siano spostati pi\u00f9 a sud, trasferendo la propria residenza presso la costa scillese, pi\u00f9 ricca di pesci.\nPrime notizie, et\u00e0 magnogreca.\nIn mancanza di precedenti testimonianze attendibili circa le epoche pi\u00f9 remote, si \u00e8 propensi a far risalire la prima fortificazione di Scilla agli inizi del V secolo a.C., allorquando durante la tirannide di Anassilao la citt\u00e0 di Reggio raggiunse una notevole importanza, che le permise di ostacolare per oltre due secoli l'ascesa di potenze rivali.\nStrabone racconta che nel 493 a.C. il tiranno di Reggio, Anassila il giovane, per porre fine alle reiterate razzie perpetrate dai pirati tirreni a danno dei commerci aperti dalla citt\u00e0 con le colonie tirreniche, avesse mosso contro di loro con un forte esercito, sconfiggendo e scacciando i pirati da queste terre. Per i Tirreni gli innumerevoli scogli e l'alta rocca caratterizzanti la costa scillese costituivano un rifugio naturale ideale, luogo inaccessibile da cui dirigere redditizie scorrerie lungo le coste, nascondiglio sicuro per il bottino e baluardo di difesa contro eventuali controffensive nemiche.\nPresumibilmente sorsero quindi contrasti e lotte tra i primi marinai e pescatori che avevano occupato la zona e i pirati Tirreni, alla cui bellicosit\u00e0 forse si deve attribuire la causa dell'arretramento dal mare dei pescatori, ostacolati dai pirati nella pratica su cui basavano il proprio sostentamento. Ci\u00f2 spiegherebbe il trasferimento di residenza verso la zona alta di Scilla - l'attuale quartiere di San Giorgio - attuato da queste genti marinare, che si trasformano in agricoltori e cacciatori e mantengono poi attive le nuove pratiche fino all'et\u00e0 moderna.\nEspertissimi nella navigazione, i Tirreni avevano dominato a lungo da incontrastati padroni le rotte del Mediterraneo, esercitando il proprio predominio soprattutto nello Stretto, grazie al presidio posto sulla rupe scillese, all'imboccatura del canale, presumibilmente fortificato. Pi\u00f9 tardi per\u00f2 questi vennero sconfitti dai reggini, vittoria questa che segna un momento significativo nella storia di Scilla, considerata da Anassila un importante avamposto di controllo sulle rotte marittime. Mentre si assicura il dominio sul territorio circostante inglobando una nuova sezione del \"Chersoneso reggino\", al tempo stesso Anassila ha cura di realizzare una \"stazione delle navi\" a Punta Pac\u00ec, ordinando la costruzione di un porto dotato di un agguerrito presidio militare.\nL'opera di fortificazione dell'alto scoglio fu portata a termine dai successivi tiranni reggini, spesso impegnati in scontri con i pirati che combattono avvalendosi del porto fortificato appositamente costruito a Monacena, verso Punta Pac\u00ec, in un luogo inaccessibile dal lato opposto allo scoglio. Baluardo della sicurezza dei reggini, la fortificazione di Scilla dotata di approdo \u00e8 di fondamentale importanza agli effetti del felice esito della guerra contro la pirateria, consentendo ai tiranni di Reggio di opporre per lungo tempo una valida resistenza contro gli attacchi di nuovi nemici e contro i continui tentativi di rivalsa dei Tirreni sconfitti.\nAgli inizi del III secolo a.C., dopo la presa di Reggio ad opera del tiranno di Siracusa Dionisio I, che nel 386 a.C. aveva distrutto la flotta navale della citt\u00e0 di stanza a Lipari e nel porto di Scilla, I pirati tirreni tornarono ad essere audaci e si reinsediarono sul promontorio scillese, dove ripresero a dedicarsi alla pirateria avvalendosi del preesistente porto fortificato fino a quando, nel 344 a.C., il prode Timoleonte di Corinto riusc\u00ec a sconfiggerli definitivamente.\nPer quanto riguarda la successiva storia della fortificazione dell'imponente scoglio di Scilla, si ha testimonianza di come essa coincida con la storia delle vicende che hanno caratterizzato il reggino all'indomani della tirannide siracusana.\nIn tarda et\u00e0 magnogreca lo scoglio scillese \u00e8 una fortezza, conosciuta come \"Oppidum Scyllaeum\", successivamente potenziata nelle sue strutture militari durante l'et\u00e0 romana, allorquando porto ed \"oppidum\" costituiscono un funzionale ed efficiente sistema di difesa per i nuovi dominatori del Mediterraneo.\nEpoca romana.\nAlla fine del II secolo a.C., durante le guerre condotte dai Romani contro i Tarantini sostenuti da Pirro, e in particolare durante la prima e la seconda guerra punica, i Cartaginesi che avevano stretto alleanza con i Bruzi e circolavano liberamente lungo le coste reggine, furono fermati nella loro ascesa proprio grazie alla strenua resistenza opposta loro dalla fortificata citt\u00e0 di Scilla, alleata di Roma.\nL'importanza della Scilla latina cominci\u00f2 a decadere all'indomani della conquista romana delle terre siciliane quando, dopo Reggio e Siracusa, Messina assurse al ruolo di nuovo caposaldo per il controllo dello Stretto.\nPur tuttavia Scilla, posta all'imbocco settentrionale del canale, continu\u00f2 a costituire un'importante tappa d'approdo lungo la costa tirrenica continentale, tant'\u00e8 che nel 73 a.C., durante la guerra condotta dai romani contro gli schiavi, la cittadina sembra essere stata prescelta da Spartaco, a capo dei ribelli, per accamparsi in attesa di poter attraversare lo Stretto.\nLa fuga in Sicilia, progettata dagli schiavi ribelli con il ricorso a zattere costruite col legno di castagno estratto dai boschi scillesi, non ebbe tuttavia alcun esito a causa della presenza lungo lo Stretto delle minacciose navi pompeiane.\nSuccessivamente il tratto di mare antistante la cittadina fu teatro degli avvenimenti che segnarono l'ultimo scontro tra Pompeo e l'annata dei Triumviri, conclusosi nel 42 a.C. con la disfatta del primo.\nIn quel frangente il porto di Scilla offr\u00ec opportuno rifugio alle navi di Ottaviano pressate dalla flotta di Pompeo, allorquando il futuro Augusto, nel tentativo di rimandare lo scontro finale ad un momento a lui pi\u00f9 propizio, colse l'importanza strategica di Scilla e, una volta liberatosi definitivamente dei rivali, decret\u00f2 l'ulteriore fortificazione del suo porto.\nEra cristiana.\nDopo Ottaviano non sembra che la fortificazione scillese abbia conosciuto nuovi rimaneggiamenti, sebbene la cittadina continui a detenere l'importante ruolo di centro marittimo locale, come testimonia san Gerolamo quando, approdato nel 385 a Scilla durante il suo viaggio verso Gerusalemme, ci ha lasciato testimonianza nel III libro delle sue opere, circa la grande esperienza dei marinai scillesi, capaci di fornirgli consigli assai utili per il buon proseguimento della navigazione.\nLo stato di abbandono in cui sembra trovarsi la fortezza di Scilla in tarda et\u00e0 romana, presumibilmente, dipende dal localizzarsi la stessa al di fuori degli itinerari terrestri percorsi dai barbari, durante le loro invasioni nel sud della penisola.\nCostoro, infatti, nel loro \"calare\" a sud, utilizzano i tracciati viari romani rimasti agibili in quell'epoca di decadenza. Scilla, che non era allacciata alla via Popilia, unica strada consolare esistente lungo la costa tirrenica, rimane dunque estranea ai fatti essenziali del tempo.\nDifatti la Via Consolare Popilia, nel tratto pi\u00f9 meridionale del suo percorso non bordeggiava la costa, bens\u00ec risaliva verso l'interno passando per Solano e, superate le Grotte di Tremusa, raggiungeva la \"statio\" ai Piani della Melia, dirigendosi poi verso Cannitello, \u00abad Fretum\u00bb, senza ripiegare verso Scilla.\nEt\u00e0 bizantina.\nAi primi monaci basiliani gli storici attribuiscono la fondazione del Monastero e della chiesa di San Pancrazio, tra l'VIII e il IX secolo d.C., fortificati per volont\u00e0 della stessa Bisanzio, che aveva affidato ai Padri il compito di difesa delle coste dello Stretto.\nEra moderna e contemporanea.\nIl terremoto del 1783 rappresenta uno spartiacque importante nella storia di Scilla per la particolare violenza con la quale si abbatt\u00e9 sulla cittadina e anche perch\u00e9 rappresent\u00f2 la fine di uno sviluppo economico che Scilla ebbe lungo tutto il settecento. Il successivo terremoto del 1908 cost\u00f2 a Scilla ed anche a Messina migliaia di morti. Gli scillesi per sfuggire ai violenti movimenti tellurici dopo il crollo delle loro abitazioni si riversarono sulla spiaggia pensando di essere al sicuro ma un violento maremoto si abbatt\u00e9 sulla spiaggia travolgendoli e finendo cos\u00ec di decimare la popolazione. In tempi pi\u00f9 recenti, parallelamente alla emigrazione verso il Nord Italia, tipica della zona, vi fu un certo fermento culturale.\nStemma.\nLo stemma viene cos\u00ec descritto nello statuto comunale: \"consiste in una monade con all'interno una sirena con il volto di donna e nel bordo esterno la dicitura \u00abSCILL\u00c6 CIVITAS\u00bb\".\nEsso quindi raffigura una sirena coronata con due code tenute insieme con le mani, e reca la dicitura latina \"Scill\u00e6 Civitas\" (la citt\u00e0 di Scilla). Lo stemma non \u00e8 racchiuso nel tradizionale scudo sannitico prescritto normalmente per gli stemmi dei comuni italiani.\nMonumenti e luoghi d'interesse.\nRitrovamenti archeologici.\nTracce dei resti dell'antico porto, oggi scomparse a causa delle violente tempeste e delle fortissime correnti marine, furono rinvenute ancora nel XVIII secolo a seguito delle ricerche in tal senso effettuate dallo studioso locale Rocco Bovi.\nSociet\u00e0.\nReligione.\nSan Rocco \u00e8 il patrono della citt\u00e0, mentre titolare della parrocchia arcipretale \u00e8 \"Maria Santissima Immacolata\".\nGeografia antropica.\nQuartieri.\nSan Giorgio.\nIl centro storico di Scilla \u00e8 denominato \"San Giorgio\", e si sviluppa intorno alla Piazza San Rocco, nella quale hanno sede, fra l'altro, la chiesa di San Rocco, patrono di Scilla, e il palazzo comunale. La Piazza San Rocco \u00e8 costituita da un vasto terrazzamento costruito su un costone di roccia, e si affaccia a strapiombo sul panorama dello Stretto di Messina. Lo sguardo abbraccia Punta Pac\u00ec (che delimita l'estremit\u00e0 meridionale dell'area di Scilla), la Sicilia (in particolare Ganzirri e, nelle giornate terse, Capo Milazzo), in lontananza alcune delle Isole Eolie (Lipari, Panarea e Stromboli), e il Castello Ruffo.\nIl centro storico comprende l'antico abitato di Bast\u00eca, contraddistinto dalle basse casette affacciate sui caratteristici vicoli. Alcuni elementi architettonici dello stile locale originario restano visibili nelle costruzioni oggi esistenti, fra i quali il caratteristico arco ribassato e la tipica finestrella di forma circolare.\nChianalea.\nChianalea (\"a Chjanal\u00e8a\") ossia \"Piana delle Galee\", nome di un'antica imbarcazione ovvero sinonimo arcaico di pescespada. Zona costiera situata sul versante settentrionale della scogliera che ospita il Castello che la divide da Marina Grande. Chianalea offre solo pochi metri di spiaggia essendo quasi tutta la sua costa costituita da scogli e rocce che rendono pericoloso e difficile entrare in acqua. Tutta Chianalea \u00e8 percorsa da un'unica strada che la connette da un lato con il porto e dall'altro con la SS18. Elemento piacevole della zona \u00e8 il grande numero di case costruite quasi tutte a ridosso del mare, che le hanno valso il soprannome di \"piccola Venezia del Sud\". Si colloca infine a met\u00e0 tra Marina Grande e Chianalea il gi\u00e0 menzionato porto che ospita barche da pesca e, durante il periodo estivo, piccole e medie imbarcazioni da diporto. Chianalea \u00e8 inserito nella lista de I borghi pi\u00f9 belli d'Italia ed \u00e8 stato segnalato dalla CNN come uno dei 20 paesi pi\u00f9 belli d'Italia.\nMarina Grande.\nSi tratta della zona della spiaggia, delimitata, a sud e a nord, da due imponenti costoni di roccia. Un'altra attrattiva di Marina Grande \u00e8 la chiesa cinquecentesca dello Spirito Santo, dove si trova il dipinto di Francesco Celebrano \"La discesa dello Spirito Santo\" (1799).\nJeracari.\nSi tratta dell'espansione pi\u00f9 recente del centro abitato, si \u00e8 formata circa trent'anni fa ed \u00e8 costituita prevalentemente da cooperative, inoltre vi si trova il Campo sportivo comunale. Il quartiere \u00e8 separato dal centro storico da una piccola zona disabitata e dal cimitero. Zona un tempo ricca di vigneti, in tempi recenti vi sono stati costruiti molti condomini.\nFrazioni.\nSono inoltre frazioni del comune di Scilla, separate dai quattro quartieri del capoluogo:\nEconomia.\nUna delle principali attivit\u00e0 cui era dedita la popolazione, fino a qualche anno fa, era la pesca che trovava la sua pi\u00f9 alta espressione nella \"caccia\" al pescespada (pesca tradizionale) condotta con il lontre, una speciale barca a remi usata fino agli anni cinquanta, e successivamente con la passerella, una speciale barca a motore con una lunga passerella a prua e un'alta antenna centrale, detta \"falere\", che serve per rilevare la presenza del pesce.\nQuesta attivit\u00e0 ha rivestito un importante ruolo nell'organizzazione sociale di Scilla. Prevedeva un uso dello spazio che rispondeva a delle regole ben precise per evitare conflitti e lo sfruttamento del mare. \u00c8 importante notare come l'organizzazione del lavoro di molti pescatori fosse legato ad una profonda etica, che faceva s\u00ec che nutrissero un profondo rispetto dell'ambiente. L'attenzione verso quest'ultimo era cos\u00ec alta che i pescatori erano non a caso definiti \"guardiani del mare\".\nLa pesca, inoltre, riguardava non solo la sfera economica ma soprattutto quella culturale, sociale, e politica, dal momento che implicava relazioni sociali e strutture che regolavano la vita di tutti.\nAltra attivit\u00e0 sempre in crescita \u00e8 il turismo, attraendo Scilla per il mare, le spiagge, l'offerta di ristorazione, le bellezze naturali e le opere architettoniche.\nInfrastrutture e trasporti.\nStrade e Autostrade.\nScilla \u00e8 attraversata dalla strada statale 18 Tirrena Inferiore. Inoltre \u00e8 servita dall'omonimo svincolo dell'autostrada A2 Salerno-Reggio Calabria, collegato alla citt\u00e0 tramite la SS737 di Scilla.\nFerrovie.\nLa citt\u00e0 \u00e8 servita da due stazioni poste sulla ferrovia Salerno-Reggio Calabria: quella di Scilla e quella di Favazzina.\nPorti.\nIl porto di Scilla \u00e8 uno scalo turistico peschereccio e porto rifugio della Costa Viola, sorge sotto la rupe da cui si erge il castello \"Ruffo\" proprio all'imbocco nord dello Stretto di Messina."}
{"id": "35228", "revid": "1318658", "url": "https://it.wikipedia.org/wiki?curid=35228", "title": "Seminara", "text": "Seminara (\"Siminara\" in calabrese) \u00e8 un comune italiano di abitanti abitanti della citt\u00e0 metropolitana di Reggio Calabria in Calabria.\nFamosa per le tre Battaglie di Seminara avvenute durante le Guerre d'Italia: La prima Battaglia di Seminara, il 28 giugno 1495 durante la Prima guerra italiana, tra Francia e l'Alleanza della Spagna e di Napoli. La seconda, il 25 dicembre 1502, e la terza, il 21 aprile 1503, durante la Seconda guerra italiana, tra Francia e Spagna che, con il trattato segreto di Granada (l'11 aprile 1500), si erano appena spartite il Mezzogiorno di Federico d'Aragona.\nGeografia fisica.\nSeminara \u00e8 un comune della Piana di Gioia Tauro posto a 290\u00a0m s.l.m, delimitato da una parte dall'Aspromonte e dall'altra dal Mar Tirreno. \u00c8 di aspetto moderno perch\u00e9 ricostruito dopo il terremoto del 1908.\nStoria.\nNel 1495, durante la prima guerra italiana, si svolse nei pressi della citt\u00e0 la rinomata battaglia tra i francesi e Gonzalo Fern\u00e1ndez de C\u00f3rdoba insieme a Ferrandino d'Aragona che segn\u00f2 l'inizio della riconquista del regno di Napoli da parte di quest'ultimo.\nMonumenti e luoghi d'interesse.\nArchitetture religiose.\nNel territorio comunale di Seminara vi sono le seguenti chiese cattoliche:\nInoltre nel 2005 \u00e8 stata realizzata la chiesa dei Santi Elia e Filarete, luogo di culto dell'Arcidiocesi ortodossa d'Italia e Malta, giurisdizione ecclesiastica del Patriarcato ecumenico di Costantinopoli.\nAltro.\nMonumenti.\nNel territorio comunale di Seminara vi i seguenti monumenti:\nArcheologia.\nI pi\u00f9 importanti reperti archeologici di Seminara sono:\nArchitetture religiose antiche.\nEvangelista, chiesa dei cappuccini.\nSociet\u00e0.\nReligione.\n La citt\u00e0 fa parte della diocesi di Oppido Mamertina-Palmi e del vicariato di Palmi. Il territorio comunale \u00e8 attualmente suddiviso in tre parrocchie: Immacolata Concezione, Maria Santissima Addolorata, e Sant'Anna. Sempre in ambito del cattolicesimo sono presenti a Seminara un istituto religioso femminile, composto dalle Ancelle riparatrici del Sacro Cuore di Ges\u00f9, e due congregazioni laiche, la Confraternita di San Marco e la Confraternita di San Rocco.\nAltre religioni sono praticate dalla cittadinanza straniera residente a Seminara. In particolare \u00e8 presente, tra gli immigrati dell'est Europa, una comunit\u00e0 ortodossa che dispone di un monastero e di un proprio luogo di culto, la chiesa dei Santi Elia e Filarete.\nTradizioni e folclore.\nSono numerose le tradizioni di Seminara, soprattutto legate a festeggiamenti religiosi. La pi\u00f9 importante di esse \u00e8 la festa di Maria Santissima dei Poveri, celebrata fin dall'anno 1010 ogni 14 agosto, con solenne processione della statua della Vergine per le vie cittadine. Tra i festeggiamenti civili in onore della Madonna vi sono concerti, spettacoli pirotecnici ed il tradizionale ballo dei Giganti.Si fa anche la processione del palio, fino al 1908 c'era anche la varia alta 20 metri. L'elenco completo delle celebrazioni cattoliche che vengono svolte durante l'anno, nel territorio comunale, \u00e8 il seguente:\nCeramica.\nA Seminara si registra una vivace presenza di fornaci che perpetuano una fiorente lavorazione artigianale delle ceramiche artistiche caratterizzata dalle sue forme originali e vivacemente colorate:\u00a0tra queste si segnalano le bottiglie e fiasche antropomorfe (\"babbaluti\" o \"babbuini\"), maschere grottesche, piccole brocche con becco (\"bumbuleji\"), borracce a forma di pesce.\nCorteo storico di Carlo V.\nFamoso \u00e8 il corteo storico in memoria dell'entrata trionfante di Carlo V a Seminara dopo aver sconfitto i mori in Tunisia. Si tratta di una sfilata per le vie della citt\u00e0 con costumi d'epoca; questa manifestazione avviene la prima decade di agosto a cadenza non annuale.\nCultura.\nBiblioteche.\nLa biblioteca principale della citt\u00e0 \u00e8 la biblioteca comunale. La sua collocazione attuale \u00e8 nella sede dell'ex palazzo della pretura.\nScuole.\nNel comune di Seminara sono ubicate due scuole dell'infanzia, due scuole primarie e una scuola media, che fanno capo all'istituto \"De Zerbi - Milone\" nella citt\u00e0 di Palmi. Di queste, una scuola dell'infanzia e una primaria sono ubicate nella frazione di Barritteri.\nMusei.\nIl Museo principale \u00e8 il museo delle Ceramiche di Calabria, inaugurato nel 2019. All'interno sono presenti oggetti e manufatti suddivisi per paese di produzione, Squillace, Seminara, Mileto, Tropea, Vibo Valentia. Molte opere locali sono state donate dai ceramisti, noti come \"pignatari\" che tutt'oggi utilizzano tecniche bizantine per la produzione della stessa.\nUn secondo museo \u00e8 quello della Basilica della Madonna dei Poveri detto \"Tesoro della Basilica\" formato da tre sale. All'interno troviamo antichi ornamenti della vita religiosa, varie opere in argento e tele come l'immacolata di Giovanni Angelo d'Amato e un ritratto di Beato Angelo D'Acri.\nArte.\nDell'arte cittadina dei secoli passati non rimane molto, in quanto i vari terremoti che si sono susseguiti nel corso del tempo hanno distrutto ogni forma architettonica ed artistica. Sicuramente la pi\u00f9 antica opera custodita, arrivata intatta, \u00e8 la statua della Madonna dei Poveri risalente al VII secolo e conservata nella Basilica della Madonna dei Poveri. Sempre nella stessa possiamo trovare una statua raffigurante la Maddalena di Rinaldo Bonanno risalente alla fine del XVI secolo. L'Obelisco basiliano risalente al X secolo per opera dei monaci basiliani e ricollocato nella piazza Mercato dopo il terremoto del 1783. Le chiese cittadine sono ricche di opere cinquecentesche sottratte alle macerie. Tra queste possiamo ricordare la Madonna degli Angeli di Antonello Gagini custodita nella chiesa di San Marco e altre opere marmoree risalenti al XVI. Nel palazzo del Municipio possiamo trovare dei bassorilievi risalenti al XVI, rappresentanti la sconfitta dei francesi ad opera degli spagnoli. La pala marmorea di scuola toscana del '500 custodita nella chiesa di San Michele.\nCinema.\nIl territorio seminarese, nell'ultimo ventennio, \u00e8 stato un set naturale nel quale sono stati girati alcuni film cinematografici ed alcune serie televisive: \"The Opening\" girato nel 2010 e di \"Quel Che resta\" (2011). Alcune scene della serie \"Il Capitano\", sono state girate nelle campagne di Seminara.\nArtemisia Sanchez \u00e8 una miniserie televisiva ambientata nella Seminara del Settecento.\nDi Seminara \u00e8 il protagonista del fumetto, \"Giovanni Mascherpa, u\"n vice questore detto \"il commissario\", prodotto dalla Polizia di Stato e distribuito nelle scuole per sensibilizzare ed accrescere il senso civico nei giovani.\nMusica.\nLa musica ha svolto un ruolo importante nella storia cittadina. Tra i movimenti musicali di Seminara il pi\u00f9 importante \u00e8 rappresentato dalla \"Banda Musicale\". Formalmente istituita il 19 Settembre del 1817 tramite atto notarile, successivamente municipalizzata nel 1868 e, come da accordi con il Comune, da essa nacque anche una scuola di musica. La scuola \u00e8 attiva ancora oggi e prendeva il nome di Scuola Civica di Musica \"S.Galati\". Dal 2013 \u00e8 intitolata a Michele Mammoliti.\nCucina.\nLa cucina Seminarese \u00e8 legata alle ricorrenze religiose ed incentrata su prodotti ortofrutticoli e legumi accompagnati alla pasta fatta in casa. Tipicamente, a Natale e all'Epifania, si usa mettere in tavola tredici portate, mentre a carnevale si mangiano maccheroni, polpette e carne di maiale. La Pasqua si festeggia con l'arrosto d'agnello, i \"cuddhureddi,\" dolce infornato a base di farina dove al centro viene spesso inserito un uovo sodo\".\"\nA Seminara vengono prodotte le \"Pitte di San Martino\"\",\" un dolce tipico, a base di farina con miele, glassa di zucchero farcite di uva passa e contornate con minuscole palline zuccherate, che venivano originariamente prodotti durante il periodo natalizio. Sempre a natale, ed in particolare a San Giuseppe, vengono fatte \"i Zippuli\" o Zeppole salate, riempite con le acciughe.\nDolci tipici di Seminara sono i \"'nzuddhi\" o mostaccioli, un dolce di origine greca a base di farina e miele che veniva venduto durante le feste patronali in tutta la Calabria.\nAltri esempi di cucina sono la al forno; la struncatura; pasta e broccoli; pasta e vaianeja o Fagiolini; Friselle di mais o integrali al peperoncino, all'origano; la \"pignolata\" e le \"nacatole\" per il carnevale.\nEconomia.\nPer l\u2019elevata presenza di olivi, il settore primario \u00e8 quello maggiormente sfruttato sul territorio. Segue il settore manifatturiero con la presenza di botteghe per la lavorazione delle ceramiche, rame ed oro. Il terziario \u00e8 fortemente in crescita nella frazione di Barritteri.\nAgricoltura.\nLe aree agricole interessano gran parte del territorio comunale e i suoi prodotti rivestono un ruolo importante nell'economia locale. Le principali colture agrarie sono rappresentate da oliveti, seminativi, vigneti e qualche agrumeto.\nLe variet\u00e0 di olivo pi\u00f9 diffuse sono le \"ottobratica\" e la \"sinopolese\". Queste piante hanno un'altezza compresa tra i 15-20 metri. La coltivazione nei vari secoli, ha creato un vero e proprio \u201cbosco di ulivi\u201d.\nI seminativi sono diffusi in modo sparso sia nella parte pianeggiante del territorio, in localit\u00e0 Garanta, e sia nella parte collinare, nella frazione di Barritteri e in localit\u00e0 Piani della Corona. Si tratta di aree pianeggianti, a circa 500 metri dal livello del mare, dove si coltivano prevalentemente cereali, ortaggi, patate, fagioli, pomodori e melanzane. Tutti i prodotti sono strettamente legati all'autoconsumo o al consumo di prossimit\u00e0. Non sono infatti presenti aziende che praticano moduli intensivi, date le modeste superfici interessate.\nI vigneti, coltivati soprattutto nelle costa, hanno rivestito un ruolo importante ed hanno influenzato molto la coltura che un tempo era molto diffusa. Vi rimangono tracce di alcune cantine abbandonate o convertite in parchi. In epoca passata le terre, sottratte al bosco, furono modellate attraverso la costruzione di muri a secco, le \"armac\u00ece\" (o \"armac\u00e8re\"), che permettevano la coltivazione dell'uva anche in terreni con forti pendenze. Oggi, i pochi appezzamenti odierni vengono utilizzati per l\u2019autoconsumo.\nArtigianato.\nGi\u00e0 nel \u2018700, Seminara, era conosciuta per le sue ceramiche. Le maschere apotropaiche hanno origini greche e, secondo la tradizione, servono ad allontanare gli spiriti cattivi dalle case. Queste maschere hanno delle forme goffe.\nI ceramisti vengono detti \"Pignatari\" e producono le ceramiche seguendo le antiche tecniche bizantine. Le fornaci tradizionali sono alimentate a nocciolo di olivo.\nI colori utilizzati sono preparati direttamente in una macina mescolando il piombo cotto in una fornace con gli ossidi metallici, a base di rame per il verde, di ferro per il giallo, di manganese per il marrone, e il blu Sevres.\nOggi, le forme maggiormente lavorate, sono: orci a forma di riccio o \"\u201cporroni a riccio\u201d\", comunemente noto come il \"Riccio di Seminara\"; boccali dette \"cannate\", spesso con ornati a rilievo detti \"cuccumi\"; brocche con becco dette \"bumbuleji\"; anfore biansate dette \"lancelle\"; borracce a ciambella; borracce a forma di pesce che avevano uno scopo strettamente votivo in quanto destinate ai pellegrini che si recavano a venerare San Rocco a Rosarno; lanterne; bottiglie e fiasche antropomorfe dette \"\u201cbabbaluti\u201d\"; vasi da balcone dette \"graste\". Per finire, il \"\u201cgappacumpari\u201d\" o \u201cbevi se puoi\u201d: una brocca da vino con una serie di fori da cui pu\u00f2 bere solo chi \u00e8 molto abile.\nOltre alle ceramiche, sono ancora presenti botteghe per la lavorazione dell\u2019oggettistica in oro ed in rame, che si distingue per la fusione di vecchi e nuovi stili e per l'originalit\u00e0. La tessitura della seta su antichi telai col solo supporto delle mani, dove si realizzano splendidi tappeti.\nDi notevole pregio \u00e8 stata la produzione di manufatti in vimini e tamburelli in legno e pelle.\nInfine, la produzione di liquori e distillati, quali la grappa ha cessato la sua attivit\u00e0 intorno agli anni novanta con l'acquisto da parte di un noto marchio.\nServizi.\nNella frazione di Barritteri sono presenti alcuni parchi privati con attivit\u00e0 ricreative e di svago, aree di sosta per camper, strutture ricettive e servizi di ristorazione.\nTurismo.\nGrazie all'elevata presenza di opere storiche ed artistiche cinquecentesche, Seminara ha un forte turismo scolastico, di prossimit\u00e0 ed estero.\nEssendo un territorio morfologicamente diversificato, lo rende idoneo per attivit\u00e0 di trekking. Durante i periodi caldi vengono effettuati diverse escursioni sia sul versante interno, presso le fiumare e sia sul versante costiero, presso il sentiero del Tracciolino.\nLa spiaggia di Cala Janculla ha ottenuto, nel 2003, il riconoscimento da parte di Legambiente quale spiaggia pi\u00f9 bella della Calabria e tra le prime 10 spiagge d'Italia e ha visto l'assegnazione di 2 vele blu da parte della stessa associazione.\nInfrastrutture e trasporti.\nStrade.\nIl territorio comunale \u00e8 attraversato dall'Autostrada A2.\nI principali assi viari extraurbani che servono la citt\u00e0 sono:\nFerrovie.\nIl territorio comunale \u00e8 attraversato dalla Ferrovia Tirrenica Meridionale Battipaglia-Reggio Calabria, gestita dalla RFI SpA e la Ferrovia Gioia Tauro-Palmi-Sinopoli gestita dalle Ferrovie della Calabria (attualmente sospesa nell'esercizio).\nMobilit\u00e0 urbana.\nNel comune non \u00e8 presente una linea di trasporto locale pubblico. Le Ferrovie della Calabria e alcune societ\u00e0 private gestiscono invece i trasporti interurbani tra Seminara e gli altri centri della provincia.\nAmministrazione.\nDalla met\u00e0 del X secolo la citt\u00e0 e i suoi territori furono sotto il controllo dei Bizantini.\nDal XVI fino al XVIII secolo fu sotto la famiglia Spinelli con delle brevi interruzioni. In particolare: il Duca Carlo Spinelli fino al 1572. Succedutogli il figlio Scipione I, il quale vendette la citt\u00e0 al Conte Fabrizio Ruffo nel 1578. Nello stesso anno i cittadini riscattarono l'autonomia elevando la citt\u00e0 a Universit\u00e0 Madre , diventando di Reggio Dominio con governatore e ministri di pubblico dominio . Nel 1634, Palmi ottenne l'autonomia da Seminara .\nDalla met\u00e0 del XVII secolo abbiamo in ordine cronologico:\nNel 1809 nasce il Comune di Seminara."}
{"id": "35229", "revid": "322321", "url": "https://it.wikipedia.org/wiki?curid=35229", "title": "Serrata", "text": "Serrata \u00e8 un comune italiano di 802 abitanti della citt\u00e0 metropolitana di Reggio Calabria in Calabria.\nPer raggiungere il paese, provenendo dall'Autostrada A2, conviene uscire a Rosarno, e percorrere circa 16\u00a0km della strada statale 536, attraversando Laureana e Candidoni.\nSociet\u00e0.\nReligione.\nLa religione pi\u00f9 diffusa \u00e8 quella cattolica di rito romano. La citt\u00e0 fa parte della diocesi di Oppido Mamertina-Palmi e del vicariato di Polistena. Il territorio comunale appartiene ad un'unica parrocchia, quella intitolata a san Pantaleone. Sempre in ambito del cattolicesimo \u00e8 presente a Serrata un istituto religioso femminile, composto dalle Figlie di Santa Veronica missionarie del Volto Santo.\nTradizioni e folclore.\nSono numerose le tradizioni di Serrata, soprattutto legate a festeggiamenti religiosi. La pi\u00f9 importante di essi \u00e8 la festa di san Panteleone, patrono del paese. Tra i festeggiamenti civili in onore del santo vi sono concerti, spettacoli pirotecnici ed il tradizionale ballo dei Giganti. Oltre al suddetto evento, l'elenco completo delle festivit\u00e0 cattoliche che vengono svolte durante l'anno, nel territorio comunale, \u00e8 il seguente:\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "35230", "revid": "322321", "url": "https://it.wikipedia.org/wiki?curid=35230", "title": "Sinopoli", "text": "Sinopoli (\"Sen\u00f2poli\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nStoria.\nIl territorio di Sinopoli in antichit\u00e0 fu colonizzato dai greci, che gli diedero l'attuale nome di Sinopoli (Xen\u00f2polis, Sinopolis) (come altri centri d'origine greca che recano questo nome). Successivamente fu sotto l'impero romano e la lingua cominci\u00f2 a latinizzarsi. Trovandosi ai piedi dell'Aspromonte il paese fu sempre isolato ma il duro lavoro dei suoi abitanti permise alla comunit\u00e0 di sopravvivere.\nDurante la guerra il paese fu bombardato dagli aerei statunitensi ed andarono distrutte molte case, la chiesa e l'ospedale, oltre alla perdita di molti abitanti.\nLa cittadina cos\u00ec come il resto della Calabria soffre del problema 'Ndrangheta infatti nel paese operano alcune 'ndrine come quella degli Alvaro che hanno inquinato persino la Pubblica amministrazione e ci\u00f2 ha determinato nel 1997 lo scioglimento del Consiglio comunale da parte del Presidente della repubblica per infiltrazioni mafiose.\nFaida di Sinopoli: anni 40.\nTra il 1943 e il 1945 l'Aspromonte e la Piana di Gioia Tauro furono interessate da un violento scontro tra due potentissime bande armate, una a Sinopoli capeggiata da Gioacchino Leonello, mentre a Sant'Eufemia diretta da Vincenzo Pinneri. La faida caus\u00f2 una lunga serie di vittime nei due paesi. Il 2 luglio 1944 Vincenzo Pinneri penetra nel palazzo municipale insieme ad alcuni uomini armati, successivamente assalta la caserma dei Carabinieri costringendo i militari ad arrendersi. Dopo questi eventi i due clan furono decimati dalle forze dell'ordine nel 1945.\nSimboli.\nLo stemma del comune di Sinopoli \u00e8 stato concesso con decreto del presidente della Repubblica dell'8 dicembre 2007.\nSociet\u00e0.\nReligione.\nLa religione pi\u00f9 diffusa \u00e8 quella cattolica di rito romano. Il comune fa parte della diocesi di Oppido Mamertina-Palmi e del vicariato di Palmi. Il territorio comunale appartiene ad una sola parrocchia, quella dedicata a Santa Maria delle Grazie.\nTradizioni e folclore.\nSono numerose le tradizioni di Sinopoli, soprattutto legate a festeggiamenti religiosi. La pi\u00f9 importante di esse \u00e8 la festa di Maria Santissima delle Grazie, celebrata l'8 settembre, con solenne processione della statua della Vergine per le vie del paese e con la \"fiaccolata degli ulivi\". Tra i festeggiamenti civili in onore della Madonna vi sono concerti, spettacoli pirotecnici ed il tradizionale ballo dei Giganti. L'elenco completo delle celebrazioni cattoliche che vengono svolte durante l'anno, nel territorio comunale, \u00e8 il seguente:\nEconomia.\nIl paese produce frutta, verdura, fichi secchi, legna, formaggio, vino, carne, olive, olio d'oliva.\nSinopoli \u00e8 inoltre circondato da molte sorgenti d'acqua minerale, ognuna con un proprio gusto e caratteristiche minerali.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "35232", "revid": "322321", "url": "https://it.wikipedia.org/wiki?curid=35232", "title": "Stignano", "text": "Stignano (\"Sten\u00e0no\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nOrigini del nome.\nL'etimologia di Stignano \u00e8 tuttora incerta. Vi sono due possibilit\u00e0: una derivazione greca da \"sten\u00f2s\" cio\u00e8 luogo angusto, stretto o dal gentilizio latino \"Stenianum\" possedimento/villa di Stenus/Stenius. In un diploma greco di Giovanni Terista datato 1121 \u00e8 nominato come \"\u03a3\u03c4\u03b9\u03bd\u03bd\u03b9\u1fb6\u03bd\u03bf\u03bd\".\nStoria.\nNel 1121 Stignano viene indicato come chorion, un villaggio bizantino, ma i beni posseduti dalla famiglia \"Mantes\" in questo luogo si attestano gi\u00e0 dalla seconda met\u00e0 del X secolo.\nPer un lungo periodo \u00e8 stato un casale del demanio di Stilo col nome di \"Steniani\".\nStignano diventa comune autonomo il 4 maggio del 1811 durante il periodo francese.\nNel 1605 il piccolo casale di Stignano diede i natali a Francesco Cozza conosciuto per aver contribuito ad abbellire molte fra le chiese e palazzi romani, oltrech\u00e9 lasciare la sua impronta in molte altre citt\u00e0 d'Italia.\nAlcuni dei suoi capolavori sono conservati nei musei dell'Aquila, Napoli, Roma, Vienna ed Amsterdam.\nPare che fosse cugino, per parte di madre, del filosofo Tommaso Campanella.\nNegli anni '60 del XX secolo nasce una disputa sulla natalit\u00e0 di Tommaso Campanella con il comune di Stilo.\nNel 1968 un decreto ministeriale afferma che il filosofo calabrese \u00e8 effettivamente nato a Stignano che allora apparteneva alla contea di Stilo. Nei pressi del maestoso Palazzo Lamberti si trova ancora intatta la casa di Tommaso Campanella dove, secondo alcune testimonianze, nacque il celebre filosofo.\nDa settembre 2009 Stignano accoglie l'appello del sindaco di Riace Domenico Lucano di aiutare il sindaco di Lampedusa Dino De Rubeis per l'accoglienza di alcuni migranti in case sfitte.\nMonumenti e luoghi d'interesse.\nVilla di delizie tardo-barocca edificata in localit\u00e0 Scin\u00e0 intorno al 1740 dalla famiglia Lamberti di Stignano aggregata dal 1690 al Sedile dei nobili della citt\u00e0 di Stilo. Il pian terreno su lato est dell'edificio ospita una cappella gentilizia con tre altari in stucco e una statua di San Leonardo probabilmente proveniente dalla vecchia chiesa omonima in Stignano non pi\u00f9 esistente.\nil giardino \u00e8 abbellito di un scenografico ninfeo con fontane e termina lungo un viale che porta alla fontana in marmo raffigurante due \"delfini\" . Il gruppo marmoreo di Tancredi e Clorinda domina il prospetto principale ma nel passato tutto il recinto in muratura fu pregevolmente arricchito di stucchi e ospitava statue in marmo a mezzobusto. La villa di Scin\u00e0 della famiglia Lamberti fu pignorata dai creditori nel 1752 e nel 1761 fu acquistata ad un'asta in Napoli dal marchese Lorenzo Clemente di San Luca anche barone della limitrofa Motta Placanica il quale, grazie alla sua particolare sensibilit\u00e0, ampli\u00f2 il nucleo centrale originario con due ali laterali. Nell'Ottocento fu ceduta ai marchesi Avati di Polistena ed infine nel 1830 fu acquistata da Francesco Maria Caristo , rampollo emergente della famiglia stignanese. Quest'ultima famiglia che ha dato l'attuale nome alla villa detiene ancora la propriet\u00e0. \nNel 1984 Poste Italiane ha emesso un francobollo con la Villa Caristo.\nIl monastero fu fondato nel 1618 dai Padri Minori Riformati di San Francesco d'Assisi sotto il titolo di \"Santa Maria degli Angeli\". La chiesa annessa ospitava la cappella di Sant'Antonio da Padova e la cappella gentilizia della famiglia Lamberti dedicata a San Pietro d'Alcantara. Il grande terremoto del 1783 danneggi\u00f2 leggermente l'edificio ma venne comunque soppresso per ordine della Cassa Sacra. Il convento venne riaperto durante il Decennio francese (1806-1815) sotto il titolo di Sant'Antonio di Padova. La statua del santo, un capolavoro in cartapesta leccese del 1710, da allora fu traslata sull'altare principale. L'altare maggiore e la decorazioni della navata sono stati abbelliti con stucchi decorativi da maestranze locali tra il XIX e il XX secolo. Il chiostro del convento racchiude un piccolo giardino con al centro una cisterna per la raccolta dell'acqua piovana. La facciata della chiesa \u00e8 stata riconfigurata secondo lo stile architettonico del ventennio fascista.\n\u00c8 un \"casino\" fortificato costruito, tra il 1710 e il 1720, dal capitano e patrizio stilese Giuseppe Lamberti, secondo i canoni dell'architettura militare su un promontorio dello storico \"suffeudo\" di San Fili. Pregevole il salone ottagonale del piano nobile e il ponte levatoio di accesso trasformato in seguito in muratura. Nelle vicinanze del castelletto i Lamberti edificarono anche una chiesetta di campagna dedicata a Santa Maria del Carmine . Nella seconda met\u00e0 del XIX sec. i Lamberti alienarono tutta la propriet\u00e0 di San Fili a Ponziano Alvaro di Riace. Attualmente il castelletto e la chiesa rurale sono di propriet\u00e0 del Comune di Stignano .\n\u00c8 una torre di guardia vicereale, adesso semidistrutta, costruita nel XVI secolo, utilizzata per gli avvistamenti delle incursioni della pirateria turca.\nAll'interno una lapide commemorativa del 1756\nGeografia antropica.\nFrazioni.\nLe frazioni di Stignano sono: Colture, Favaco, Sala, Scin\u00e0 (Greco-Calabro: Skini\u00e0), Stignano Mare."}
{"id": "35233", "revid": "1788047", "url": "https://it.wikipedia.org/wiki?curid=35233", "title": "Stilo (Italia)", "text": "Stilo (\"Stilu\" in calabrese, \"Stylon\" in greco-calabro) \u00e8 un comune italiano di abitanti della citt\u00e0 metropolitana di Reggio di Calabria in Calabria, ed inserito nel circuito de I borghi pi\u00f9 belli d'Italia.\nGeografia fisica.\nStilo si trova ai piedi del Monte Consolino.\nNelle vicinanze di \"Ferdinandea\", si estende il bosco di Stilo, un esempio tipico di bosco delle Serre calabresi, con abeti bianchi e faggi e con un ricco sottobosco con forte presenza di eriche e agrifogli. Come fauna sono presenti il gatto selvatico, la martora e numerose specie di picchi.\nDista circa 150\u00a0km da Reggio Calabria e 75\u00a0km da Catanzaro.\nIl territorio si estende, con un sottile lembo, fino al mare in localit\u00e0 Caldarella (Caddareda, in dialetto stilese).\nDal punto di vista idrografico lungo tutto il territorio di Stilo scorre la fiumara Stilaro, nell'area boschiva e montana del comune sono state edificate la Diga Giulia e la Diga Azzarera non pi\u00f9 in uso.\nSempre in quest'area scorrono i suoi affluenti Folea, Mila e Ruggero, verso l'area pianeggiante si aggiungono provenienti da Pazzano il torrente Troia e il Fosso Brun\u00eca. Lo Stilaro sfocia infine nel mar Jonio in contrada Caldarella.\nFrazioni.\nBordingiano; Caldarella; Maleni; Napi; Malafran\u00f2; altre zone rurali.\nOrigini del nome.\nSecondo il Barrio e il Marafioti Stilo prende il nome dalla fiumara Stilaro e non viceversa come pensa l'Aceti, il quale ritiene che la citt\u00e0 abbia ricevuto tale nome in virt\u00f9 della conformazione a colonna, in greco: \"Stylon\", del promontorio di Cocinto (attuale Punta Stilo) dove si trovava una volta il primo insediamento. Altri pensano si chiami Stylon, appunto colonna, per la forma del Monte Consolino, sua attuale ubicazione,\nStoria.\nEt\u00e0 antica.\nLe origini di Stilo sono legate alla distruzione durante il periodo greco da parte di Dionisio I di Siracusa della citt\u00e0 di Kaulon. Secondo Apollinare Agresta (Vita di San Giovanni Therestis, 1677) fu edificata in ben 3 luoghi diversi, di cui la prima volta nel promontorio di Cocinto, attuale Punta Stilo (da indagini subacquee effettuate negli anni '80 sarebbe stata individuata l'area in cui sorgeva il \"Coynthum Promontorium\" citato nelle fonti greche.), nel medioevo sempre in quest'area sulla destra della fiumara Assi e infine sul Monte Consolino.\nIn principio fu una citt\u00e0 fortificata, un oppidum magnogreco di nome \"Consilinum\" o in greco \"Kosilinon\" (da kosi= villaggio e silinon = della luna).\nStilo nel periodo del basso impero romano era considerata la Kaulonia italiota e successivamente cambi\u00f2 il nome in Stilida.\nIl nome Stilida deriva dalla fiumara Stilaro, dalla forma del promontorio allungato e dalla colonna del tempio di Giove Omorio.\nConsiderata nell'Itinerarium Antonini una stazione itinerante distante 400 stadi (Unit\u00e0 di misura di distanza greca) da Locri.\nNella regione dei \"Salti\" (in latino \"saltus\") separato dalle localit\u00e0 Malafrana a est, Maddaloni, Troiano e Napi a sud e da localit\u00e0 Maleni e dallo Stilaro a nord \u00e8 stato ritrovato l\u2019unico complesso residenziale romano in villa, denominata \"villa di localit\u00e0 Maddaloni\" dell'area a cui \u00e8 stato attribuito uno sviluppo in senso monumentale nel corso del III secolo e almeno altri 4 siti tardo-antichi a corona.\nEt\u00e0 medievale.\nUna battaglia navale avvenne (senza fonte) tra le navi saracene di Nasar e le navi bizantine nell'880, al largo di Punta Stilo. Questa localit\u00e0 allora era chiamata \"Le colonne\", in greco \"Steilai\".\nStilida divenne parte dell'Impero Bizantino nel VI secolo. Stilida era situata nei pressi di Punta Stilo alla destra della fiumara Assi.\nIl 15 luglio del 982 sub\u00ec danni a causa di una battaglia tra Ottone II e gli arabo-bizantini, vinta da questi ultimi.\nNel 995 verrebbe rapita nel casale (chorion bizantino) di Cursano, sito in localit\u00e0 \"Botterio Signore\" la madre di Giovanni Theristis incinta dello stesso e tradotta a Palermo. 14 anni di dopo Giovanni sarebbe tornato a Stilo e da allora si sarebbero tramandate leggende e credenze popolari sul suo conto.\nSar\u00e0 lungo il corso del medioevo che gli abitanti della costa andranno a vivere sempre di pi\u00f9 verso l'interno creando i nuclei medievali degli attuali paesi della Vallata dello Stilaro; come gli abitanti di Stilida che si sposteranno sul Monte Consolino e solo in un terzo momento dove si trova oggi Stilo.\nNel IX secolo venne costruita la Cattolica di Stilo.\nTra il 1065 e il 1071 Stilo resiste all'invasione Normanna.\nAi tempi era definita oppidum, cio\u00e8 citt\u00e0 fortificata con cinte murarie. Vi erano 5 porte d'accesso: Porta Stefanina, Porta Terra, Porta Reale, Porta Scanza li Gutti e Porta Cacari.\nTra il X e l'XI secolo nascono e si espandono i monasteri di diritto metropolitico di Santa Maria (Theot\u00f3kos) d'Arsafia, documentato come il pi\u00f9 antico sul territorio (all'inizio della seconda met\u00e0 del X secolo, durante la reggenza del metropolita di Reggio Teofilatto), di San Leonte (oltre la met\u00e0 dell'XI secolo), di San Pietro dei Salti e di San Nicola di Soumpesa.\nNei pressi del territorio di Arsafia sono stati anche individuati 4 siti in cui vi erano presenti tre famiglie: Ardabastonai, Mantes, Koubouklesioi. Sempre nel X secolo in localit\u00e0 Salti, alcuni documenti bizantini e poi normanni attestano la presenza di possedimenti delle famiglie Gaidarokrites, Kasiris, Phylores, Phouphounkouloi e Oursoleon ed inoltre i monasteri e oratori come quello di Santa Maria del Primicerio e Santo Pietro dei Salti ed il \"chorion\" (villaggio bizantino) di \"Trogion\".\nIn localit\u00e0 Marone e Muturavolo si ritrovano i possedimenti delle famiglie Karbounes, Parillas, Maronites e Philommates risalenti alla seconda met\u00e0 del X secolo e alla prima met\u00e0 dell'XI secolo. Nei pressi si trova il chorion di \"Rousiton\".\nCol periodo normanno Stilo diventa di Regio Demanio a differenza di altre citt\u00e0 come Cotrone, Catanzaro e Gerace di propriet\u00e0 di signori feudali. Conserver\u00e0 questo privilegio fino nel XIV secolo quando Carlo V di Spagna gli revocher\u00e0 i privilegi.\nFino al 1094, anno in cui Ruggero II concesse alcune terre demaniali ad istituti religiosi, Stilo comprendeva i casali di:\nNel 1260, sotto Carlo I d'Angi\u00f2, la citt\u00e0 di Stilo risulta Demaniale: \"il suo castello era munito di reale presidio contando per una delle principali fortezze della provincia\".\nI giacimenti di Stilo, conosciuti fin dai secoli a.C., nel 1094 risultano possedimenti dei Certosini di Serra San Bruno in seguito a donazione del Conte Ruggero il Normanno. Qui nacque la ferriera che utilizzava anche il ferro estratto dal sottosuolo di Pazzano attorno al monte Stella, appartenuta agli Aragonesi e ceduta poi, assieme alle limitrofe ferriere di Spadola e di Fabrizia nel 1523, da Carlo V a Cesare Fieramosca, fratello del famoso Ettore. Durante tutto il \u2018600 gli impianti di Stilo producevano in gran quantit\u00e0. Nella ferriera stilese si lavoravano manufatti ferrosi per uso civile e militare, come \"i tubi dell'acquedotto di Caserta, in base ai modelli ed ai disegni preparati dal Vanvitelli\" come scrive G. Rubino. Questi, derivata dall'inventario del 1761, ne traccia una descrizione della consistenza delle cosiddette \"Ferriere Vecchie\" di Stilo, per distinguerle dalle nuove ubicate presso il vicino corso d'acqua Assi. \"Esse comprendevano, oltre ad una piccola cappella ed alla residenza per l'amministratore ed i militari di guarnigione, due fonderie, otto ferriere ed una sega idraulica...\".\nEt\u00e0 moderna.\nNel 1540 Carlo V d'Asburgo vendette le terre demaniali di molti paesi tra cui Stilo poich\u00e9 serviva denaro per difendere i territori italiani dalle invasioni turche. Stilo finisce nelle mani del marchese Concublet di Arena.\nIl 5 settembre 1568 nacque a Stilo il filosofo Tommaso Campanella. Nel 1575 il re di Spagna Filippo II restituisce il Demanio e la contea a Stilo.\nSotto Filippo III avviene una ribellione capeggiata da Campanella e soffocata dal governo spagnolo. Nel 1599 Tommaso Campanella organizza una rivolta contro gli Spagnoli.\nStilo nuovamente regio Demanio.\nNel 1658 sotto il regno di Filippo IV furono riconcessi i privilegi di regio Demanio da come si evince dalla \"Copia del Real Decreto Della Maest\u00e0 del R\u00e8 Nostro Signore Filippo Quarto in confirmatione dell'antichisimo Demanio e Reali Pirvilegii ella Regia Citt\u00e0 di Stilo nel Regno di Napoli\".\nLa gestione del regio demanio era rappresentata da varie figure tra cui la pi\u00f9 importante il Sindaco coadiuvato dagli assessori, che restava in carica un anno.\nLa giustizia si componeva invece del Giudice, amministratore della giustizia ordinaria insieme all'avvocato e all'auditore.\nIl Baglivo, magistrato, poi c'era il Mastrodatti, cancelliere che redigeva gli atti dei processi, il Baiulo, magistrato che rappresentava il potere del sovrano\nIl Capitano era invece la persona incaricata di gestire la giustizia criminale insieme a una corte e un notaio.\nIl Mastrogiurato eseguiva gli ordini del Capitano.\nNel 1718 cos\u00ec era ripartita la demografia del Regio Demanio di Stilo e dei suoi casali:\nVerso il 1770 il sito siderurgico di Stilo viene abbandonato e ne viene edificato un altro a Mongiana ben pi\u00f9 grande, ricco e pi\u00f9 vicino agli sbocchi commerciali e comunicativi come Serra San Bruno e Pizzo.\nNel 1783 la Calabria viene colpita da un terremoto che danneggia anche il borgo di Stilo. Dopo il terremoto cos\u00ec era la suddivisione demografica:\nNel 1806, quando i francesi si impossessano del Regno di Napoli Stilo viene saccheggiata dalle sue truppe. Stilo per il decreto n. 922 per la nuova circoscrizione delle quattordici province del regno di Napoli cessa di essere regio demanio e i suoi casali vengono resi comuni autonomi.\nViene istituito il \"Circondario di Stilo\" di cui fanno parte i comuni di: Bivongi, Stignano, Pazzano, Riace, Monasterace, Camini, Guardavalle e Placanica. Il circondario fa parte del \"Distretto di Gerace\" della Provincia di Calabria Ultra.\nEt\u00e0 contemporanea.\nDal 2000, si \u00e8 ripresa la celebrazione del Palio di Ribusa che avviene ogni prima domenica di agosto.\nDal 2009 il Castello normanno di Stilo \u00e8 in restauro.\nNel 2010 \u00e8 stata restaurata la Cattolica.\nNel settembre 2012 il Diving Center Punta Stilo scopre in localit\u00e0 Boario del \"Gran Bosco di Stilo\" dei massi molto simili alle pietre neolitiche di Nardodipace con incisi dei segni e forme geometriche, si attende uno studio approfondito dell'Universit\u00e0 di Reggio Calabria.\nDal 12 maggio 2019 il prefetto di Reggio Calabria insedia un commissario straordinario a causa dello scioglimento del comune volto dal Ministero dell'interno per forme di ingerenza sull\u2019azione amministrativa dell\u2019Ente da parte della criminalit\u00e0 organizzata.\nIl ricorso al commissariamento \u00e8 stato respinto dal TAR del Lazio.\nMonumenti e luoghi d'interesse.\nArchitetture religiose.\nStilo nella sua storia ha annoverato ben 18 chiese, molte delle quali perdute dopo il terremoto del 1783.\nAltri monumenti.\nLaura con affreschi di origine bizantina, uno rappresentante il Redentore che benedice i due santi Cosma e Damiano, un altro raffigurante San Sebastiano.\nViene ricordata da Tommaso Campanella nel sonetto \"Sovra\" il monte di Stilo.\nOpera araba che testimonia l'alleanza tra Bizantini e Arabi, rappresentati da due delfini intrecciati, per scacciare Ottone II di Germania da queste terre.\nIl 13 luglio dell'anno 982 si svolse difatti la battaglia di Stilo con la sconfitta dell'imperatore sassone.\nIl castello, costruito da Ruggero il Normanno sul monte Consolino, risale all'XI secolo. Di forma rettangolare e cinto da opere di difesa oramai ai nostri giorni ne rimangono i ruderi delle mura perimetrali, delle torri e delle porte.\nFu distrutto dai Francesi durante la guerra con Carlo V nel XVI secolo.\nUno degli antichi 5 ingressi di Stilo, accanto alla Chiesa di San Domenico, rimaneggiata nel Seicento era chiamata cos\u00ec perch\u00e9 confinava con il territorio del \"Convento di Santo Stefano del Bosco\".\nCultura.\nEventi.\nOgni anno d'estate la prima domenica di agosto si svolge il Palio di Ribusa (chiamato cos\u00ec per la fiera che si svolgeva a Stilo fin dal 1600) in cui Stilo svolgeva il ruolo di contea raccogliendo a s\u00e9 i feudi di Pazzano, Stignano, Guardavalle, Riace e Camini.\nGeografia antropica.\nDI seguito un elenco delle contrade urbane e di campagna di Stilo:\nEconomia.\nA Stilo \u00e8 presente un'azienda d'imbottigliamento di acqua minerale, Mangiatorella, con uno stabilimento di 8000\u00a0m\u00b2, un'azienda di autotrasporti e piccole imprese. L'abitato \u00e8 prevalentemente coinvolto nel settore agricolo. Grazie alle sue chiese, in particolare la cattolica di Stilo, al Palio di Ribusa e alla storia del borgo \u00e8 in via di sviluppo il settore turistico-culturale.\nInfrastrutture e trasporti.\nAuto.\nIl paese \u00e8 raggiungibile in auto dalla Strada provinciale 9 (Ex. SS 110) provenendo da Monasterace dove si collega con la strada statale 106 o da Pazzano.\nAutobus.\nL'unica linea che collega il comune di Stilo \u00e8 quelle dell'azienda autolinee Federico con la linea \"Mangiatorella - Locri\".\nSport.\nL'unico sport praticato a Stilo \u00e8 il calcio. La squadra di calcio della citt\u00e0 \u00e8 la ASD Stilese. Nata negli anni '70 dedicata a \"Guido Mesiti\", da li sono passati calciatori come Alfonso Tassone, morto prematuramente. Dalla Stilese \u00e8 nato anche un calciatore, che \u00e8 diventato poi il pi\u00f9 famoso, Gigi Marulla. \u00c8 stato calciatore anche del Genoa ma soprattutto del Cosenza. Qui ha fatto 100 gol ed il suo sogno \u00e8 stato quello di portare il Cosenza in serie A, solo che non ci \u00e8 riuscito. Al termine della carriera ha fatto l'allenatore delle giovanili chiamate \"Marca\", fin quando il 19 luglio 2015 mor\u00ed di infarto. La Stilese \u00e8 stata riscritta una seconda volta nel 2006 stavolta dedicata ad Alfonso Tassone. Adesso, che dopo aver conquistato il primato nel campionato di Prima Categoria alla fine della stagione sportiva 2015/2016, \u00e8 approdata per la prima volta nella sua storia nel campionato di Promozione.\nNel corso del 2017 sono iniziati i lavori per l'adeguamento del campo di calcio alla nuova categoria.\nDa giugno 2017 \u00e8 attivo il campo volo \"Ali dello Stilaro\" in localit\u00e0 \"Caldarella\" a Stilo."}
{"id": "35234", "revid": "5695", "url": "https://it.wikipedia.org/wiki?curid=35234", "title": "Gioved\u00ec", "text": "Gioved\u00ec \u00e8 il giorno della settimana tra il mercoled\u00ec e il venerd\u00ec, dal latino \"Iovis dies\" \u00abgiorno di Giove\u00bb. \nL'inglese Thursday e il tedesco Donnerstag derivano invece dal nome del dio germanico Thor (\u00abtuono\u00bb, in inglese antico \"Thur\" o \"Thunor\" e in tedesco \"Dnar\", da cui anche l'inglese moderno \"thunder\" e il tedesco \"donner\") che venne equiparato, sulla base delle sue funzioni, a Giove nella \"interpretatio\" romana; fulmine e tuono sono infatti collegati alle figure di Thor e Giove.\nIl gioved\u00ec nella cultura e nell'arte.\nGiove, che d\u00e0 il nome al gioved\u00ec, \u00e8 associato ai concetti di abbondanza, crescita e prosperit\u00e0, spesso in contrapposizione al venerd\u00ec magro. \nGiove \u00e8 infatti il pianeta pi\u00f9 grande del sistema solare, e nella mitologia greco-romana, in cui era conosciuto anche come Zeus, era il capo supremo degli dei olimpici.\nSia Giove che Thor, inoltre, pur rappresentando la forza devastante dei fulmini e delle tempeste, erano associati al potere di fertilizzare i campi. Lo storico Adamo da Brema riferisce che \u00abThor \u00e8 signore dell'aria; \u00e8 lui che comanda al tuono e al lampo, al vento e alla pioggia, al bel tempo e ai raccolti\u00bb. Tra gli alberi sacri venerati dagli antichi Germani vi era in particolare la quercia, dedicata per la sua maestosit\u00e0 al dio Donar, corrispettivo del norreno Thor.\nL'ultimo gioved\u00ec del Carnevale \u00e8 denominato \u00abgioved\u00ec grasso\u00bb proprio in riferimento all'usanza di eccedere nel mangiare cibi ghiotti, ed \u00e8 a volte considerato la vera data di inizio della festa, che si protrarr\u00e0 fino al marted\u00ec seguente. Anche un detto popolare romano raccomanda \u00abgioved\u00ec gnocchi\u00bb come pasto sostanzioso.\nIn numerologia il gioved\u00ec partecipa delle virt\u00f9 del numero cinque, essendo tradizionalmente conteggiato come il quinto giorno a partire dalla domenica. In astrologia \u00e8 un giorno propizio per la spiritualit\u00e0, la giustizia, il benessere e il gioco d'azzardo. Nella Sala delle Arti liberali e dei Pianeti di palazzo Trinci a Foligno, il gioved\u00ec corrisponde all'adolescenza fra le sette et\u00e0 della vita umana, ed all'aritmetica fra le scienze.\nFestivit\u00e0 religiose e altre ricorrenze.\nIl gioved\u00ec grasso, che d\u00e0 inizio all'ultima settimana di Carnevale prima del mercoled\u00ec delle ceneri, era storicamente un giorno festivo. Nella zona di Firenze \u00e8 chiamato anche \u00abberlingaccio\u00bb.\nPer il cristianesimo \u00e8 di particolare importanza il Gioved\u00ec santo, nella settimana che precede la Pasqua. Di gioved\u00ec, tradizionalmente, cadono le solennit\u00e0 dell'Ascensione (40 giorni dopo Pasqua) e del Corpus Domini (60 giorni dopo Pasqua), spostate in alcuni paesi alla domenica immediatamente seguente. \nNegli Stati Uniti cade di gioved\u00ec, il quarto di novembre, il giorno del Ringraziamento.\n\u00c8 noto come \u00abgioved\u00ec nero\u00bb il 24 ottobre 1929, giorno in cui ebbe inizio il crollo economico che port\u00f2 alla grande depressione.\nGioved\u00ec \u00e8 il giorno in cui nel Regno Unito vengono tradizionalmente tenute le elezioni."}
