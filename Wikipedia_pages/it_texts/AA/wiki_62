{"id": "25784", "revid": "1833487", "url": "https://it.wikipedia.org/wiki?curid=25784", "title": "Preistoria della Sicilia", "text": "La preistoria della Sicilia \u00e8 quel lunghissimo lasso di tempo che va dalla comparsa di uomini sull'isola fino al momento in cui arrivarono le popolazioni dei Sicani e dei Siculi.\nLe origini della presenza dell'uomo in Sicilia sono oggetto di dibattito tra gli studiosi di paletnologia, cos\u00ec come dubbia \u00e8 la sequenza di altre forme di vita che precedettero l'uomo. Per la Sicilia va tenuta in conto la distanza dagli epicentri dei fenomeni di glaciazione del Nord Europa e dell'arco alpino. Per questa ragione, in Sicilia come in tutto il Mediterraneo, ai dati relativi alle sedimentazioni vanno sovrapposte le informazioni derivate dagli studi dei fenomeni eustatici: le diverse linee di riva vengono evidenziate o da fenomeni erosivi o da serie di fori circolari prodotti dai litodomi.\nLa Sicilia prima dell'uomo.\nPrima della comparsa dell'uomo la Sicilia ha subito grandi evoluzioni di tipo geologico che l'ha portata a una progressiva emersione dal mare grazie anche alla pressione della placca africana. Di seguito vengono mostrate le fasi di questa emersione.\nLa comparsa dell'uomo e la presenza animale.\nFino alla fine degli anni sessanta, l'arrivo dell'uomo sull'isola era datato al periodo epigravettiano del Paleolitico superiore (tra i 30\u00a0000 e i 20\u00a0000 anni fa).\nIn quasi tutte le grotte dell'isola, al di sotto dei livelli epigravettiani si trovano strati di sedimento rossiccio (cosiddette \"terre rosse\") che presentano una ricca fauna pachidermica ora estinta ma nessuna traccia dell'uomo. Assai significativa risulta la presenza dell'elefante (\"Palaeoloxodon mnaidriensis\", \"Palaeoloxodon melitensis\" e \"Palaeoloxodon falconeri\"), oltre a quella della iena, dell'ippopotamo e del ghiro gigante \"Leithia melitensis\". Si tratta di specie tipiche dell'isola, il che farebbe pensare a forme di vita ormai isolate, quindi posteriori alla glaciazione Riss. In particolare, le datazioni su questi resti fossili (ottenuti attraverso racemizzazione degli amminoacidi) hanno indicato per \"Palaeoloxodon falconeri\" della grotta di Spinagallo un valore di 550\u00a0000 anni, mentre 180\u00a0000 anni avrebbero i resti di \"Palaeoloxodon mnaidriensis\" della grotta dei Puntali.\nMancando una correlazione stratigrafica tra la presenza umana e questa fauna ormai estinta, rimaneva confermata l'ipotesi secondo cui l'uomo fosse giunto in Sicilia solo nel tardo Pleistocene.\nQuesto panorama \u00e8 stato messo in dubbio da alcune scoperte effettuate da Gerlando Bianchini, negli anni sessanta direttore di banca di Agrigento, il quale, appassionato di paleoetnologia, rinvenne diversi manufatti nel piano di campagna del fiume Platani. Queste scoperte sono state accolte con molto scetticismo dalla comunit\u00e0 scientifica, in particolare nella loro pretesa di rintracciare gli australopitechi in Sicilia e ponendo l'isola come testa di ponte verso l'Europa della diffusione della specie umana dall'Africa (in particolare dalla gola di Olduvai e dalla valle dell'Omo).\nIl quesito sull'origine della presenza umana in Sicilia \u00e8 legato infatti all'ipotetica esistenza di un collegamento geologico tra la Sicilia e l'Africa o tra la prima e l'Italia, ancora oggi oggetto di discussioni. La profondit\u00e0 del mare tra la Sicilia e Capo Bon si mantiene sui 200 metri di profondit\u00e0, ma nella fascia centrale c'\u00e8 una spaccatura larga alcune decine di chilometri, ed \u00e8 dubbio che questa spaccatura sia mai stata sgombra d'acqua, anche in qualche epoca glaciale.\nCirca quaranta furono i siti in cui Bianchini rinvenne manufatti litici inquadrabili, per analogie tipologiche, ai \"pebble tools\" del Paleolitico inferiore o alle amigdale acheuleane. Le pietre bifacciali scoperte da Bianchini hanno origine sconosciuta poich\u00e9 sono state ritrovate in giacitura secondaria, cio\u00e8 giunte l\u00ec dove sono state raccolte o a causa di naturali erosioni o di movimenti tettonici o addirittura come parte della malta che i Romani utilizzarono per la costruzione di abitazioni a Eraclea Minoa.\nSe confermata la ricostruzione di Bianchini, la preistoria in Sicilia farebbe un balzo all'indietro di un milione di anni. Resta comunque dubbia la presenza di un'industria litica dopo l'apertura dello stretto di Messina. Se risulta chiaro che la presenza umana molto probabilmente vada collocata prima del Paleolitico superiore, il contesto cronologico resta assai oscuro. L'assenza di relazioni contestuali con la fauna del Pleistocene superiore potrebbe essere un indizio per inserire la comparsa dell'uomo sull'isola intorno a 300\u00a0000 anni fa, come se l'uomo avesse trovato il suo spazio solo in occasione dell'estinzione della fauna caratterizzata da \"Palaeoloxodon falconeri\", ma resterebbe oscuro perch\u00e9 di fronte alla successiva fauna caratterizzata da \"Palaeoloxodon mnaidriensis\" non vi sia pi\u00f9 traccia dell'uomo, almeno fino al Paleolitico superiore dell'industria epigravettiana. In tale contesto, determinante risulta la maggiore o minore incisivit\u00e0 degli scavi in determinate zone dell'isola, che pu\u00f2 restituire false evidenze.\nMentre alcuni autori, tra i quali Raymond Vaufrey e lo stesso Bianchini, datano questi manufatti al Paleolitico inferiore, Nicoletti li inquadra nell'ambito del fenomeno campignano (dal nome di Campigny, in Normandia, dove \u00e8 stata individuata una \"facies\" sviluppatasi dal Neolitico al II millennio a.C.), databile tra il Neolitico e l'et\u00e0 del bronzo. \nAttenendosi a questa ricostruzione, interpretando quindi i \"pebble tools\" come resti molto pi\u00f9 tardi, da inquadrare nel campignano, la comparsa dell'uomo sull'isola coinciderebbe con il fenomeno di miniaturizzazione dei manufatti litici, un'evoluzione universalmente attestata che facilit\u00f2 l'innesto dei manufatti su supporti lignei o ossei. Il microlitismo prender\u00e0 comunque piede in Sicilia, in modo inequivocabile, nel Mesolitico. Questi cacciatori epigravettiani della Sicilia non poterono incontrare le varie specie endemiche di elefante nano, n\u00e9 l'\"Hippopotamus pentlandi\" Meyer (quello della grotta di San Teodoro, con il metodo della racemizzazione degli amminoacidi, \u00e8 stato datato intorno ai 190\u00a0000 anni fa). Gli unici grandi mammiferi che vivevano in questa epoca erano l'\"Equus asinus hydruntinus\", un equide simile all'asino e l'uro, \"Bos primigenius\". Altre prede dell'uomo erano il cinghiale (\"Sus scrofa ferus\"), la volpe e il cervo.\nEt\u00e0 della pietra.\nPaleolitico superiore.\nIl Paleolitico superiore sembra essersi sviluppato in Sicilia con un certo ritardo rispetto a quello peninsulare: delle tipiche industrie post-musteriane sono rappresentate solo le fasi pi\u00f9 tarde. Le evidenze archeologiche pi\u00f9 importanti, almeno in termini di quantit\u00e0, provengono dalle grotte della costa nord-occidentale e sud-orientale dell'isola. Esse sono il prodotto di campagne di ricerca che hanno evidentemente sottovalutato la ricchezza dei resti di altre zone. Non sono mai state rintracciate nelle sequenze archeologiche riferibili a questo periodo sovrapposizioni tra tipologie di industria diverse, in modo da consentire di relazionarle tra loro nel tempo: si \u00e8 quindi soliti adottare in questi casi metodi statistici ed evidenziare tendenze, anche se a volte tale metodologia \u00e8 ostacolata dal fatto di avere a disposizione soltanto dati e analisi provenienti da scavi vecchi, effettuati senza curarsi del mantenimento della sequenza stratigrafica.\nL'approccio statistico di Georges Laplace ha consentito di concludere che le origini del Paleolitico superiore in Sicilia vanno poste all'inizio dell'Aurignaziano evoluto (come al riparo della Fontana Nuova di Marina di Ragusa, risalente a circa 30\u00a0000 anni fa). Concorda con questa opinione Luigi Bernab\u00f2 Brea. A Fontana Nuova, l'industria litica si caratterizza per l'assenza di lame e punte a dorso abbattuto, uno dei manufatti caratteristici dei pi\u00f9 tardi complessi epigravettiani. Il piano di percussione di alcune lame indica una certa arcaicit\u00e0, collegabile a tipologie musteriane. Una differenza notevole rispetto alle tipologie proprie dell'Aurignaziano \u00e8 l'assenza di punte d'osso a base spaccata, forse perch\u00e9 quegli strumenti erano ormai in disuso (uno dei motivi per cui Laplace propende per una datazione bassa del complesso). Unico risulta infine essere un piccolo cilindro di calcare, di sezione ellittica e con alcune tacche disposte in parallelo, apparentemente delle \"marques de chasse\", cio\u00e8 dei promemoria indicanti il numero di prede uccise. L'attribuzione dell'industria del riparo all'Aurignaziano \u00e8 stata confermata da una serie di studi compiuti negli anni novanta, nel corso dei quali si \u00e8 proceduto anche allo studio della fauna e dei pochi resti umani associati. L'insieme faunistico appare nettamente dominato dal \"Cervus elaphus\" (92% circa dei reperti identificati), a cui si affiancano pochi resti di uro e cinghiale.\nL'orizzonte epigravettiano.\nA parte l'industria di Fontana nuova, ipoteticamente attribuita all'Aurignaziano medio o evoluto, le altre industrie litiche rinvenute in Sicilia, almeno le pi\u00f9 antiche, appartengono tutte a un momento assai avanzato del Paleolitico superiore che sull'isola prende il nome di epigravettiano finale siciliano e sono attribuite a gruppi umani giunti dalla penisola.\nLa punta a dorso abbattuto \u00e8 il manufatto tipico dell'orizzonte che prende il nome dal sito francese di La Gravette. Questa punta veniva scheggiata fino a ottenere un lato lungo poco o per nulla ritoccato e un lato \"abbattuto\", cio\u00e8 fittamente scheggiato. La sezione risulta essere triangolare. \u00c8 uno strumento di caccia che provocava lacerazioni e contusioni, con il fine di uccidere la preda, se non per l'effetto della ferita, almeno per il dissanguamento provocato dalle grandi emorragie.\nOltre alla macrofauna terrestre, prede dell'uomo erano i molluschi raccolti a riva, ma anche di terra (\"Patella ferruginea\" e \"Patella caerulea\"; \"Trochus\"). Se \u00e8 vero che la dieta si basava comunque sulla caccia, \u00e8 per\u00f2 possibile che tanto la raccolta dei molluschi che la pesca si incrementassero nel Mesolitico.\nI gruppi umani dell'epigravettiano frequentavano le numerose grotte dei litorali siciliani, particolarmente quelli trapanese (Grotte di Scurati), palermitano e siracusano. Costituivano gruppi verosimilmente nomadi o solo stagionalmente stanziali. Le principali attivit\u00e0, come la cottura dei cibi, la lavorazione delle pelli, del legno, delle ossa e della pietra, e forse anche le pratiche religiose e certamente la sepoltura sono testimoniate principalmente all'interno delle grotte.\nPer quel che riguarda le isole minori, solo Favignana e Levanzo, che durante l'ultima glaciazione erano unite alla costa trapanese, hanno restituito testimonianze di questo periodo.\nLo schema proposto da Laplace profila tre \"facies\":\nMesolitico.\nIl Mesolitico (\"et\u00e0 della pietra di mezzo\") \u00e8 un termine che indica in paleoetnologia tutte quelle manifestazioni umane post-pleistoceniche ma non ancora compiutamente neolitiche, quindi precedenti l'affermarsi della rivoluzione agricola. Il peculiare modo di sussistenza mesolitico si basava sulla caccia, la pesca e la raccolta. La caccia non era pi\u00f9 rivolta alla cattura di grandi prede pleistoceniche: la taglia della fauna era ora inferiore. Il microlitismo mesolitico da forti accenti geometrici. che, in questo lasso di tempo, le abitazioni umane si fossero spostate dalle grotte a siti all'aperto: baricentro della vita umana sarebbero divenuti i bacini idrici restituiti dall'arretramento dei ghiacci. In generale, dunque, il termine mesolitico indica quelle industrie litiche di gruppi umani discendenti dei cacciatori paleolitici. Tali gruppi umani adattarono il loro armamentario litico alle mutate condizioni climatiche (i ghiacciai avevano lasciato spazio, nell'Europa centrale e settentrionale, a grandi laghi, zone paludose e tundra, ben presto soppiantati da foreste), senza per\u00f2 aver ancora ricevuto gli stimoli orientali che introdussero in Occidente l'agricoltura. In Italia, questo cambiamento climatico fu certamente meno sensibile che nel resto d'Europa. Anche per questa ragione, non \u00e8 semplice individuare un Mesolitico siciliano: registrare questo passaggio sull'isola (in un'epoca che va dai 10\u00a0000 ai 5\u00a0000 anni fa) (quella di Corruggi, quella dell'Uzzo, nei pressi di Erice, e la Cala dei Genovesi).\nL'industria litica dell'orizzonte mesolitico siciliano \u00e8 quasi del tutto operata su selce e presenta numerosi denticolati. A essa punte e spatole d'osso e ornamenti (come denti atrofici di cervo). I giacimenti mesolitici siciliani sono ancora in via di definizione, essendo il termine \"Mesolitico\" relativamente recente. alla ricognizione di un Mesolitico siciliano \u00e8 il riparo della Sperlinga (Novara di Sicilia).\nPer quel che riguarda le sepolture, quelle dell'Uzzo e della Molara (nella Conca d'Oro dell'entroterra palermitano). Venivano deposti uno o due individui per tomba e i corpi venivano adagiati su uno strato di ocra gialla. La fossa era poi ricoperta di pietre. L'orientamento dei corpi non appare definito, mentre \u00e8 sempre assente il corredo funerario, se si eccettua qualche raro dente di cervo o qualche ciottolo ben lavorato. Le sepolture mesolitiche siciliane sono dunque povere di quella serie di piccoli oggetti ornamentali (conchiglie forate, denti e pietre), al contrario di quanto accade per le deposizioni mesolitiche europee.\nL'arte rupestre paleo-mesolitica di Cala dei Genovesi e dell'Addaura.\nLa datazione delle rappresentazioni parietali in Sicilia risulta complessa, poich\u00e9, salvo che in pochissimi casi, esse non sono state ritrovate coperte da depositi archeologici. alla patina che ricopre i segni (ma pi\u00f9 per stabilire la sicura arcaicit\u00e0 che per determinare esattamente la datazione) o al contenuto delle raffigurazioni.\nI pi\u00f9 importanti esempi pervenuti di raffigurazioni parietali in Sicilia sono la grotta di Cala dei Genovesi e quella dell'Addaura. La grotta dei Genovesi (o dei Cervi) si trova a circa mezz'ora a piedi, verso nord ovest, dall'unico villaggio di Levanzo. Quest'isoletta era un tempo collegata alla Sicilia e l'agevole passaggio \u00e8 suggerito anche dall'abbondanza della tematica animale nelle raffigurazioni parietali: 32 figure, di cui 29 animali, con dimensioni che variano dai 15 ai 30 centimetri. Una datazione assoluta con il carbonio-14 ha indicato il X millennio a.C.\nAnche nella grotta dell'Addaura, a pochi chilometri da Palermo, la raffigurazione parietale pone insieme animali e uomini. Il gruppo il pi\u00f9 antico ha tratto leggero. Sovrapposto a queste figure c'\u00e8 un altro gruppo, inciso pi\u00f9 a fondo. Un terzo gruppo, anch'esso inciso in profondit\u00e0, \u00e8 composto da pochi animali, con stile diverso, pi\u00f9 contratto, forse prodotto di una cultura posteriore decadente. Il secondo gruppo \u00e8 quello di maggiore interesse, soprattutto perch\u00e9 caratterizzato dalla quotidianit\u00e0 dell'attivit\u00e0 umana, cosa alquanto rara nell'arte preistorica. I disegni appartengono al Paleolitico superiore; siano coevi al \"talus\" scavato da Jole Bovio Marconi e, in questo caso, apparterrebbero all'epigravettiano evoluto, anche se non \u00e8 possibile dirlo con certezza.\nNeolitico.\n a Lipari hanno rivelato testimonianze importantissime e stratificate di tutte le civilt\u00e0 che dal Neolitico (VI millennio a.C.) in poi hanno colonizzato l'isola. Questo era uno dei principali centri di estrazione e distribuzione dell'ossidiana, materia prima rara e notevolmente ricercata nel bacino del Mediterraneo.\nEt\u00e0 dei metalli.\nEt\u00e0 del bronzo.\nVenti chilometri a ovest di Noto \u00e8 stata individuata la necropoli dell'importantissimo l'insediamento di Castelluccio, che ha permesso di tipizzare l'importante fase di civilizzazione (tra 1650 a.C. e 1250 a.C.) detta Cultura di Castelluccio; , data la coincidenza delle ceramiche di tipo egeo, l'intensa relazione commerciale con Malta in tale periodo. A Panarea il ritrovamento del cosiddetto Villaggio di Punta Milazzese, con 23 capanne ovali atte all'alloggio e alla difesa, ha fornito la testimonianza di commerci con il mondo miceneo, confermata anche dai ritrovamenti di Thapsos (nel comune di Priolo Gargallo), Milazzo, Filicudi (capo Graziano), Pantalica e Siracusa. \n Un altro importante esempio di architettura rupestre \u00e8 costituito dalle grotte della Gurfa, nei pressi del comune di Alia. Si tratta di sei vasti ambienti, di cui non \u00e8 mai stata chiarita unanimemente la funzionalit\u00e0, scavati all'interno di una rupe di arenaria rossa. Il pi\u00f9 esteso degli ambienti ricorda la struttura a \"th\u00f2los\" micenea.\nA questo periodo risalgono le migrazioni dei popoli occidentali portatori della cultura del vaso campaniforme e di alcune speciali sepolture, come i tumuli funerari chiamati \u201csesi\u201d nell\u2019isola di Pantelleria; le sepolture costituite da corridoi dolmenici diffuse soprattutto nella Sicilia occidentale e le sepolture con copertura a lastre litiche individuata gi\u00e0 da Paolo Orsi a \"Monte Racello\", si riconducono a questo periodo anche alcuni monumenti sepolcrali a forma di dolmen confrontabili con analoghe costruzioni presenti in una vasta area del Mediterraneo (Spagna, Sardegna, Malta e Puglia). Dolmen di piccole dimensioni sono stati identificati a Mura Pregne (Palermo), Sciacca, Monte Bubbonia, Butera, Cava dei Servi e Cava Lazzaro. Appena fuori la cittadina di Avola, sorge un maestoso monumento di origine naturale adattato in epoca preistorica a modelli architettonici gi\u00e0 presenti nel Nord Europa; ci\u00f2 non deve assolutamente meravigliare, perch\u00e9 la Sicilia, proprio per la sua imponenza geografica nel bel mezzo del Mediterraneo, ha attratto ogni tipo di esperienza culturale esterna proiettandone gli effetti alle relative aree limitrofe, sia a settentrione sia a mezzogiorno di essa.\nLe migrazioni.\n intorno al XIV-XIII secolo a.C. le isole Eolie vennero attaccate e occupate dagli Ausoni guidati dal condottiero Liparo (da cui prese il nome l'isola maggiore). il fatto che a partire dal 1270 a.C. nei villaggi eoliani risultano tracce di distruzioni violente e improvvise. Dopo tale periodo la vita riprese, nella zona del castello di Lipari, ma in maniera diversa come usi, utensili e tipo di insediamento, molto simile a quello dei siti del continente italico.\n, un popolo non indoeuropeo, provenienti dalla zona iberica e in fuga perch\u00e9 cacciati dai Liguri. I Sicani sconfissero gli abitanti locali, di razza gigantesca, che Tucidide chiama Ciclopi e Lestrigoni. I Sicani si stanziarono principalmente al centro e nella zona sudoccidentale della Sicilia. nella necropoli di Caltabellotta con le caratteristiche tombe a camera, nella valle del Platani nell'antica citt\u00e0 di Camico , con le sue ceramiche scure con decorazioni impresse e segni del culto antico della Madre terra. Vennero presto spinti verso l'interno dall'arrivo degli Elimi, i fondatori di Segesta ed Erice.\nNella tarda et\u00e0 del bronzo i Micenei, in crisi per motivi politici ed economici, cominciarono a scomparire dalla scena mediterranea. Al loro posto arrivarono dal nord altri popoli. dei Siculi e degli Ausoni, scacciati dagli Enotri attorno al 1260 a.C. In particolare furono i Siculi, popolo latino-falisco affine ai Latini, a importare nell'isola l'uso del cavallo e il culto dei morti.\nEt\u00e0 del ferro.\n Reperti del periodo sono stati rinvenuti a Barcellona Pozzo di Gotto, Monte Finocchito (Noto), Sant'Angelo Muxaro. Ultima infine, tra XI e X secolo a.C., avvenne la penetrazione dei Fenici ritenuti i fondatori di Solunto, Mozia, Palermo e Lilibeo.\nTra il XIII e l'VIII secolo a.C., il periodo precedente all'arrivo dei Greci in Sicilia, l'isola risultava cos\u00ec suddivisa tra quattro popoli: Siculi, Sicani, Elimi e Fenici.\nGli aborigeni isolani nelle fonti classiche.\nLe testimonianze greche.\nQuando i Greci, nel VII secolo a.C., si installarono sull'isola, pur avendo gi\u00e0 l'alfabeto fenicio, . Il resoconto di che i coloni si imbatterono nei Siculi nella met\u00e0 orientale e nei Sicani nella parte occidentale. La testimonianza di Tucidide \u00e8 la pi\u00f9 antica tra quelle pervenute ed , autore di una \"Storia della Sicilia\" dalle origini fino al 424 a.C. Essa risulta comunque poco affidabile: se gi\u00e0 per Omero ed Esiodo la Sicilia era un luogo mitico quanto il lontano Occidente, abitato da mostri e poco esplorato, anche Tucidide fa riferimento a Ciclopi e Lestrigoni."}
{"id": "25788", "revid": "3115", "url": "https://it.wikipedia.org/wiki?curid=25788", "title": "Filatelia degli antichi Stati italiani", "text": "I francobolli degli antichi stati italiani sono storicamente molto importanti, perch\u00e9 emessi durante il Risorgimento, in un periodo di grandi cambiamenti culturali e sociali.\nLombardo Veneto.\nIl Regno Lombardo Veneto fu il primo ad emettere francobolli, a partire dal 1850. Questi francobolli furono stampati nella Tipografia di Stato Austriaca di Vienna. La stampa di questi francobolli era effettuata tipograficamente su carta a mano bianca, i valori in centesimi e la filigrana era composta da grandi lettere \"KKHM\" (iniziali di \"Kaiserliche und K\u00f6nigliche Handels Ministerium\"- Imperiale Regio Ministero del Commercio)\nSerie Stemma austriaco.\nLe vignette erano identiche ai francobolli stampati per l'Impero Austriaco ma cambiava il valore nominale espresso in centesimi anzich\u00e9 in kreuzer. Lo stemma che rappresenta l'Aquila Bicipite Imperiale fu ricavato da un punzone che presentava sullo sfondo una serie di punti numericamente eccessiva che fu poi diminuita per evitare di sporcare la stampa. Tale caratteristica consente di distinguere le varie tirature prodotte.\nLa prima emissione del Lombardo Veneto \u00e8 una delle pi\u00f9 difficili da classificare perch\u00e9 ci sono state numerose ristampe e sottotipi, di cui alcuni sono citati nella tabella qui sotto riportata (vedi spiegazione dopo la tabella per i tipi diversi).\nSpiegazione dei tipi diversi\n15 centesimi:\n30 centesimi:\n45 centesimi:\nTipi di carta\nLe prime tirature si distinguono per la nitidezza della stampa e, in alcuni casi, per le tonalit\u00e0 di colore.\nAlcuni esemplari sono noti con la filigrana K.K.H.M..\nCaso particolare infine sono gli accoppiamenti con sul bordo una \"Croce di Sant'Andrea\", particolare \"X\" che si trova raramente, anche in piccole porzioni. \u00c8 molto rara integra.\nI falsi\nSono noti molti falsi dell'epoca di questa emissione, riconoscibili da alcuni errori e caratteristiche di tavola. Le pi\u00f9 importanti sono le imitazioni di Verona (15c. vermiglio e 30c. bruno) e le imitazioni di Milano (2 tipi del 15c. rosa vermiglio, 3 tipi del 30c. bruno rossastro e 6 tipi del 45c. azzurro o cobalto).\nSono in commercio una grande quantit\u00e0 di falsi non dell'epoca e riproduzioni. Un buon metodo per sventare truffe pu\u00f2 essere quello di usare la lampada ultravioletta per sincerarsi almeno della carta. Se la carta \u00e8 fluorescente o brillante vuol dire che il francobollo \u00e8 un falso.\nAltri falsi degli inizi del Novecento si possono riconoscere confrontando esemplari certamente originali o presso un perito filatelico.\nParticolare attenzione bisogna fare ai francobolli nuovi perch\u00e9 soggetti maggiormente alla falsificazione, dato il loro pregio.\nSerie effigie di Francesco Giuseppe volta a sinistra.\nI primi francobolli dentellati dell'Italia videro la luce nel 1858. Hanno l'effigie di Francesco Giuseppe in rilievo, volto a sinistra. La dentellatura \u00e8 di solito 14 \u00bc, ma pu\u00f2 essere anche 15 o 16 a seconda delle tirature.\nQui di seguito sono riportati i francobolli emessi di questa serie. I due tipi diversi si distinguono in particolare per il fiocco dietro la nuca dell'imperatore d'Austria, che nel 2\u00ba tipo \u00e8 netto e ben delineato, sempre nel 2\u00ba tipo si pu\u00f2 notare un piccolo ciuffetto sulla fronte. Altre piccole differenze si riscontrano tra i due tipi anche nei vari riquadri.\nQuesta fu l'ultima emissione del Lombardo Veneto con ancora le Province Lombarde. In seguito alla Terza Guerra d'Indipendenza e all'Unit\u00e0 d'Italia i francobolli del Lombardo Veneto vennero usati solo nel Veneto, a Mantova e nell'Oltrep\u00f2 Pavese. Esistono alcuni francobolli del Regno di Sardegna usati durante il Governo provvisorio delle Province Lombarde. Qualche busta \u00e8 nota anche con francobolli delle Romagne misti a francobolli del Lombardo Veneto. Sono rare.\nSerie effigie di Francesco Giuseppe volta a destra.\nSono due i francobolli di questa serie emessa a Unit\u00e0 d'Italia avvenuta, nel 1861 e 1862. L'effigie in rilievo rivolta a destra \u00e8 sorella della identica serie, anche se pi\u00f9 nutrita, dell'Austria. La differenza sta nella moneta che nel caso del Lombardo Veneto \u00e8 in Soldi.\nEsistono due sottotipi del 10 soldi: francobollo pi\u00f9 corto (dent. 15x17) e francobollo pi\u00f9 lungo (15x19). Sono alcune ristampe dovute alle molte tirature.\nSerie aquila bicipite a rilievo in ovale.\nAnche questa famosa quarta serie del Lombardo Veneto fu stampata in due valute: in kreuzer per l'Austria, e in soldi per il Lombardo Veneto. Come per l'Austria furono stampati in due tirature principali, la prima dent. 14 del 1863 senza filigrana, e l'altra tiratura del 1865 stampata su carta filigranata \"BRIEF-MARKEN.\", dent. 9\u00bd.\nMarche da bollo usate per posta.\nAlcune marche da bollo furono usate per posta, nonostante i ripetuti richiami delle Poste, specie nel periodo dal 1854 al 1856. Specie i valori pi\u00f9 comuni vennero regolarmente usati per le normali corrispondenze.\nI valori noti usati per posta sono: 5 c., 10c., 15c. (il pi\u00f9 comune), 30c., 50c., 75c. e 1,50 Lire. Esclusi i valori da 5c. e 10c. esistono con i valori stampati con metodo tipografico e stampati con metodo calcografico. Alcuni valori, specie il 50c. calcografico, sono molto rari.\nFrancobolli per giornali.\nNel 1851 venne emessa dall'Austria la famosa serie per giornali detta \"Mercurio\", per il bellissimo disegno della testa di Mercurio dei francobolli. Dopo furono emessi diversi francobolli con l'effigie di Francesco Giuseppe. Furono stampati anche dei segnatasse per giornali, usati come tassa aggiuntiva sui giornali esteri. Tutti i francobolli per giornali non erano venduti al pubblico ma solo agli editori, in tutto l'Impero Austro-ungarico, e non recavano il valore facciale.\nE infine i segnatasse per giornali:\nDucato di Modena.\nNel 1852 il Ducato di Modena (comprendeva i territori di Modena, Reggio, Garfagnana, Massa e Carrara, Guastalla e Frignano), emise i suoi primi francobolli. L'incisione del clich\u00e9 per questi francobolli fu opera di Tomaso Rinaldi e venne poi moltiplicata in stereotipia per realizzare la lastra di stampa che serviva al metodo tipografico con cui vennero prodotti. I fogli erano da 240 francobolli, divisi in quattro gruppi da 60.\nIl 15 giugno 1859, a seguito della guerra d'indipendenza, venne costituito il Governo provvisorio delle province modenesi.\nSerie Aquila coronata estense tra due tralci d'alloro.\nStampa tipografica in nero su carta colorata senza filigrana per i valori in centesimi, carta con filigrana \"A\" per il valore da 1 Lira\nFrancobolli del Governo provvisorio di Modena.\nSerie con lo stemma di Savoia col collare dell'Annunziata tra un tralcio di quercia e uno di alloro. Stampa tipografica in colore su carta bianca. Fogli di 120 esemplari (4 gruppi di 30).\nDurante il Governo provvisorio, oltre alla serie specifica, vennero usati francobolli del Regno di Sardegna, in particolare il 20 centesimi. Inoltre sono conosciuti usi della serie dell'aquila coronata estense oltre la data di validit\u00e0 nelle citt\u00e0 di Modena (annullo nero a 9 sbarre con lo stemma sabaudo), Reggio Emilia (annullo tondo \"POSTA LETTERE REGGIO con stemma sabaudo) e in altri centri del Cisappennino (annullo con 6 sbarre). A Reggio fu anche in uso uno speciale timbro risorgimentale senza le diciture \"POSTA REGGIO...\", con il solo stemma sabaudo al centro. \u00c8 estremamente raro.\nSegnatasse per giornali.\nA seguito di un accordo stipulato tra l'Austria e Modena i giornali provenienti dall'estero venivano tassati di 9 centesimi con una tassa politica, prima apponendo uno speciale bollo con il valore, e poi specifici francobolli.\nDucato di Parma.\nNel 1852 il Ducato di Parma emise i suoi primi francobolli. Il territorio del Ducato comprendeva Parma, Piacenza e la Lunigiana (detta \"Circondario di Pontremoli\", di cui faceva parte anche l'attuale Provincia di Massa Carrara. Il territorio fu ceduto dal Granducato di Toscana al Ducato di Parma col trattato del 1844). Il sovrano era Carlo III di Borbone.\nI francobolli raffigurano il giglio borbonico sormontato dalla corona ducale, agli angoli sono disegnati quattro ornati e due decorazioni greche laterali completano la vignetta. Il conio per i clich\u00e9 in ottone della tavola di stampa venne inciso da Donnino Bentelli.\nNel 1859 entrarono in vigore i francobolli del Governo Provvisorio, in sostituzione dei francobolli ducali. Il comandante Luigi Carlo Farini provvide a unificare le regioni parmensi e modenesi. Nel 1860 furono annesse al Regno di Sardegna, poi al Regno d'Italia.\nPrima serie - nero su colore - Giglio borbonico in un cerchio sormontato dalla corona ducale.\nEntrambe le serie furono valide fino al 31 luglio 1859.\nSeconda serie - colore su bianco - Giglio borbonico in uno scudo sormontato dalla corona ducale.\nSerie del 1858-59.\nGoverno provvisorio delle province parmensi.\nCornice di forma ottagonale a linee curve, con all'interno la scritta \"STATI PARMENSI\" e il valore in centesimi.\nLe due diverse composizioni si distinguono principalmente per i colori diversi. Anche il 10 c. e il 20 c. hanno avuto due tirature, ma sono estremamente difficili da riconoscere.\nI francobolli di Parma esistono anche accoppiati con altri di diversi stati su busta e su frammenti di busta. Sono rari.\nSegnatasse per giornali.\nA seguito di un accordo stipulato tra l'Austria e Modena i giornali provenienti dall'estero venivano tassati di 9 centesimi con una tassa politica, prima apponendo speciali bolli con valore, con scritta la citt\u00e0 dove veniva utilizzato, e poi specifici francobolli.\nFrancobolli delle Romagne.\nLa serie dei francobolli per le Romagne venne emessa il 1\u00ba settembre 1859. La serie reca una grande cifra in una cornice rettangolare, con la scritta a caratteri maiuscoli \"FRANCO BOLLO POSTALE ROMAGNE\".\nRegno delle Due Sicilie.\nIl Regno delle Due Sicilie comprendeva il Regno di Napoli e il Regno di Sicilia, ciascuno dei quali emise propri francobolli.\nLa serie del Regno di Napoli.\nNel 1858 venne emessa la serie dei francobolli di Napoli, con filigrana \"gigli borbonici\", in fogli di 200 esemplari disposti in due gruppi di 100. Comprendono fino a tre tavole diverse, che vengono evidenziate per alcune piccole differenze nei francobolli. I francobolli non sono dentellati.Di seguito nella tabella sono riportati i tipi e le varie colorazioni principali.\nDi questa emissione sono noti tre falsi dell'epoca molto interessanti, nei valori da 2 grana (3 tipi), 10 grana (5 tipi) e 20 grana (ben 7 tipi). I tipi diversi si riconoscono per lievi differenze nel disegno, che chiaramente \u00e8 stato approntato da privati, con una piccola lastra di rame, in calcografia. Furono usati principalmente a Napoli.\nDurante la Dittatura e la Luogotenenza vennero approntati scalpellando il mezzo foglio (100 esemplari) del \u00bd grano, da prima modificando la \"G\" di \"grano\" in \"T\" di \"tornese\", ottenendo cos\u00ec la famosa \"Trinacria\", e poi sempre lo stesso foglio venne scalpellato nel disegno borbonico fino ad ottenere una \"Croce Sabauda\", altro francobollo storico. Sono i due francobolli pi\u00f9 rari della collezione di Napoli. Sono numerosi i falsi.\nLa serie del Regno di Sicilia.\nVenne emessa nel 1859 con gli stessi 7 valori della serie del Regno di Napoli ma con l'effigie del re Ferdinando II di Borbone.\nL'elenco completo dei valori \u00e8:\nGranducato di Toscana.\nI francobolli nel Granducato di Toscana furono emessi a partire dal 1851/1852, in attuazione della convenzione fondamentale per la Lega Postale Austro-Italica, stipulata il 5 novembre 1850 con l'Austria. Il Granducato comprendeva i sei compartimenti postali di Firenze, Grosseto, Lucca, Pisa e Siena, l'isola d'Elba, l'isola di Pianosa, l'isola del Giglio ed altre minori.\nIl 27 aprile 1859, a seguito dei moti popolari della Seconda Guerra d'Indipendenza, il Granduca Leopoldo fugg\u00ec da Firenze, facendo decadere il governo granducale. In questo periodo fu instaurato un Governo Provvisorio, in attesa dell'Unit\u00e0 d'Italia. \nI francobolli granducali emessi nel 1851 raffigurano un \"Marzocco\" (leone seduto) coronato, con lo scudo gigliato, in una cornice rettangolare con la scritta \"francobollo postale toscano\". La filigrana della prima emissione \u00e8 detta \"Corone Granducali\" ed \u00e8 realizzata su carta azzurrata o grigia. Stampa tipografica.\nNel 1857 la stessa serie \u00e8 stata riemessa su carta bianca, escluso il 2 Soldi scarlatto e il 60 Crazie scarlatto, con filigrana \"a linee ondulate\" verticali, attraversate dalla dicitura \"II RR POSTE TOSCANE\". Validi fino a tutto il 1859.\nNel 1860 fu emessa una nuova serie per il Governo Provvisorio, con lo stemma sabaudo sormontato dalla corona reale, in una cornice rettangolare. La serie (1c., 5c., 10c., 20c., 40c., 80c, e 3 Lire) \u00e8 in lire italiane. Il loro uso fu tollerato fino al 1863.\nOltre alle emissioni ordinarie, nel 1854 fu approntato anche un bollo circolare impresso a mano che valeva come Segnatasse per giornali, del valore di 2 Soldi, in nero. Questo particolare bollo era stampato in fogli da 80 esemplari, separati da linee rosse tracciate a mano con il tiralinee. Questi bolli non erano venduti al pubblico, ma alle amministrazioni dei giornali che li applicavano, ma non li annullavano. Il nuovo formato era di circa 4x4 centimetri, ma applicati sui giornali sono di formato notevolmente ridotto perch\u00e9 frequentemente tagliati vicino all'impronta. La tassa venne definitivamente soppressa nel novembre 1859.\nI francobolli detti \"Marzocco\".\nTabella riassuntiva delle principali colorazioni e sottotipi della Serie \"Marzocco\" del Granducato di Toscana.\nSerie del Governo Provvisorio di Toscana.\nLa serie del Governo Provvisorio fu emessa nel 1860 in centesimi di lira. Sotto una tabella con le colorazioni pi\u00f9 comuni.\nCasi particolari di utilizzo dei francobolli toscani.\nI francobolli della serie del \"Marzocco\" esistono usati con bolli particolari, di breve utilizzo o scarso uso (ad esempio nei piccoli centri) e, come tutti i francobolli degli Antichi Stati, questi hanno una maggiore valutazione, in funzione della loro rarit\u00e0.\nCaratteristico, ad esempio, il timbro a rombi rossi utilizzato a Pisa, per un breve periodo.\nInteressanti sono i timbri della provincia di Grosseto e di Firenze, nonch\u00e9 dei centri dell'entroterra pisano.\nUn caso particolare di utilizzo dei francobolli del Governo Provvisorio al di fuori dei confini toscani si ebbe quando i cosiddetti \"Cacciatori del Tevere\", una missione di volontari comandati dal Generale Masi, part\u00ec il 7 settembre 1860 con lo scopo, rivelatosi poi fallimentare, di invadere e conquistare lo Stato Pontificio. I francobolli del Governo Provvisorio che erano stati trasportati dalle milizie (da 1c., 5c., 10c., 20c. e 40c.) furono quindi utilizzati negli uffici pontifici \"conquistati\", usati con i caratteristici annulli a rombo. I centri occupati furono: Citt\u00e0 della Pieve (8 settembre), Orvieto (11 settembre), Celleno (16 settembre), Bagnorea, Castelnuovo di Porto (2 ottobre) e Poggio Mirteto (5 ottobre). Riuscirono con successo ad arrivare a 30\u00a0km da Roma ma furono bloccati e invitati a tornare indietro sotto ordine sabaudo.\nAltro caso particolare, decisamente molto pi\u00f9 raro, \u00e8 quello del cosiddetto \"Esercito Meridionale\". Alcuni militari toscani facenti parte dell'esercito recarono nello Stato Napoletano francobolli del Governo Provvisorio toscano. Sono noti solo alcuni esemplari del 5c., 10c. e 20c., annullati con bolli della Posta Sarda o napoletani, in fornitura presso gli uffici borbonici.\nRegno di Sardegna.\nStoria particolare quella della posta nel Regno di Sardegna, che si trov\u00f2 a gestire in poco tempo il servizio postale nell'intera Italia, ente virtuoso che aveva subito adottato un sistema efficiente di affrancatura delle lettere, con valori e tariffe ben definite, in lire italiane.\nGi\u00e0 nel 1819 infatti emise alcune fascette affrancate, dette \"Cavallini di Sardegna\", per il disegno impresso a secco riproducente un postiglione a cavallo, con valori da 15c., 25c. e 50c. Un vero e proprio servizio postale, che si protrasse fino all'emissione di francobolli propri.\nI francobolli del Regno di Sardegna sono i pi\u00f9 longevi del comparto degli Antichi Stati italiani, in quanto presero piano piano piede su tutto il territorio nazionale, con la graduale unificazione dell'Italia.\nNel 1\u00ba gennaio 1851 venne emessa la prima serie, di tre valori, in ovale a fondo pieno, in stampa litografica. Lo stesso tipo di francobollo venne poi ristampato in tre modalit\u00e0 diverse, le prime due: nel 1853 con diciture a secco in rilievo su carta colorata, e nel 1854 in litografia, centro bianco e fondo colorato. Di questa seconda emissione esistono tre non emessi, in colorazioni molto simili ai francobolli normali.\nIl valore dei primi nove francobolli del Regno di Sardegna, specie se nuovi, \u00e8 molto elevato, con l'apice del 40c. rosso mattone che vale 110.000 euro.\nNel 1855 vide la luce la pi\u00f9 nota emissione del Regno di Sardegna, composta da 6 valori: 5c. verde pisello, 10c. terra d'ombra, 20c. cobalto, 40c. vermiglio, 80c. ocra arancio, 3 Lire rame. I valori esistono, escluso il 3 Lire, frazionati a met\u00e0, come uso d'emergenza per scarsit\u00e0 di francobolli, ad esempio l'80c. esiste frazionato a met\u00e0 (per 40c.) e addirittura frazionato in \u00bc (per 20c.).\nTutti i valori, meno che il 3 Lire esistono poi con l'effigie centrale in rilievo capovolta. Da non confondere con i pi\u00f9 comuni resti di stampa, molto in voga nel commercio dei francobolli degli anni '60.\nColorazioni della serie del 1855 del Regno di Sardegna.\nDi seguito sono riportate le colorazioni pi\u00f9 note dei francobolli della serie del 1855, con relativi anni di emissione. Le diverse colorazioni sono dovute alle molte tirature di questi francobolli.\nLa stessa serie venne riemessa con caratteri cambiati, pi\u00f9 grandi e rotondi, per le Province Napoletane, nel 1861. I valori, tutti non emessi, furono tuttavia usati occasionalmente per posta. Costituiscono una rarit\u00e0 se usati specie il 20c. e 40c. L'unico valore che non esiste ristampato con questi caratteri \u00e8 il 3 Lire, che ebbe anche nella emissione precedente un uso limitato.\nNel 1862 poi vennero riemessi per il Regno d'Italia con dentellatura 11\u00bd x 12 a pettine. Sempre 10c., 20c., 40c. e 80c., quest'ultimo usato \u00e8 il pi\u00f9 raro. Anche il 10c. se allo stato di nuovo \u00e8 raro, e il suo valore si aggira intorno ai 14.000 \u20ac.\nSempre di questa emissioni esistono numerose colorazioni, anche molto rare e ricercate.\nAltra emissione del Regno di Sardegna \u00e8 quella specifica per l'affrancatura di stampe e giornali, da 1c. e 2c. in grigio nero, del 1861. Il 2 centesimi fu ristampato in periodo del Regno d'Italia, nel 1862, in colore bistro o giallo.\nNel 1863 viene stampato l'ultimo valore usando questo tipo di francobollo, il 15c. azzurro, che per tradizione fa parte delle emissioni del Regno d'Italia."}
{"id": "25797", "revid": "2164129", "url": "https://it.wikipedia.org/wiki?curid=25797", "title": "Cremolino", "text": "Cremolino (\"Ch\u00ebrmolin\" in piemontese, \"Chermo\u00ecn\" in ligure) \u00e8 un comune italiano di abitanti della provincia di Alessandria, situato nell'Alto Monferrato, in Piemonte.\n\u00c8 uno dei comuni principali dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada.\nStoria.\nCitato come \"Cremenna\" in un documento del secolo X, pass\u00f2 sotto il dominio dei Signori del Bosco. Intorno al 1240, in seguito a matrimonio, cominci\u00f2 la signoria dei Malaspina, che dur\u00f2 per due secoli, nell'ambito del marchesato del Monferrato.\nOggetto di mire espansionistiche dei Savoia, proclam\u00f2 la sua fedelt\u00e0 al Monferrato.\nSuccessivamente pass\u00f2 alle casate genovesi dei Sauli, dei Centurioni, dei Doria e, infine, dei Serra fino al 1708, anno in cui tutto il Monferrato divenne parte del Ducato di Savoia.\nSimboli.\nLo stemma civico \u00e8 documentato in una carta intestata del 1890 presente nell'Archivio di Stato di Alessandria dove \u00e8 raffigurato uno scudo rosso con un leone rampante rivoltato, con la testa di fronte, mentre afferra con le zampe anteriori lo \"spino secco\", simbolo dei Malaspina, signori di Cremolino tra la met\u00e0 del XII e la met\u00e0 del XV secolo. Lo stemma e il gonfalone sono stati ufficialmente concessi con decreto del presidente della Repubblica del 12 ottobre 1993.\nMonumenti e luoghi d'interesse.\nDomina il paese il castello, la cui struttura originaria risale al XI secolo.\nMeta di pellegrinaggi \u00e8 il santuario della Bruceta, sorto nel secolo IX. Prende il nome dal dipinto della Madonna su pietra in esso conservato e miracolosamente scampato all'incendio che distrusse la cappella preesistente. Nel 1918, Papa Benedetto XV concesse per questa chiesa l'indulgenza plenaria.\nLa stazione ferroviaria pi\u00f9 comoda per arrivarvi non \u00e8 la stazione di Prasco-Cremolino, ma quella di Ovada, altrettanto distante, ma molto pi\u00f9 servita da mezzi pubblici.\nEconomia.\nLa zona \u00e8 nota per il vino : rinomato in particolare \u00e8 il Dolcetto d'Ovada, per il quale il paese \u00e8 in zona DOC.\nCome in altri paesi del Monferrato, il turismo e la conoscenza del vino locale vengono facilitati con l'organizzazione di sagre gastronomiche i cui piatti principali sono le \"tagliatelle alle erbette\" e il \"coniglio alla cremolinese\", che hanno ottenuto il riconoscimento De.Co.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "25799", "revid": "924361", "url": "https://it.wikipedia.org/wiki?curid=25799", "title": "Vladimir Borisovi\u010d Kramnik", "text": "Dal 2000 al 2006 \u00e8 stato Campione del Mondo PCA e, dopo la riunificazione del titolo con la FIDE, dal 13 ottobre 2006 al 1\u00ba ottobre 2007, \u00e8 stato il campione del mondo di scacchi.\nNella lista FIDE di ottobre 2016 ha raggiunto il proprio record personale Elo, con 2817 punti, il nono punteggio pi\u00f9 alto di sempre, che all'epoca gli valse il secondo posto del mondo dietro Magnus Carlsen.\nBiografia.\nKramnik nasce nella citt\u00e0 di Tuapse, sulle rive del Mar Nero. Da bambino studia nella scuola di scacchi fondata da Michail Botvinnik. Il suo primo risultato di spicco in un grande torneo fu la medaglia d'oro vinta come prima riserva della squadra russa alle Olimpiadi degli scacchi del 1992, tenutesi a Manila. A quell'epoca la sua selezione nella squadra provoc\u00f2 qualche controversia in Russia, Vladimir era solo sedicenne e non aveva ancora ottenuto il titolo di Grande Maestro Internazionale, ma la sua scelta venne appoggiata da Garri Kasparov. Concluse il torneo con otto vittorie, una patta e nessuna sconfitta.\nL'anno seguente, Kramnik disput\u00f2 un torneo molto quotato a Linares. Fin\u00ec quinto, battendo l'allora numero tre del mondo, Vasyl' Ivan\u010duk. A questo fecero seguito una serie di buoni risultati, ma dovette aspettare fino al 1995 per la sua prima vittoria in un grande torneo disputato con la cadenza classica, quando vinse a Dortmund, terminando il torneo imbattuto.\nKramnik continu\u00f2 a produrre buoni risultati, tra cui le vittorie a Dortmund, da solo o a pari merito, nel 1996, 1997 e 1998.\nI match mondiali.\nNel 2000, Kramnik gioca un incontro in 16 partite contro Garri Kasparov a Londra, incontro che venne definito come Campionato del Mondo e ampiamente accettato come tale, secondo una tradizione che risale fino a Wilhelm Steinitz. Kramnik inizi\u00f2 il match come sfavorito ma, rispolverando la difesa berlinese contro l'apertura spagnola, variante considerata all'epoca inferiore, mise in difficolt\u00e0 Kasparov. Il Campione del Mondo sembr\u00f2 impotente contro quell'apertura, tanto da offrire patta nella tredicesima partita dopo sole 14 mosse pur essendo in svantaggio di due punti. Col bianco Kramnik aveva inflitto due sconfitte a Kasparov, nella seconda e nella decima partita. Alla fine Kramnik vinse il match per 8.5 a 6.5 senza perdere una partita.\nNella seconda met\u00e0 del 2004 difende il Titolo di Campione del Mondo \"classico\" in Brissago pareggiando per 7-7 il match con lo sfidante, P\u00e9ter L\u00e9k\u00f3. Partito da grande favorito, Kramnik passa in vantaggio vincendo la prima partita ma subisce la rimonta dell'ungherese perdendo la quinta e l'ottava partita. In una drammatica quattordicesima partita Kramnik affronta in maniera aggressiva la Caro-Kann impostata dallo sfidante che sar\u00e0 costretto ad abbandonare alla quarantunesima mossa. Grazie al regolamento della sfida, pareggiando il match il Campione mantiene il titolo.\nNell'ottobre 2006 affronta ad \u0116lista in Russia Veselin Topalov in un incontro valido per la riunificazione del titolo di Campione del Mondo. Dopo aver vinto le prime due partite Kramnik sembra avviato ad una facile vittoria ma, nella migliore delle tradizioni dei Match Mondiali, la sfida si sposta sul terreno della lotta fuori dalla scacchiera. Il Team di Topalov accusa Kramnik di usare il bagno (unico luogo non sorvegliato della sede di gioco) troppo spesso e chiede agli organizzatori di modificare le regole del match. In caso contrario minaccia di ritirarsi e di non giocare la 5^ partita. Le richieste vengono parzialmente accettate dal Comitato di Appello della Fide e, per protesta, Kramnik non si presenta per disputare la quinta partita venendo dichiarato sconfitto a forfait. Il caso, che prender\u00e0 il nome di \"Toiletgate\", rischia di far saltare il match di riunificazione e solo dopo l'intervento del Presidente della FIDE Kirsan Iljum\u017einov l'incontro riprende dopo qualche giorno d'interruzione. Ma il match prende un'altra piega da quella iniziale e Topalov vince l'ottava e la nona partita. La reazione di Kramnik, aiutato da un grossolano errore di Topalov, \u00e8 immediata nella decima partita ed il match torna in perfetta parit\u00e0. Dopo due patte l'incontro termina senza un vincitore e si deve ricorre agli spareggi rapidi nei quali Kramnik s'impone per 2,5 a 1,5. Dopo 13 anni dalla scissione di Kasparov, il Mondo ha di nuovo un solo Campione.\nGli accordi della riunificazione prevedevano, per\u00f2, che se Kramnik avesse vinto avrebbe rimesso in palio il suo titolo in un torneo ad otto. Il 1\u00ba ottobre 2007, a Citt\u00e0 del Messico la sfida mondiale si conclude con la vittoria di Viswanathan Anand proprio davanti a Kramnik.\nSempre in base agli accordi presi precedentemente, se Kramnik avesse perso il titolo nel torneo ad otto avrebbe avuto il diritto di essere il primo sfidante del nuovo Campione del Mondo. Nell'ottobre del 2008 il match con Anand si disputa a Bonn, in Germania, e Kramnik viene nettamente sconfitto per 6,5 a 4,5.\nLa carriera da Campione del Mondo.\nNel corso di questi anni Kramnik, dall'aprile 2001 al gennaio 2004, \u00e8 stato il numero 2 al mondo nelle liste Elo FIDE dietro Kasparov, raggiungendo il suo massimo nell'ottobre 2002 con un punteggio di 2809.\nNel 2000 e Nel 2006 gli viene assegnato l'Oscar degli scacchi, premio internazionale assegnato dalla rivista 64 dato al miglior giocatore di scacchi dell'anno.\nNel febbraio 2004 Kramnik vinse il torneo di Linares, per la prima volta da solo in testa alla classifica, finendo imbattuto davanti a Garri Kasparov, numero uno del mondo, con il quale aveva condiviso il titolo nel 2000.\nNelle Olimpiadi degli scacchi del 2006 di Torino vince la Medaglia d'Oro per la migliore performance (2.847) e, sempre nello stesso anno, vince di nuovo il torneo di Dortmund.\nLe sfide contro i programmi di scacchi.\nNell'ottobre 2002, Kramnik gareggi\u00f2 nel Brains in Bahrein, un incontro in otto partite contro il programma per scacchi Deep Fritz 7. Kramnik inizi\u00f2 bene, prendendosi un vantaggio di 3 a 1 dopo quattro partite. Nella quinta gara Kramnik perse un cavallo in una posizione che avrebbe probabilmente portato alla patta. Si arrese rapidamente, e si arrese anche nella sesta partita, anche se un'analisi successiva mostr\u00f2 che con un gioco perfetto, avrebbe potuto essere in grado di pareggiare. Le ultime due partite finirono in patta e l'incontro anche, con il punteggio di 4 a 4.\nNel 2006 Kramnik, da Campione del Mondo \"unificato\" affronta a Bonn di nuovo il programma Deep Fritz, questa volta nella versione numero 10. Dopo aver pattato la prima partita, Kramnik in una posizione pari commette quello che senz'altro pu\u00f2 essere considerato il pi\u00f9 grosso errore della sua carriera, non vedendo uno scacco matto in una mossa. Dopo aver pattato le successive tre partite, Kramnik con il bianco prover\u00e0 a pareggiare il match, finendo con il perdere la sesta partita e la sfida per 4 a 2.\nLe vittorie dopo la perdita del titolo.\nDa gennaio 2008 \u00e8 stato per un trimestre numero 1 al mondo nelle liste Elo FIDE.\nNel 2009 ha vinto per la nona volta, in luglio, il torneo di Dortmund, e in novembre per la seconda volta il Mikhail Tal Memorial.\nNel 2010 ha vinto in Bilbao la terza Finale del Grande Slam davanti al Campione del Mondo Viswanathan Anand e al numero uno al mondo Magnus Carlsen.\nIl 2011 \u00e8 di nuovo un anno d'oro, con la decima vittoria nel torneo di Dortmund., la vittoria del \"Crown Group\" del torneo di Hoogeeven e la vittoria davanti a Carlsen e Hikaru Nakamura nella terza edizione del London Chess Classic,\nNel 2013 sfiora la possibilit\u00e0 di competere nel Match del Campionato del mondo di scacchi 2013 arrivando secondo dietro Magnus Carlsen a Londra nel Torneo dei Candidati solo per lo spareggio tecnico (maggior numero di vittorie).\nNel settembre 2013 vince la Coppa del Mondo, qualificandosi grazie a questo risultato per il torneo dei candidati del Campionato del mondo di scacchi 2014 di Chanty-Mansijsk, dove si classificher\u00e0 terzo dietro Viswanathan Anand e Sergej Karjakin.\nNel dicembre 2013 vince ad Antalya con la Russia il Campionato del Mondo per nazioni.\nNel settembre 2016 vince la Medaglia d'Oro individuale alle Olimpiadi scacchistiche con la squadra della Russia; ha giocato in seconda scacchiera e ottenuto 7.5 punti .\nNel maggio 2017 vince il Campionato russo a squadre con il team della Siberia.. Nel dicembre dello stesso anno si esibisce in una simultanea su 30 scacchiere a Ginevra, vincendo 29,5/0,5\nHa ottenuto l'accesso al torneo dei candidati al titolo mondiale, che si \u00e8 giocato a Berlino dal 9 al 28 marzo 2018, grazie all'invito degli organizzatori e si \u00e8 infine qualificato 5\u00ba.\nRitiro ed eventi successivi.\nIl 29 gennaio 2019, a breve distanza dalla sua partecipazione al Torneo Wijk aan Zee conclusasi all'ultimo posto con 4,5 su 13, ha annunciato la fine della sua carriera professionale. Ha dichiarato che giocher\u00e0 probabilmente in eventi rapid e blitz e che ha intenzione di tenere simultanee. Ha infatti disputato in agosto l'evento blitz del Levitov Chess Week, concludendolo 1\u00ba per spareggio tecnico (vittoria nello scontro diretto) su Anand con 5 su 7 e in dicembre il Mondiale blitz che lo ha visto chiudere 3\u00ba alle spalle di Magnus Carlsen e Hikaru Nakamura. Del novembre 2020 \u00e8 invece la vittoria nel \"Razuvaev Memorial\", dedicato a Jurij Razuvaev, evento giocato online alla cadenza 5+3: dopo aver chiuso il girone eliminatorio al 2\u00ba posto con 5 su 7 alle spalle di Evgenij Toma\u0161evskij, il gi\u00e0 campione si \u00e8 imposto nella finale per 1,5 su 2. Nel giugno 2021 prende parte come wild card alla sezione blitz del Paris Rapid &amp; Blitz, che chiude all'ultimo posto con 5 su 18 (+2 =6 -10)."}
{"id": "25803", "revid": "1457847", "url": "https://it.wikipedia.org/wiki?curid=25803", "title": "Torneo di scacchi di Linares", "text": "L'annuale torneo di scacchi di Linares derivava il nome dalla citt\u00e0 spagnola di Linares in Andalusia, che lo ospitava. La sua importanza era tale che venne talvolta descritto come la Wimbledon degli scacchi.\nStoria.\nL'evento, sponsorizzato da Luis Rentero, tenne la sua prima edizione nel 1978. All'epoca non era un evento di \u00e9lite, e venne vinto dal poco conosciuto giocatore svedese Jaan Eslon. Dopo l'edizione dell'anno successivo venne tenuto con cadenza biennale fino al 1987, quando non si disput\u00f2 perch\u00e9 Linares fu scelta per ospitare la finale dei candidati (per determinare chi avrebbe sfidato Garri Kasparov per il titolo di campione del mondo di scacchi) tra Anatolij Karpov e Andrej Sokolov. Dal 1988 il torneo tenne ogni anno (ad eccezione del 1996, perch\u00e9 Linares fu scelta per ospitare la finale del campionato del mondo femminile).\nDal 1998 al 2004, il torneo di Linares \u00e8 stato un torneo a doppio turno con sette giocatori (in cui ognuno gioca due partite contro ogni avversario, una con i pezzi bianchi e una con i neri). In seguito i giocatori sono diventati otto.\nDal 2006 al 2008 il torneo \u00e8 stato diviso in due parti: la prima parte giocata nella citt\u00e0 messicana di Morelia, mentre la seconda parte continua ad essere giocata a Linares. Il nome del torneo \u00e8 stato cambiato in queste occasioni in \"Torneo intercontinentale di Linares-Morelia\".\nNel 2009 per\u00f2, sia a causa di difficolt\u00e0 con gli sponsor di parte messicana, sia a causa delle lamentele di alcuni giocatori che non si trovavano a proprio agio a gestire i problemi fisico-mentali legati al forte cambio di fuso orario e conseguente jet lag, il torneo \u00e8 stato disputato unicamente a Linares nell'edizione 2010. \nProblemi economici misero fine all'evento a partire da quella data.\nAlbo d'oro dei vincitori.\nNota: le colonne si possono ordinare coi pulsanti in alto.\nTabelle di alcune edizioni.\n XII Ciudad de Linares (ESP), ii-1994 cat. XVIII (2685)\n 1 2 3 4 5 6 7 8 9 10 11 12 13 14 Tot.\n 1 Karpov, Anatolij g RUS 2740 * = = 1 1 1 = = 1 1 1 1 1 1 11 \n 2 Kasparov, Garri g RUS 2800 = * = 1 0 0 1 1 = 1 = 1 1 = 8,5\n 3 \u0160irov, Aleksej g LAT 2715 = = * 0 0 1 1 = 1 1 = 1 1 = 8,5 \n 4 Bareev, Evgenij g RUS 2685 0 0 1 * = = = = 1 1 0 1 = 1 7,5\n 5 Lautier, Joel g FRA 2625 0 1 1 = * = 0 1 1 0 = 0 1 = 7\n 6 Kramnik, Vladimir g RUS 2710 0 1 0 = = * = = 0 = = 1 1 1 7 \n 7 Kamskij, Gata g RUS 2695 = 0 0 = 1 = * 0 = = = 1 1 1 6,5\n 8 Anand, Viswanathan g IND 2715 = 0 = = 0 = 1 * 0 0 = 1 1 1 6,5\n 9 Topalov, Veselin g BUL 2640 0 = 0 0 0 1 = 1 * 1 1 = 0 1 6,5\n 10 Ivan\u010duk, Vasyl' g UKR 2710 0 0 0 0 1 = = 1 0 * = 1 = 1 6\n 11 Gelfand, Boris g BLR 2685 0 = = 1 = = = = 0 = * 0 = = 5,5\n 12 Illescas, Manuel g ESP 2590 0 0 0 0 1 0 0 0 = 0 1 * 1 1 4,5\n 13 Polg\u00e1r, Judit g HUN 2630 0 0 0 = 0 0 = = 1 = = 0 * 1 4\n 14 Beljavs'kyj, Oleksandr g UKR 2650 0 = = 0 = 0 0 0 0 0 = 0 0 * 2\n XVI Ciudad de Linares (ESP), ii-iii 1999 cat. XX (2735)\n 1 2 3 4 5 6 7 8 \n 1 Kasparov, Garri g RUS 2812 ** == =1 == 1= 11 =1 11 10.5 2817\n 2 Kramnik, Vladimir g RUS 2751 == ** == == == == =1 1= 8.0 2782\n 3 Anand, Viswanathan g IND 2781 =0 == ** == =1 == 1= =1 8.0 2778\n 4 L\u00e9k\u00f3, P\u00e9ter g HUN 2694 == == == ** == 1= 0= 0= 6.5 2712\n 5 Topalov, Veselin g BUL 2700 0= == =0 == ** =0 =1 == 6.0 2690\n 6 Ivan\u010duk, Vasyl' g UKR 2714 00 == == 0= =1 ** 1= 0= 6.0 2688\n 7 Svidler, P\u00ebtr g RUS 2713 =0 =0 0= 1= =0 0= ** =1 5.5 2658\n 8 Adams, Michael g ENG 2716 00 0= =0 1= == 1= =0 ** 5.5 2657\n XXIV SuperGM Morelia/Linares (MEX/ESP), ii-iii 2007 cat. XX (2746)\n 1 2 3 4 5 6 7 8 \n 1 Anand, Viswanathan g IND 2779 ** 11 1= 0= == == == 1= 8.5 2820\n 2 Carlsen, Magnus g NOR 2690 00 ** 1= == == 11 1= =0 7.5 2782\n 3 Morozevi\u010d, Aleksandr g RUS 2741 0= 0= ** == =1 =1 01 =1 7.5 2775\n 4 Aronyan, Lewon g ARM 2744 1= == == ** == 0= == == 7.0 2745\n 5 Svidler, P\u00ebtr g RUS 2728 == == =0 == ** == == =1 7.0 2748\n 6 Ivan\u010duk, Vasyl' g UKR 2750 == 00 =0 1= == ** 1= == 6.5 2715\n 7 Topalov, Veselin g BUL 2783 == 0= 10 == == 0= ** == 6.0 2690\n 8 L\u00e9k\u00f3, P\u00e9ter g HUN 2749 0= =1 =0 == =0 == == ** 6.0 2695\n XXVI Ciudad de Linares (ESP), ii-iii 2009 cat. XXI (2756)\n 1 2 3 4 5 6 7 8 \n 1 Gri\u0161\u010duk, Aleksandr g RUS 2733 ** == =0 == 1= 1= 1= == 8.0\n 2 Ivan\u010duk, Vasyl' g UKR 2779 == ** == == == == 11 == 8.0\n 3 Carlsen, Magnus g NOR 2776 =1 == ** 1= == =0 =0 =1 7.5\n 4 Anand, Visvanathan g IND 2791 == == 0= ** 1= 1= 0= == 7.0\n 5 R\u0259c\u0259bov, Teymur g AZE 2761 0= == == 0= ** == =1 == 6.5\n 6 Wang Yue g CHI 2739 0= == =1 0= == ** == == 6.5\n 7 Aronyan, Lewon g ARM 2750 0= 00 =1 1= =0 == ** 1= 6.0\n 8 Dom\u00ednguez, Lenier g CUB 2717 == == =0 == == == 0= ** 6.0"}
{"id": "25806", "revid": "324090", "url": "https://it.wikipedia.org/wiki?curid=25806", "title": "Wess", "text": "Biografia.\nGli inizi.\nNato nella Carolina del Nord, da ragazzino ha vissuto a New York, dove si \u00e8 formato musicalmente. Ha avuto notevoli esperienze musicali, dapprima nel paese d'origine e successivamente in Europa nel campo della musica pop.\nCome \"Wess &amp; The Airedales\".\nNegli anni sessanta fu bassista nel complesso di Rocky Roberts, The Airedales, nel quale era anche arrangiatore e cantante. Nel 1966, scoperti da Arbore e Boncompagni, arrivarono in Italia e furono i primi a portare il rhythm and blues nella penisola, facendosi conoscere dapprima con \"T-Bird\", sigla del programma radiofonico \"Bandiera gialla\" e in seguito con \"Stasera mi butto\" (1967). In alcuni 45 giri dell'epoca, che passavano sotto l'etichetta di \"Rocky Roberts and the Airedales\", la voce solista era di Wess (vedere \"Il contadino\" dei Ragazzi della Via Gluck, cover del famoso brano \"Hold On! I'm a Comin\"' di Sam &amp; Dave).\nNel 1967, a causa di alcuni dissidi con il leader, il gruppo si separ\u00f2 da Rocky Roberts, e Wess divenne il cantante solista, debuttando con una sua versione di \"Senza luce\", cover di \"A Whiter Shade of Pale\" dei Procol Harum, portata al successo, nello stesso periodo, dai Dik Dik e da Fausto Leali. Qualche mese dopo incise il suo primo album come solista, un disco di rhythm and blues intitolato \"The Sound of Soul\", che tra le altre conteneva una versione di \"Chapel of Dreams\" (successo dei Dubs) ed una cover di \"Where Did Our Love Go\" delle Supremes. A novembre dello stesso anno venne pubblicata una versione della gi\u00e0 ricordata \"Chapel of Dreams\" in italiano, intitolata \"I miei giorni felici\".\nLa canzone partecip\u00f2 a \"Settevoci\", ma venne eliminata; qualche mese dopo per\u00f2 le vendite iniziarono ad aumentare ed alla fine il disco si rivel\u00f2 un successo diventando uno dei pi\u00f9 venduti del 1968. La canzone sar\u00e0 poi riproposta da Santino Rocchetti alla fine degli anni settanta. Nel 1969 partecip\u00f2 al Cantagiro 1969 con \"Ti ho inventata io\" e, l'anno dopo, al Festivalbar 1970 con \"Tu che non mi conoscevi bene\".\nCinema\nPartecipa, interpretando se stesso al basso come membro di un complesso musicale, a Stasera mi butto, film del 1967\nCon Dori Ghezzi.\nNel 1972, pur continuando la sua carriera da solista, a Wess venne l'idea di incidere un brano a due voci, \"Voglio stare con te\", cover in italiano del brano \"United We Stand\" e scelse Dori Ghezzi, futura moglie del cantautore Fabrizio De Andr\u00e9, appartenente alla stessa casa discografica, la Durium. Il brano, inciso su singolo a 45 giri (sul retro vi \u00e8 una canzone da solista di Wess), ottenne un grande successo. Wess aveva una voce morbida e intonata con qualche venatura di blues che contrastava con quella cristallina di Dori Ghezzi.\nI discografici decisero quindi di puntare sul duo che diverr\u00e0 una delle coppie artistiche pi\u00f9 celebri e di maggior successo della musica leggera degli anni settanta, presente a due Sanremo e un Eurofestival.\nGli anni successivi.\nNegli anni successivi Wess partecip\u00f2 ad innumerevoli trasmissioni televisive, intensificando la sua attivit\u00e0 live e dedicandosi a produzioni discografiche in Italia e all'estero. Negli anni ottanta, mise su uno studio di registrazione ed una casa discografica in Canada, da dove faceva la spola con l'Italia.\nIl periodo con Squadra Italia.\nIn occasione del Festival di Sanremo 1994 entr\u00f2 a far parte del gruppo Squadra Italia, appositamente costituito per l'evento, cantando il brano \"Una vecchia canzone italiana\".\nGli ultimi anni (2000-2009).\nDal 2000 al 2006 si esib\u00ec in molte piazze italiane accompagnato dalla \"Wess Band\", formata da Lucio Giachin (basso), Luciano Angeletti (tromba), Mario Scopigno (sax), Tommaso Costantini (sax), Danilo Stazi (chitarra), Americo Tarquini (chitarra), Antonio Iacoboni (tastiera), Melania Bianchi (voce), Marianna Bianco (voce) e Roberto Tiberti (batteria e arrangiamenti). Nel 2007 \u00e8 apparso nella trasmissione televisiva condotta da Carlo Conti \"50 canzonissime\", cantando in coppia con Giada il brano \"Un corpo e un'anima\", e nel 2008 nella trasmissione televisiva \"I migliori anni\", sempre presentata da Carlo Conti, cantando lo stesso brano in coppia \"virtuale\" con Dori Ghezzi. L'ultima intervista a Wess, realizzata dalla giornalista musicale Timisoara Pinto, \u00e8 stata pubblicata nel numero di luglio 2009 di \"Musica Leggera\" e in essa il cantante ripercorreva tutta la sua carriera musicale.\nLa morte.\nWess \u00e8 morto improvvisamente il 21 settembre 2009 a seguito di una crisi asmatica all'ospedale di Winston, nella Carolina del Nord, sua citt\u00e0 natale. Aveva 64 anni e nelle ultime settimane era stato in tour tra Canada e Stati Uniti. Soltanto il giorno prima della scomparsa aveva tenuto un concerto a New York. Ha lasciato sei figli. In un'intervista concessa subito dopo la notizia della morte di Wess la sua ex partner Dori Ghezzi dice:\nVita privata.\nWess era fratello di un altro cantante, Orlando Johnson e di un batterista, Marvin.\nDue figlie di Wess divennero cantanti, Romina e Deborah Johnson."}
{"id": "25811", "revid": "1442080", "url": "https://it.wikipedia.org/wiki?curid=25811", "title": "Frank Herbert", "text": "Autore acclamato dalla critica, ha contemporaneamente riportato un successo di pubblico a livello mondiale. Rimane noto soprattutto per il suo romanzo \"Dune\" e per i cinque successivi libri della serie: il ciclo di Dune affronta temi complessi cari allo scrittore come la sopravvivenza umana, l'evoluzione, l'ecologia e la commistione di religione, politica e potere.\n\"Dune\" vinse nel 1965 il Premio Nebula, a cui fece seguito il Premio Hugo nel 1966, cio\u00e8 entrambi i massimi riconoscimenti nell'ambito fantascientifico. Da molti degli appassionati del genere \u00e8 considerata l'opera migliore di fantascienza epica mai scritta e rimane certamente una delle pi\u00f9 popolari.\nBiografia.\nNato l'8 ottobre del 1920, a Tacoma nello Stato di Washington, Herbert fu spinto a lasciare la casa paterna all'et\u00e0 di 18 anni, a causa della grande povert\u00e0 che affliggeva la sua famiglia. Si trasfer\u00ec dallo zio a Salem in Oregon, dove fin\u00ec la scuola e lavor\u00f2 al giornale Oregon Statesman (oggi Statesman Journal) in diversi ruoli, incluso quello del fotografo (attivit\u00e0 che prosegu\u00ec nel corso della seconda guerra mondiale, come fotografo per la marina militare).\nNel 1941, spos\u00f2 Flora Parkinson a San Pedro, California, da cui ebbe la prima figlia Penny, e dalla quale divorzi\u00f2 quattro anni dopo. Subito dopo la guerra Herbert torn\u00f2 a Washington per frequentare l'universit\u00e0, dove conobbe la seconda moglie Beverly Ann Stuart, che spos\u00f2 poco dopo la fine del primo matrimonio. Da questa ebbe i figli Brian Patrick Herbert e Bruce Calvin Herbert. Nel 1952 riusc\u00ec a far pubblicare uno dei suoi racconti di fantascienza, \"Looking for Something\", sulla rivista \"Startling Stories\": il suo primo assaggio di notoriet\u00e0. Herbert tuttavia non riusc\u00ec mai a laurearsi e tornato a casa ricominci\u00f2 a lavorare nel giornalismo, al Seattle Star, all'Oregon Statesman e al San Francisco Examiner.\nLa carriera da romanziere ebbe inizio nel 1955 con la pubblicazione di \"Smg. Ram 2000\" (\"The Dragon in the Sea\", conosciuto anche come \"Under Pressure\"), con grande successo di critica ma meno di pubblico. Il lavoro sulla sua opera pi\u00f9 importante cominci\u00f2 poco dopo e in 6 anni di gestazione riusc\u00ec a pubblicare \"Dune World\" e \"Prophet of Dune\", su Analog, in otto parti, dal 1963 al 1965. Sterling E. Lanier, curatore editoriale della Chilton Book Company, lo convinse a riunire queste otto parti in un unico manoscritto, da cui nacque il romanzo \"Dune\". Con questo vinse il Premio Nebula e il Premio Hugo. \"Dune\" \u00e8 da allora uno dei romanzi di fantascienza pi\u00f9 letti e guadagn\u00f2 a Herbert l'Olimpo degli scrittori fantascientifici. Nel 1972 si ritir\u00f2 dal giornalismo per darsi anima e corpo alla sua vera vocazione di scrittore; oltre ai successivi romanzi del Ciclo di Dune, scrisse libri su temi ecologici e filosofici.\nNel 1974 la moglie Beverly sub\u00ec un intervento per cancro, ma la sua salute rimase compromessa e dieci anni dopo si spense. Nel 1984 usc\u00ec il film \"Dune\", di David Lynch, dopo una lunga serie di altri tentativi di produrlo tutti falliti (il primo e pi\u00f9 eclatante fu quello del regista cileno Alejandro Jodorowsky, raccontato nel documentario \"Jodorowsky's Dune\"). Un anno dopo Herbert spos\u00f2 la terza moglie, Theresa Shackleford, e poco dopo l'uscita de \"La rifondazione di Dune\" mor\u00ec l'11 febbraio 1986, a 65 anni a Madison nel Wisconsin per embolia polmonare mentre era ricoverato per un tumore al pancreas.\nOpere (elenco parziale).\nAltri romanzi.\nIn ordine cronologico di edizione originale:\nOpere derivate e influenza culturale.\nIl film tratto dal romanzo \"Dune\" diretto da David Lynch nel 1984, quantunque criticato, rimane un classico del genere. Lo stesso romanzo \u00e8 stato adattato nel 2001 in una miniserie televisiva dal titolo \"Dune il destino dell'universo\" (\"Frank Herbert's Dune\"); grazie al successo riscosso il \"serial\" ha avuto un seguito, \"I figli di Dune\" (\"Frank Herbert's Children of Dune\", 2003), anch'esso tratto dalla fortunata saga di Herbert. A ottobre 2021 \u00e8 prevista l'uscita di \"Dune\", film di Denis Villeneuve tratto dalla prima met\u00e0 del primo romanzo \"Dune\", a cui seguir\u00e0 un secondo capitolo. Oltre ai film sono ispirati al ciclo di Dune una lunga serie di videogiochi.\nIl compositore tedesco Klaus Schulze gli ha dedicato il lungo brano \"Frank Herbert\" dell'album \"X\" (1978). Il gruppo heavy metal britannico Iron Maiden ha scritto \"To Tame a Land\" inserita nell'album \"Piece of Mind\" prodotto nel 1983, e ispirata al ciclo \"Dune\". Il gruppo power metal Blind Guardian ha scritto \"Traveler in Time\", inserita nell'album \"Tales from the Twilight World\" prodotto nel 1990, ispirata al primo volume della serie.\nI Shai Hulud sono un gruppo musicale hardcore punk statunitense, il cui nome \u00e8 un riferimento ai vermi giganti delle sabbie presenti nel romanzo \"Dune\".\nDopo la sua scomparsa, a partire dal 1999 il figlio Brian Herbert ha pubblicato, con lo scrittore Kevin J. Anderson, un secondo ciclo di romanzi di successo, \"Il preludio a Dune\", prequel del ciclo di Dune.\nNel 2021, presentato in anteprima mondiale alla 78\u00aa Mostra internazionale d'arte cinematografica di Venezia il 3 settembre, il regista Denis Villeneuve ha diretto una nuova rappresentazione cinematografica del libro di Herbert."}
{"id": "25814", "revid": "2164596", "url": "https://it.wikipedia.org/wiki?curid=25814", "title": "Bergolo", "text": "B\u00e8rgolo (\"B\u00e8rgoj\" in piemontese) \u00e8 un comune italiano delle Langhe di 58 abitanti della provincia di Cuneo in Piemonte. Faceva parte della comunit\u00e0 montana Alta Langa e Langa delle Valli Bormida e Uzzone.\nGeografia fisica.\nSorge a 616\u00a0m s.l.m., in Alta Langa Orientale, a destra della B\u00f2rmida di Millesimo. Con un'estensione di soli 3,11\u00a0km\u00b2 \u00e8 il comune con la minor superficie della provincia.\nDista circa 93 chilometri da Cuneo.\nStoria.\nIl pianoro ove sorge il paese \u00e8 abitato da epoca molto antica tuttavia le prime notizie certe risalgono al 1091, quando il paese fu compreso nel territorio del marchese Bonifacio del Vasto. Alla morte di questi, nel 1130, fu ereditato dai figli e nel 1142 venne assegnato a Bonifacio Minore, marchese di Ceva e Cortemilia.\nNel 1184 subentrarono i marchesi di Savona e i Del Carretto. Nel 1209 il marchese Ottone lo don\u00f2 al Comune di Asti e in seguito rientr\u00f2 nei possedimenti dei Del Vasto.\nNel 1322 Manfredo II Del Vasto lo cedette a Manfredo IV marchese di Saluzzo.\nNel 1532 Bergolo pass\u00f2 stabilmente sotto il dominio dei duchi di Savoia.\nDell'epoca medievale restano i ruderi di un castello edificato agl'inizi del '200.\nDal 1929 al 1947 Bergolo fu accorpato al Comune di Cortemilia, per poi riacquisire l'antica autonomia.\nAll'inizio degli anni sessanta il paese versava in una condizione di degrado a causa dell'emigrazione verso le citt\u00e0 e la situazione miglior\u00f2 progressivamente a partire dal decennio successivo. In quel periodo furono promosse opere pubbliche come acquedotto, fognature e strade. Furono recuperate le antiche abitazioni conservandone la tipica architettura in pietra ma arricchita da opere d'arte contemporanea.\nMonumenti e luoghi d'interesse.\nArchitetture religiose.\n \nSociet\u00e0.\nEvoluzione demografica.\nLe poche risorse naturali del territorio, unitamente allo stato precario delle comunicazioni, hanno sempre ostacolato la crescita demografica di questo paese, che non ha mai raggiunto le 300 unit\u00e0 e che oggi \u00e8 uno dei pi\u00f9 piccoli d'Italia.\nA partire dagli anni settanta \u00e8 divenuta anche luogo di villeggiatura e questo ha generato un aumento di popolazione anche stabile, oltre a quella legata al turismo.\nCultura.\nCucina.\nFra le ricette tradizionali di Bergolo vi sono la robiola di Murazzano, la torta di nocciole, i \"macaron del fr\u00e8t\" (degli gnocchi allungati) e l'arrosto alle nocciole.\nEventi.\n\"Premio Fedelt\u00e0 alla Langa\", ideato da Romano Vola. Dal '74 vengono premiati coloro che si sono particolarmente distinti per la crescita e lo sviluppo della Langa: persone di cultura, contadini, artigiani, professionisti, ristoratori, religiosi, operatori sociali.\n\"Concerti d'Estate\". Dal 2000, tra luglio e agosto, ogni sabato sera B\u00e8rgolo ospita, sulla Piazza principale e nelle chiese, concerti di musica classica, con maestri ed ensemble provenienti da tutto il mondo.\nNello stesso periodo si svolgono i \"Corsi internazionali di perfezionamento musicale\", che attirano giovani da ogni parte d'Europa.\n\"La Via del sale\": mostra d'arte contemporanea 'dalla Langa al mare'. Le strade e i dintorni di Bergolo si popolano di installazioni artistiche. La manifestazione si svolge dal 2002. Al progetto, curato da Silvana Peira, ha collaborato, fino al 2009, lo scrittore italiano Nico Orengo (1944\u20132009).\nNel 2007 Bergolo ha vinto il Primo premio alla rassegna italiana \u201cComune fiorito\u201d; in tale veste nel 2008 ha rappresentato l'Italia al concorso europeo floreale \"Entente Florale Europe\" che premia la cultura del verde e della sensibilit\u00e0 ambientale in Europa, ottenendo la medaglia d'argento.\nFeste e fiere.\n\"Cant\u00e8 Magg\". La festa, che riprendeva l'antica tradizione dei Canti del Maggio, fu riproposta in forma pi\u00f9 moderna da Romano Vola a partire dal 1975 ed \u00e8 stata sospesa nel 2007.\nSi \u00e8 svolta, senza interruzioni, dal '75 al 2007, portando a B\u00e8rgolo gruppi di musica etnica e popolare provenienti da tutto il mondo.\n\"I Sapori della Pietra.\" La manifestazione, ideata da Romano Vola nel 1996, si svolge il 2\u00ba fine settimana di settembre; dal 2019 ha cambiato nome in \"Suoni della Pietra\".\nIl sabato sera, intitolato \"Dalle Langhe all'Oriente\", \u00e8 dedicato alle diversit\u00e0 etno-gastronomiche-culturali: si tengono concerti, spettacoli di danza e di teatro, proiezioni in multivisione.\nAlle edizioni 2007, 2008 e 2009 ha collaborato lo scrittore italiano Giordano Berti, con l'ideazione di video-installazioni di contenuto poetico-narrativo-pittorico.\nLa domenica mattina avviene la consegna del \"Premio Fedelt\u00e0 alla Langa\".\nNel contempo si tiene la Mostra Mercato dei Sapori pi\u00f9 tipici di Langa, organizzata con la collaborazione dell'Associazione Slow Food e dell'Accademia Aleramica.\nIl pomeriggio, ricco di intrattenimenti circensi, si conclude, solitamente, con un concerto di fisarmoniche.\nEconomia.\nNei terreni, gi\u00e0 prevalentemente coltivati a cereali, viti e castagneti, si \u00e8 affermato, pi\u00f9 di recente, il noccioleto, essendo la zona inserita nell'area di coltivazione della Nocciola del Piemonte IGP, detta anche \"Tonda Gentile\" delle Langhe. Il turismo offre un notevole apporto alla piccola economia locale.\nBibliografia.\nWalter Accigliaro, Claudia Patrone e Romano Vola, \"Bergolo, paese di pietra\", Associazione Pro Bergolo, 2007.\nRomano Vola, 'Perch\u00e9 un premio?', in \"Tutti mi chiamano grama. Cento storie per una storia di Langa\", a cura di Margherita Bonetto e Laura Corino, ArabaFenice, Boves 2008."}
{"id": "25817", "revid": "122937891", "url": "https://it.wikipedia.org/wiki?curid=25817", "title": "Aleksej Alekseevi\u010d Abrikosov", "text": "Biografia.\nNacque a Mosca da una coppia di medici: Aleksej Ivanovi\u010d Abrikosov e Fani Abrikosova. Nel 1955 consegue la laurea in Scienze fisiche e matematiche presso l'Universit\u00e0 di Mosca. I principali contributi si sviluppano soprattutto nella fisica della materia condensata. In particolare, Abrikosov scopr\u00ec il modo in cui il flusso magnetico riesce a penetrare all'interno di un superconduttore. Il fenomeno, noto come \"superconduttivit\u00e0 di tipo II\", che accompagna la disposizione delle linee di flusso, \u00e8 noto come vortice di reticolo di Abrikosov. Trasferitosi negli Stati Uniti, nel 1999 ottiene la cittadinanza. \u00c8 stato membro della Sezione di Scienze dei Materiali ai Laboratori Nazionali di Argonne, in Illinois, USA."}
{"id": "25820", "revid": "339392", "url": "https://it.wikipedia.org/wiki?curid=25820", "title": "Equazioni di diffusione", "text": ""}
{"id": "25832", "revid": "1745361", "url": "https://it.wikipedia.org/wiki?curid=25832", "title": "Khazaria", "text": "Il Gran Khanato di Khazaria o Khanato di Khazaria o Impero di Khazaria (618 \u2013 1016) deriva il suo nome dai Khazari, una popolazione di origine ariana ma di idioma turco, che si era insediata nelle steppe del sud-est russo a partire dal VII secolo. Il Gran khanato confinava a sud-ovest con l'Impero Bizantino, a nord-ovest con la Rus' di Kiev, a nord con le terre abitate dai Bulgari del Volga e a sud-est con l'Azerbaigian.\nPosto quindi in un punto strategico (qui passavano le rotte fluviali della via variago-greca che dal Mar Nero conducevano sul Mar Baltico, qui arrivavano mercanti norreni, greci, arabi, bulgari, persiani diretti al nord e ad ovest), il Khanato di Khazaria fu un importante centro economico e politico, luogo di incontro e di reciproco influsso tra lingue, culture e religioni diverse (Islam, Cristianesimo, Animismo, Ebraismo).\nStoria.\nTra l'VIII secolo ed il IX secolo, consistenti nuclei di ebrei semiti, dopo aver attraversato il Caucaso, entrarono in contatto con i Khazari. I sovrani di quest'ultimo popolo imposero, per motivi di stabilizzazione politica, la conversione del Khanato alla religione ebraica. Questo fatto \u00e8 stato alla base dell'elaborazione di diverse teorie, la pi\u00f9 nota delle quali vuole gli ebrei askenaziti discendere direttamente dai Khazari (il romanziere ebreo Arthur Koestler sostenne in modo particolare questa tesi).\nRecenti studi genetici sembrano per\u00f2 dimostrare che elementi genetici originari del Medio Oriente dominano la linea maschile degli Askenazi (il cosiddetto cromosoma Y \"Aaron\"), ma la linea femminile potrebbe avere una storia diversa. Da ci\u00f2 alcuni hanno dedotto che uomini del Medio Oriente abbiano sposato donne locali il che significa che gli Askenazi non sono imparentati con i Khazari o che questi rappresentano solo una parte degli antenati degli attuali Askenaziti. Ci\u00f2 conferma la tesi del professor Gumilev esposta nel suo libro \"From Ancient Russia To Imperial Russia\" (\"Ot Rusi k Rossii\" in russo), secondo cui gli attuali ebrei ashkenaziti non sono kazari di stirpe, ma invece discendono da un gruppo di ebrei armeni (ashkenaz sta per armeno) mescolati alla nobilt\u00e0 kazara. In effetti solo una piccola parte dei kazari si \u00e8 realmente convertita all'ebraismo, mentre il resto ha continuato a professare il proprio credo animistico e pagano, con una piccola minoranza di cristiani e musulmani.\nNell'anno 965 il principe di Novgorod e Kiev, il variago Rus' Svjatoslav abbatte Sarkel sul Don e sembra che abbia anche sconvolto una delle capitali khazare, Itil, situata qualche chilometro prima del vecchio delta del grande fiume provocando il disfacimento dello stato khazaro. L'Impero si frantuma cos\u00ec e i diversi Illetver (capi locali) non rispondono pi\u00f9 al \"kaghan\" supremo come era stato fino ad allora e creano nuove realt\u00e0 politiche o rafforzano le vecchie come la Bulgaria del Volga sotto l'emiro Almys conosciuto con nome musulmano di Ja'far bin Abdallah.\nCronotassi dei sovrani.\nI sovrani del Gran Khanato di Khazaria sono stati, dal 618 al 1016, i seguenti, secondo la leggendaria Storia di Gia'far (XVI secolo in tataro annotata da Bariev) e in mancanza di conferme incrociate non ha al momento alcun valore storiografico fino a Bulan:\nDi qui comincia l'elenco sui cui nomi si hanno pi\u00f9 riscontri:"}
{"id": "25839", "revid": "1543377", "url": "https://it.wikipedia.org/wiki?curid=25839", "title": "Bill Watterson", "text": "Biografia.\nFiglio di James G. Watterson, consulente brevettuale, all'et\u00e0 di sei anni si spost\u00f2 con la famiglia a Chagrin Falls, nell'Ohio, dove sua madre Kathryn divenne membro della giunta comunale. Ha un fratello pi\u00f9 giovane, Tom, che insegna in una scuola superiore ad Austin, in Texas.\nNel 1980, Watterson si laure\u00f2 al Kenyon College a Gambier, Ohio, con una laurea in scienze politiche. Subito dopo il \"Cincinnati Post\" gli offr\u00ec un lavoro come disegnatore di vignette politiche per un tempo di prova di sei mesi.\n\"Calvin and Hobbes\" \u00e8 stato pubblicato per la prima volta il 18 novembre 1985.\nWatterson pass\u00f2 gran parte della sua carriera nel provare a cambiare l'atteggiamento della gente nei confronti dei fumetti. Egli credeva che il valore artistico dei fumetti fosse sottovalutato, lo spazio che occupavano nei giornali continuamente diminuito e spesso sottoposti ad arbitrari capricci degli editori (in una occasione, Watterson disse \"Sono un disegnatore, non il leader di una impresa commerciale di Calvin &amp; Hobbes\"). Watterson credeva che l'arte non dovesse essere giudicata in base al fine per la quale fosse creata (cio\u00e8 non c'\u00e8 un'arte \"alta\" e una arte \"bassa\", solo arte).\nWatterson \u00e8 anche conosciuto per le sue battaglie personali contro la struttura obbligatoria imposta dai giornali sulle vignette: il fumetto standard iniziava con un largo ed ampio rettangolo caratterizzato dal logo del fumetto, e la striscia era presentata in una serie di rettangoli di diversa larghezza, limitando le opzioni di rappresentabilit\u00e0 del disegnatore. Watterson riusc\u00ec, da contratto, a liberarsi di queste costrizioni per \"Calvin &amp; Hobbes\", disegnando il suo cartone domenicale nel modo in cui voleva. In molte tavole, le vignette sono sovrapposte o contenute in altre vignette; in altre, l'azione avviene diagonalmente rispetto alla striscia.\nIn ogni caso, Watterson combatt\u00e9 costantemente contro le tante cose che egli sentiva impoverissero i suoi fumetti. Egli si rifiut\u00f2 di realizzare del merchandise delle sue creazioni poich\u00e9, secondo lui, tazze, adesivi e magliette avrebbero svalorizzato i personaggi e la loro personalit\u00e0. Questo \u00e8 anche il motivo per cui ha sempre rifiutato che la strip diventasse un cartone animato. Watterson combatt\u00e9 la sua difficile battaglia contro le pressioni degli editori fino (e dopo) la fine della sua carriera.\nWatterson prese due ampie pause dallo scrivere strisce, dal maggio 1991 a febbraio 1992 e da aprile a dicembre del 1994.\nIn una breve lettera agli editori, resa pubblica il 9 novembre 1995, Watterson annunciava il suo ritiro:\nL'ultima striscia di \"Calvin &amp; Hobbes\" fu pubblicata il 31 dicembre 1995. Dal ritiro, Bill Watterson si \u00e8 dedicato alla pittura, principalmente paesaggi boscosi. Ha anche pubblicato diverse antologie delle strip di \"Calvin &amp; Hobbes\".\nSul numero dell'ottobre 2005 di \"Maxim\", Watterson ha espressamente richiesto alla \"Universal Press Syndicate\" di non re-indirizzargli pi\u00f9 le lettere dei suoi fan.\nVivendo relativamente recluso a Chagrin Falls con sua moglie Melissa, Watterson rifiuta di firmare autografi o di dare interviste, comparendo solo occasionalmente agli occhi del pubblico. Il 21 dicembre 1999 in un breve articolo intitolato \"Dipinto in un mondo buio ma gentile\", scritto da Watterson in occasione dell'abbandono della \"comic strip\" \"Peanuts\", pubblicato sul \"Los Angeles Times\", Watterson rispose a 15 domande inviategli da suoi lettori.\nPremi.\nWatterson ha vinto lo Humor Comic Strip Award del 1988 della National Cartoonist Society, e il Reuben Award nel 1986. \u00c8 stato il pi\u00f9 giovane disegnatore a ricevere questo premio. Ha ricevuto lo stesso premio nel 1988 e nel 1992. Nel 1992 ha ricevuto il premio Alph-art per il miglior fumetto straniero al Festival d'Angoul\u00eame con l'albo \"Il progresso tecnologico fa \"boink\"\". Nel 1996 ha ottenuto il Premio Yellow Kid al Salone Internazionale dei Comics. Nel 2014 ha vinto il Grand Prix de la ville d'Angoul\u00eame.\nInfluenze.\nIn varie interviste, Bill Watterson ha affermato di essere stato influenzato da: Charles Schulz, per la sua opera \"Peanuts\", Walt Kelly dal suo fumetto \"Pogo\" e George Herriman per \"Krazy Kat\".\nLo stile di Watterson mostra chiaramente anche l'influenza di \"Little Nemo in Slumberland\", la striscia a fumetti di Winsor McCay dei primi anni del XX secolo. Nel 1990, ammette il proprio debito verso Krazy Kat di George Herriman nella prefazione al volume \"The Komplete Kolor Krazy Kat Vol 1: 1935-1936\"."}
{"id": "25843", "revid": "1075510", "url": "https://it.wikipedia.org/wiki?curid=25843", "title": "Giovanni Riccioli", "text": "Fautore del geocentrismo, s'inser\u00ec nel dibattito astronomico rifiutando i tre principali sistemi del mondo correnti all'epoca (tolemaico, copernicano e ticonico) ed elaborandone uno proprio.\nHa pubblicato, nel 1651, \"Almagestum novum, astronomiam veterem novamque complectens\", in due volumi, nel quale ha incluso una mappa lunare, assegnando ai crateri lunari nomi tuttora in uso. Tutti i principali astronomi che lo precedettero ebbero da lui la dedica di un cratere.\nBiografia.\nEntrato a sedici anni nei gesuiti, Riccioli fu insegnante di lettere, filosofia e teologia, prima a Parma e poi a Bologna. Latinista, uno dei maggiori astronomi del XVII secolo, scrisse anche un'importantissima \"Geographia et Hydrographia reformata\" (Bologna 1661), in 12 libri. Essa \u00e8 un tentativo di coordinare i materiali e le osservazioni che si erano venute raccogliendo, per l'opera gigantesca di esplorazione del mondo continuata ormai da pi\u00f9 di 150 anni, sia nel campo dell'idrografia, sia in quello della geografia, intesa quest'ultima in senso alquanto ristretto, come conoscenza della situazione dei luoghi (latitudine, longitudine, altitudine) e delle dimensioni della Terra. A questo proposito il Riccioli critic\u00f2 le misure tentate dallo Snellius; ma egli stesso non giunse, adoperando sistemi del tutto diversi, a valori pi\u00f9 esatti, anzi commise errori ancor pi\u00f9 gravi: Lavoro ingente e preciso \u00e8 la sua tavola di posizioni (latitudine e longitudine) desunte dalle migliori osservazioni, che comprende circa 2700 localit\u00e0; ne derivano rettifiche molto rilevanti (specie per le longitudini) alle carte geografiche, che avrebbero dato risultati immediati, se l'opera fosse stata accompagnata da carte. Il Riccioli avrebbe in tal caso, nella riforma della cartografia, una posizione non diversa da quella che pi\u00f9 tardi \u00e8 stata attribuita a Guillaume Delisle. Minor valore ha il libro altimetrico dell'opera del Riccioli, mentre quello, molto ampio, dedicato all'idrografia si pu\u00f2 considerare come una sagace sistemazione, sia dal lato teorico sia da quello pratico, di una materia che aveva assunto ormai proporzioni vastissime; ma in questo campo il Riccioli aveva avuto gi\u00e0 numerosi precursori. Anche il libro onomastico, che d\u00e0, per un grandissimo numero di luoghi, la corrispondenza fra il nome classico e il moderno, mostra la vasta dottrina umanistica del Riccioli.\nRiccioli comp\u00ec con la collaborazione ventennale di Francesco Maria Grimaldi e di altri confratelli, una serie impressionante di osservazioni e misure sui corpi celesti. Da queste e dai propri studi nacquero il gi\u00e0 citato \"Almagestum novum\" (1651) e l\"Astronomiae Reformatae Tomi duo\" (1665).\nL'opera astronomica di Riccioli \u00e8 nella sua parte generale e teorica, viziata dal proposito preconcetto di confutare a qualsiasi costo il sistema copernicano, per quanto, come osserv\u00f2 il Delambre egli sembri un avvocato, cui sia stata affidata d'ufficio una cattiva causa e faccia ogni sforzo per perderla. Riccioli discusse nell\"Almagestum Novum\" 126 argomenti pro e contro l'ipotesi copernicana (49 a favore, 77 contro) e propose in via d'ipotesi un nuovo modello cosmologico per spiegare le irregolarit\u00e0 del moto della Luna (Sole, Luna, Giove, Saturno rotanti intorno alla Terra; Mercurio, Venere e Marte satelliti del Sole). Riccioli, con la sua instancabile attivit\u00e0 di trattatista e di ricercatore, diede un potente impulso agli stud\u00ee astronomici. Le sue opere - e particolarmente l\"Almagestum novum\" (Bologna 1651) e l\"Astronomia reformata\" (ivi 1665), l'uno e l'altra in due volumi in folio - costituiscono un vasto, minuzioso repertorio, in cui, al principio di ogni trattazione, si trova una diligente e precisa enumerazione dei risultati ottenuti dagli scienziati che gi\u00e0 si erano occupati dell'argomento. E d'altra parte sono anche notevoli i contributi recati dal Riccioli all'astronomia di osservazione. Cos\u00ec nell\"Almagestum novum\" egli d\u00e0 per 1500 stelle, osservate da Ipparco, Tycho Brahe, Keplero e da lui stesso, le posizioni riportate all'equinozio del 1700. Soprattutto importanti sono, per quei tempi, gli stud\u00ee del Riccioli sulla Luna (in particolare sulla librazione, cos\u00ec mal conosciuta dall'Hevelius) e i suoi disegni lunari, di gran lunga pi\u00f9 precisi di quelli dei suoi predecessori. Egli descrisse 600 macchie lunari e ne stabil\u00ec la nomenclatura, che, con qualche traccia di quella anteriore dell'Hevelius, \u00e8 quella stessa ancor oggi universalmente adottata. Il Riccioli intravide anche l'anello di Saturno e riconobbe (1650) in Mizar il primo esempio di stella doppia visuale.\nRiccioli realizz\u00f2 meticolosi esperimenti con i corpi in caduta che condussero alla prima misura precisa dell'accelerazione gravitazionale. Nonostante si aspettasse un aumento della velocit\u00e0 esponenziale, verific\u00f2 la corretta relazione lineare descritta da Galileo Galilei; and\u00f2 quindi ad informare di ci\u00f2 un anziano \"prot\u00e9g\u00e9\" dello scienziato toscano, Bonaventura Cavalieri, che accolse la notizia con gioia.\nInvenzioni ed opere.\nHa sviluppato un dispositivo di livellamento per utilizzarlo nelle misure ed ha pubblicato un lavoro sulla \"traversata geografica\". Ha sviluppato un metodo per misurare il diametro del Sole e, con Grimaldi, ha perfezionato il pendolo come strumento per misurare il tempo (vedi \"orologio a pendolo\"). Infine, ha pubblicato le tabelle della latitudine e della longitudine per tantissime localit\u00e0 (\"Tabula latitudinum et longitudinum\" - Vienna, 1689), correggendo i dati precedenti. Inoltre, ha pubblicato il \"Geographiae et hydrographiae reformatae libri duodecim\" (Bologna, 1661).\nSostenitore del calendario gregoriano, ha poi pubblicato \"Chronologia reformata\" (1669).\nRiconoscimenti.\nA Giovanni Riccioli \u00e8 stato dedicato il cratere Riccioli, un cratere lunare di 155\u00a0km di diametro. e l'asteroide 122632 Riccioli.\nCuriosit\u00e0.\nI criteri utilizzati da Riccioli nella dedica di crateri lunari ai diversi astronomi, sono stati oggetto di discussione. Riccioli ha assegnato crateri vicini ad astronomi con visioni analoghe, raggruppando cos\u00ec in aree diverse i copernicani e i geocentrici. Le sue preferenze teoriche si manifestarono con l'assegnazione dei crateri pi\u00f9 importanti ad astronomi seguaci del geocentrismo come Tycho Brahe o Longomontano."}
{"id": "25844", "revid": "56620", "url": "https://it.wikipedia.org/wiki?curid=25844", "title": "Doktoro Esperanto", "text": ""}
{"id": "25845", "revid": "149587", "url": "https://it.wikipedia.org/wiki?curid=25845", "title": "Herv\u00e8 Barul\u00e8a", "text": ""}
{"id": "25846", "revid": "834", "url": "https://it.wikipedia.org/wiki?curid=25846", "title": "Victor Jos\u00e9 Arriagada Rios", "text": ""}
{"id": "25849", "revid": "643494", "url": "https://it.wikipedia.org/wiki?curid=25849", "title": "Silvius Magnago", "text": "Biografia.\nNacque nella Merano austro-ungarica il 5 febbraio del 1914, da Silvius Magnago senior e da Helene Redler, originaria di Bregenz in Vorarlberg. Il padre Silvius, originario di Rovereto, frequent\u00f2 il liceo classico in lingua tedesca presso i padri francescani di Bolzano e, dopo aver intrapreso gli studi accademici presso la facolt\u00e0 di giurisprudenza di Innsbruck, divenne magistrato.\nEgli studi\u00f2 giurisprudenza a Bologna dove si laure\u00f2 nel giugno del 1940 con una tesi dal titolo \"I reati contro la razza ed il patrimonio biologico ereditario nella legislazione nazional-socialista\". Nel 1941 mor\u00ec suo padre Silvius senior. Fu arruolato inizialmente nell'esercito italiano, ma l'11 gennaio 1943 fu trasferito nell'esercito tedesco con cui combatt\u00e9 sul fronte orientale. Il 15 ottobre 1943 spos\u00f2 nella chiesa di Landeck Sophie Cornelissen di Essen, una giovane tedesca conosciuta a Roma. Fu ferito gravemente sul fronte il 29 novembre 1943, perdendo una gamba.\nL'8 maggio del 1945 il commerciante bolzanino Erich Amonn, a capo dell'organizzazione clandestina antinazista e antifascista dell'\"Andreas-Hofer-Bund\", fond\u00f2 la S\u00fcdtiroler Volkspartei nella Villa Ravanelli (ex Villa Malf\u00e8r) di Bolzano, cui aderirono in maggior parte cittadini che nel 1939 non avevano optato per la Germania. Inizialmente Silvius Magnago non prese posizione. Nel novembre del 1945 lavor\u00f2 come traduttore per il partito per alcuni mesi.\nNel 1947 lavor\u00f2 poi come funzionario presso la Cassa di Risparmio di Bolzano.\nNella prima riunione provinciale della S\u00fcdtiroler Volkspartei ha inizio la sua carriera politica e diviene membro del consiglio del partito.\nIl 31 gennaio 1948 venne approvato il primo Statuto di autonomia della Regione Trentino-Alto Adige.\nAlle elezioni comunali di Bolzano del luglio 1948 ricevette il maggior numero di preferenze tra i candidati della SVP e fu nominato vicesindaco della citt\u00e0 fino al 1952.\nAnche alle elezioni provinciali del novembre del 1948 Silvius Magnago ricevette il maggior numero di preferenze, divenendo primo presidente del Consiglio provinciale, e pi\u00f9 tardi della Regione, carica che manterr\u00e0 fino al 1960. \nIl 17 novembre del 1957 Magnago organizz\u00f2 a Castel Firmiano una manifestazione a cui parteciparono 35.000 persone. \u00c8 qui che coni\u00f2 lo slogan \"Los von Trient!\" (Via da Trento!), per sostituire il vecchio \"Los von Rom\" (Via da Roma!) e nel secolo precedente il \"Los von Innsbruck\".\nUno slogan, spieg\u00f2 Magnago, non contro i trentini, bens\u00ec contro i dirigenti trentini della Democrazia Cristiana, che sanc\u00ec il passaggio della SVP dalla posizione di secessione/riunificazione a quella della richiesta di una forte autonomia a livello provinciale in luogo di quella regionale.\nSempre nel 1957 fu eletto presidente della S\u00fcdtiroler Volkspartei, incarico che mantenne ininterrottamente per 34 anni fino al 1991. Dal 1960 al 1989 fu governatore della Provincia autonoma di Bolzano: sotto il suo mandato venne implementato il \"Pacchetto per l'Alto Adige\", che ampli\u00f2 e stabilizz\u00f2 l'autonomia dell'Alto Adige separandola da quella trentina.\nDopo aver lasciato le cariche amministrative, fu nominato presidente onorario della SVP. \u00c8 scomparso a Bolzano il 25 maggio 2010 all'et\u00e0 di 96 anni."}
{"id": "25856", "revid": "466539", "url": "https://it.wikipedia.org/wiki?curid=25856", "title": "Dune (film 1984)", "text": "Dune \u00e8 un film di fantascienza del 1984 diretto da David Lynch, tratto dal romanzo omonimo di Frank Herbert.\nTrama.\nNell'Undicesimo millennio, l'umanit\u00e0 \u00e8 diffusa nell'universo e si regge su di un sistema politico feudale, in cui il potere \u00e8 condiviso da un impero e da potenti casati in lotta tra loro. L'universo conosciuto \u00e8 governato dall'imperatore Padishah Shaddam IV e al centro di questo sistema si trova il pianeta desertico \"Arrakis\", anche detto Dune, unico luogo di origine della Spezia, una sostanza che prolunga la vita, accresce la conoscenza e permette ai mostruosi navigatori della Gilda spaziale di pilotare in maniera sicura enormi astronavi rendendo possibile ogni spostamento nell'universo conosciuto.\nLa Gilda spaziale \u00e8 la corporazione che detiene il monopolio dei trasporti nell'universo, tuttavia questo gigantesco potere \u00e9 controbilanciato dall'approvvigionamento della spezia da cui la Gilda dipende pi\u00f9 di ogni altra cosa. La spezia \u00e9 estratta su Arrakis, e l'attivit\u00e0 di estrazione \u00e8 posta sotto la supervisione e la protezione di una casata designata dall'imperatore a cui viene concesso di stabilirsi sul pianeta desertico e governarlo.\nTemendo una cospirazione che potesse mettere a repentaglio la produzione di Spezia, la Gilda invia un emissario per chiedere una spiegazione all'Imperatore, il quale rivela i suoi piani per distruggere la Casa Atreides. La popolarit\u00e0 del Duca Leto, Signore della casata, \u00e8 cresciuta nell'impero e si sospetta che stia accumulando un esercito segreto, che l'imperatore Shaddam vede come una potenziale minaccia al suo dominio. Il piano \u00e8 quello di affidare alla casata Atreides il controllo del pianeta Arrakis (noto anche come Dune), e, una volta installati su Arrakis, intende fargli tendere un'imboscata dai loro nemici giurati, la casata degli Harkonnen retta dal malvagio Barone Vladimir Harkonnen, con l'assistenza delle truppe d'\u00e9lite dell'Imperatore, i Sardaukar.\nIl navigatore della gilda ordina quindi all'Imperatore di uccidere il figlio del duca Leto, Paul Atreides, un giovane che ha visioni profetiche in quanto \u00e8 legato ad un secolare programma portato avanti dalla Sorellanza, una confraternita di sacerdotesse che crede nella venuta di un Eletto.\nGli Atreides sono consapevoli della trappola tesa dai nemici e dal sovrano ma contano su una loro invenzione, il Modulo Estraniante, un'arma potentissima basata sul suono. Giunti sul pianeta Dune scoprono che i nativi di Arrakis sono i Fremen, un popolo misterioso che da lungo tempo ha profetizzato la venuta di un messia che li condurr\u00e0 alla libert\u00e0. Ne esiste un gran numero che potrebbero dimostrarsi potenti alleati. Il duca Leto inizia a guadagnare la fiducia dei Fremen, ma prima che possa essere stabilita un'alleanza, gli Harkonnen lanciano il loro attacco. Il traditore degli Harkonnen all'interno di Casa Atreides, il dottor Wellington Yueh, medico personale di Leto, disabilita gli scudi critici e distrugge le armi soniche, lasciando gli assediati indifesi.\nMorto il Duca Leto, suo figlio Paul e la madre di quest'ultimo, Lady Jessica riescono a fuggire, per unirsi al popolo nomade dei Fremen, in grado di sopravvivere al clima ostile del pianeta e di cavalcare i giganteschi vermi delle sabbie. Essi hanno atteso a lungo la venuta di un Messia, il \"Mahdi,\" che li guidi, dopo secoli di persecuzioni, in una sanguinosa jihad alla conquista del pianeta e di tutto l'impero, dato che come ben sanno l'imperatore, la Gilda e gli Harkonnen, \"chi controlla la Spezia, controlla l'universo\". Paul, conscio di essere lui l'Eletto che essi aspettavano, assume il nome Fremen Muad'Dib ed insegna ai Fremen a costruire e usare i Moduli Estranianti.\nNegli anni seguenti, i Fremen, guidati da Muad'Dib, dilagano su tutto il pianeta desertico, prendendo d'assalto i soldati Harkonnen a difesa delle attivit\u00e0 estrattive della CHOAM. In brevissimo tempo la violenta e rapida offensiva Fremen mette in ginocchio le truppe Harkonnen che invano cercano di proteggere le trivelle di estrazione e i trasporti di spezia. Nonostante le elevatissime perdite subite, il nipote del Barone Harkonnen, Rabban, a cui era stato affidato il controllo diretto del pianeta e della produzione della spezia, continua con ferocia ad affrontare i Fremen nel deserto nel tentativo di proteggere quello che rimane della CHOAM e della spezia, lasciando per\u00f2 all'oscuro di ogni avvenimento il Barone, suo zio, temendone l'ira. Tuttavia di fronte alla micidiale superiorit\u00e0 dei Fremen, guidati da Muad'Dib e armati con il Modulo Estraniante, sconfitta dopo sconfitta gli Harkonnen non sono pi\u00f9 in grado di garantire la produzione della spezia e la CHOAM \u00e8 costretta alla smobilitazione generale. La totale sconfitta degli Harkonnen richiede l'intervento diretto dell'esercito imperiale guidato dallo stesso Imperatore che raggiunge Arrakis con l'intento di riportare l'ordine, sconfiggere Muad'Dib e soprattutto ripristinare la produzione di spezia. Con l'arrivo dell'imperatore le forze Harkonnen rimanenti passano sotto il suo diretto controllo e il nipote del Barone venne giustiziato.\nNella battaglia finale con l'Imperatore, Muad'Dib e i Fremen lanciano un attacco contro gli Harkonnen e i Sardaukar imperiali. Cavalcando sui vermi della sabbia e brandendo le loro armi sonore, i guerrieri Fremen sconfiggono facilmente l'imperatore. Una volta a Arrakeen, Paul affronta l'Imperatore sconfitto e impegna Feyd-Rautha in un duello fino alla morte. Dopo aver ucciso Feyd, Paul dimostra i suoi nuovi poteri e adempie alla profezia dei Fremen facendo cadere la pioggia su Arrakis dopo millenni; sua sorella Alia lo dichiara essere il \"Kwisatz Haderach\", ovvero il Messia atteso.\nProduzione.\nNei vent'anni trascorsi dall'uscita del libro vi erano gi\u00e0 stati vari tentativi di portare \"Dune\" sul grande schermo; tutti progetti regolarmente falliti, tra i quali quello pi\u00f9 avanzato si doveva ad Alejandro Jodorowsky, il quale aveva coinvolto vari artisti in seguito famosi, da Chris Foss a Moebius a HR Giger, convincendo perfino Salvador Dal\u00ed a interpretare il ruolo dell'Imperatore e Orson Welles quello del Barone Vladimir Harkonnen.\nFu il produttore Dino De Laurentiis ad affidare la regia al giovane David Lynch, che volle occuparsi anche della sceneggiatura collaborando con lo stesso Frank Herbert. Lynch, che era divenuto famoso pochi anni prima con \"The Elephant Man\", prima di allora non aveva mai girato un film di fantascienza. Aveva anzi rifiutato la regia de \"Il ritorno dello Jedi\", terzo episodio della saga di \"Guerre stellari\", ritenendo che l'opera fosse gi\u00e0 troppo definita dal produttore George Lucas. Il giovane regista dunque non si era mai confrontato con una produzione dalle dimensioni faraoniche come quella per \"Dune\": tre anni per studiare il look insieme allo scenografo Anthony Masters (\"\"); un anno di lavorazione negli \"studios\" di Citt\u00e0 del Messico con quattro troupe diverse in 75 set con oltre 600 persone; 6 mesi per riprese con gli attori e 6 mesi di post-produzione per gli effetti speciali.\nIl budget per la produzione del film, di circa 38 milioni di dollari, venne sforato di una cifra variabile tra i 4 e i 7 milioni, portando il costo finale da 40 a 45 milioni di dollari a seconda delle stime: \"Dune\" \u00e8 stata cos\u00ec considerata una delle produzioni di fantascienza pi\u00f9 spettacolari e dispendiose della storia del cinema per molti anni.\nScenografie ed effetti speciali.\nI costumi e le scenografie di Dune furono minuziosamente curati in quanto Lynch concepiva le scene come \"quadri viventi\": ogni pianeta ed ogni casata furono accuratamente studiati e resi con scenografie, costumi, luci e fotografia differenti, grazie anche all'apporto del direttore della fotografia due volte premio Oscar Freddie Francis.\nCome per gli altri film di fantascienza prima dell'avvento del digitale, la maggior parte dei set, dalle astronavi ai grandiosi palazzi, fu costruita materialmente usando modelli in scala ridotta o reale e sfruttando infine il montaggio per celare errori e imperfezioni. Lynch pretese la costruzione di enormi scenografie, spesso in scala naturale (per questo torn\u00f2 utile l'esperienza del modellista Kit West, costruttore di astronavi nei film di \"Guerre stellari\"). Per dare vita ai titanici vermi delle sabbie e agli inquietanti Navigatori della Gilda spaziale fu chiamato Carlo Rambaldi, il massimo esperto di creature meccaniche nonch\u00e9 \"padre\" dello Xenomorfo di Alien e di E.T. l'Extra-Terrestre.\nLa scenografia e i costumi sono volutamente caratterizzati da un eclettismo ottocentesco, apparentemente in conflitto con la collocazione tardo futuribile. Come \u00e8 noto ai suoi lettori, nell'universo di \"Dune\", conservativo e feudale, regna un comportamento antiscientifico da cui consegue una tecnologia volutamente arretrata.\nIn apparente controtendenza con la filmografia fantastica anni ottanta, con luci ed effetti pirotecnici, ricorrono memorie dell'ambientazione dei racconti di Jules Verne, della filmografia storica mitologica degli anni sessanta e della fantascienza degli anni cinquanta.\nL'immagine della Casa Atreides, stirpe dalle antiche ed onorate tradizioni militari, con il loro pianeta d'acque Caladan, \u00e8 caratterizzata da un singolare stile post-barocco, tra Ludwig di Baviera e il modernismo. Il mondo degli Harkonnen, crudeli e terribili, \u00e8 caratterizzato dalle atmosfere algide e le cupe scenografie del loro oscuro e inquinato pianeta, Giedi Primo.\nCast.\nLa scelta iniziale del cast, di primo piano, fu fatta dallo stesso Dino De Laurentiis con la figlia Raffaella, produttrice del film, e includeva Freddie Jones (\"The Elephant Man\") nella parte del mentat Thufir Hawat, Jos\u00e9 Ferrer (\"Cirano di Bergerac\") come imperatore Padishah e Max von Sydow nella parte del dott. Liet-Kynes, il planetologo imperiale. Il ruolo femminile di Chani \u00e8 interpretato da Sean Young, gi\u00e0 celebre per \"Blade Runner\".\nGli altri ruoli furono coperti con maggiori difficolt\u00e0: Brad Dourif dopo qualche riluttanza fu convinto a interpretare Piter DeVries, il mentat malvagio; al tedesco J\u00fcrgen Prochnow - distintosi con il bellico \"U-Boot 96\" - venne assegnata la parte del Duca Leto \"il Giusto\"; la complessa parte di Lady Jessica, dopo vari ripensamenti, and\u00f2 a Francesca Annis, gi\u00e0 interprete di Lady Macbeth nella trasposizione di Roman Pola\u0144ski. Feyd-Rautha, l'ambiguo e spietato pupillo del barone Vladimir Harkonnen (Kenneth McMillan) fu interpretato dalla rock star Sting (all'epoca leader della band The Police). Inizialmente era stato proprio Sting uno dei candidati per la parte principale, quella di Paul Atreides/Muad'dib.\nPer la parte del protagonista furono visionati oltre cento nastri di attori, conosciuti e non, prima di arrivare alla scelta di Kyle MacLachlan. L'allora sconosciuto MacLachlan, divenuto poi un attore-feticcio di Lynch per i suoi film successivi, era un autentico appassionato del libro di Herbert e si dimostr\u00f2 adatto alla complessa parte di Paul, giovane rampollo tormentato da sogni e visioni mistiche, che matura e diventa il capo e il messia dei Fremen.\nTra i numerosi altri personaggi che hanno parte nella vicenda sono da segnalare Gurney Halleck, il maestro delle armi di Paul, interpretato dall'attore shakespeariano Patrick Stewart (rimasto poi celebre per un altro ruolo fantascientifico, quello del capitano Jean-Luc Picard nella serie tv \"\") e la \"Shadout Mapes\" (Linda Hunt). L'attrice italiana Silvana Mangano, moglie di De Laurentiis, impersonando la Reverenda Madre Ramallo delle Bene Gesserit, presta in questo film la sua penultima interpretazione.\nL'americano Paul Lawrence Smith, solitamente con la barba, qui imberbe a sottolineare il carattere detestabile di \"Rabban la Bestia\", era noto al pubblico italiano per la somiglianza con Bud Spencer, interpretando pellicole del ciclo di \"Simone e Matteo\" e la trasposizione \"live action\" del cartone di \"Braccio di Ferro\", nel ruolo di Bluto.\nDa sottolineare che gli intimi pensieri dei personaggi vengono resi attraverso una voce fuori campo, scelta molto discussa, dato che molti \"puristi\" tra critici e cineasti ritengono che tale funzione dovrebbe essere svolta dai dialoghi.\nColonna sonora.\nLa colonna sonora, oltre ai pezzi originali composti dalla rock band dei Toto e di Brian Eno, comprende anche brani tratti da Beethoven, Mahler, \u0160ostakovi\u010d e Cherubini, eseguiti dall'Orchestra Filarmonica di Vienna. La musica sinfonica e il rock, gli strumenti tradizionali e i sintetizzatori si fondono in un insieme armonico di antico e nuovo.\nL'album, registrato nel dicembre del 1984, fu ristampato nel 1997 con l'inserimento di alcuni brani inediti.\nLa band dei Toto \u00e8 accompagnata dalla Wiener Symphoniker e dal Viener Volksoper Choir, diretto da Marty Paich, padre del tastierista del gruppo David Paich.\nIl film ricevette la candidatura all'Oscar 1985 per il \"miglior sonoro\".\nAccoglienza.\nIl film, che aveva suscitato una forte attesa per la popolarit\u00e0 dei libri di Herbert, alla sua uscita fu oggetto di pesanti critiche e ottenne un successo commerciale assai inferiore alle aspettative. Malgrado ci\u00f2, \u00e8 divenuto un \"cult\" del cinema di fantascienza e ha recuperato abbondanti guadagni nel mercato dell'home video.\nIncassi.\nCostato circa 40-45 milioni di dollari, il titolo ne recuper\u00f2 soltanto 31 negli Stati Uniti e riusc\u00ec all'incirca a recuperare il costo di produzione grazie agli incassi nel resto del mondo. In Europa, dove il film godette di maggior successo, rimase per numerose settimane in cima alle classifiche del botteghino.\nCritica.\nJanet Maslin scrisse sul \"New York Times\" che \"molti dei personaggi di \"Dune\" sono sensitivi, il che li mette nella posizione unica di essere in grado di capire ci\u00f2 che accade nel film\" e che \"la trama di \"Dune\" \u00e8 pericolosamente sovraccarica, come praticamente tutto ci\u00f2 che lo riguarda\". Roger Ebert scrisse che \"ci sono voluti a \"Dune\" circa nove minuti per spogliarmi completamente di ogni aspettativa\" e che \"questo film \u00e8 un vero casino, una incomprensibile, brutta, non strutturata escursione inutile nei reami pi\u00f9 oscuri di una delle sceneggiature pi\u00f9 confuse di tutti i tempi\".\nPer quanto lo scrittore Frank Herbert, prima della sua morte nel 1986, abbia affermato di essere stato pienamente soddisfatto della rappresentazione fatta da Lynch del suo universo, la trama del film effettivamente risultava complessa e talvolta oscura (specie per chi non aveva letto il romanzo), e questo malgrado gli sforzi del regista, che aveva scritto ben sei bozze diverse prima della sceneggiatura definitiva. La difficile comprensione deriva in parte dalla complessit\u00e0 insita nella storia originale, ma anche dai pesanti tagli che furono operati dalla produzione sulla versione finale della pellicola per contenerne la durata.\nBench\u00e9 la maggior parte dei critici dell'epoca avessero giudicato negativamente il film, lo scrittore e critico di fantascienza Harlan Ellison era di parere diverso. Nel suo libro di critica cinematografica \"Harlan Ellison's Watching\" (1989) afferma che la produzione di 42 milioni di dollari non riusc\u00ec perch\u00e9 ai critici furono negate all'ultimo minuto le proiezioni dopo diverse riprogrammazioni; tale decisione della Universal, secondo Ellison, fece s\u00ec che la comunit\u00e0 cinematografica fosse nervosa e ostile nei riguardi di \"Dune\" prima ancora della sua uscita. Ellison alla fine fu uno dei pochi a recensire positivamente il film.\n\"Il Morandini\" scrive che \"Lynch ha fatto un film fantastico d'autore, farraginoso, squilibrato, qua e l\u00e0 enigmatico nello sviluppo della vicenda, talvolta geniale. Pittoresca galleria di personaggi. Memorabili i vermoni di Carlo Rambaldi e la fotografia di Freddie Francis\"; e che il film fu \"stracciato da quasi tutti i critici anglofoni e da molti europei\".\nDistribuzione.\nVersioni.\nDel film esistono numerose versioni diverse; sull'autentica lunghezza della pellicola e sulle sue ipotetiche versioni \"perdute\" si sono peraltro diffuse varie dicerie e leggende, tra cui quella di una misteriosa \"versione integrale\" di 5 o 6 ore che nessuno ha mai visto. \u00c8 possibile che tale diceria sia stata alimentata da alcune dichiarazioni dello stesso Herbert, il quale nell'introduzione del libro \"La strada per Dune\", successiva al film, ha scritto: \u00abHo avuto la possibilit\u00e0 di influenzare alcune decisioni riguardo al film, anche se non sono stato capace di imporre la mia idea sul finale o sui tagli per la versione che sarebbe stata proiettata al cinema. Delle cinque ore originali del film, dalla sala di montaggio sono emersi soltanto i due quinti. Che cos'\u00e8 stato tagliato?\u00bb. In realt\u00e0 \u00e8 abbastanza normale che un film arrivi al momento del montaggio con svariate ore di girato, che viene selezionato proprio in quella fase.\nPer contenerne la durata della versione iniziale di Lynch, di quattro ore circa, furono effettivamente tagliate molte scene e almeno un personaggio minore fu interamente eliminato (la moglie che Paul \"eredita\" da un Fremen da lui ucciso in duello). \u00c8 a sua volta falsa la diceria che la versione di \"Dune\" distribuita nei cinema sarebbe derivata dalla \"cannibalizzazione\" di due film diversi (\"Dune\" e il suo seguito).\nNel Regno Unito all'uscita nelle sale nel 1984 il film venne tagliato di 37 secondi per ottenere una valutazione \"PG\", eliminando alcune scene truculente. Tali scene furono reintegrate nella prima edizione per l'home video e nelle successive, che riportano una valutazione di \"15\".\nAnni dopo, rimontando alcune delle scene tagliate, fu messa assieme una versione estesa del film per la televisione statunitense, la cosiddetta \"versione Alan Smithee\", della durata di 189 minuti, ma tutt'altro che eccelsa nel montaggio, tanto da essere rinnegata dal regista stesso (il cui nome fu appunto sostituito con Alan Smithee, uno pseudonimo usato da vari registi). In tale versione venivano eliminate varie scene per aggiungerne altre inedite. Tali modifiche portarono a una \"Extended Edition\" della durata di 176 minuti sensibilmente diversa dall'originale proiettato all'epoca nelle sale e poi distribuito su DVD.\nUna terza versione, \"The Alternative Version\" di 183 minuti, in cui la regia viene riaccreditata a David Lynch, presenta un prologo simile, bench\u00e9 non del tutto identico, a quello della \"Extended Edition\" e contiene tutte le scene significative che mancano nelle altre versioni.\nNonostante varie speculazioni negli anni riguardanti la possibile esistenza di una director's cut di circa tre ore, nell'aprile 2020 Lynch ha dichiarato di non voler pi\u00f9 avere a che fare con il suo vecchio film, n\u00e9 tanto meno con il reboot di Denis Villeneuve, smorzando cos\u00ec le voci sulla possibile uscita della sua versione originale.\nEdizione italiana.\nIl doppiaggio \u00e8 stato curato dal Gruppo Trenta, con la direzione di Renato Izzo su dialoghi di Alberto Piferi ed Elettra Caporello.\nRifacimenti e seguiti.\nMiniserie televisive.\nA quasi 20 anni dall'uscita del film, nel 2000 \u00e8 stata tratta dal romanzo di Herbert una miniserie televisiva dal titolo \"Dune il destino dell'universo\" (\"Frank Herbert's Dune\") che ambiva ad una maggiore aderenza al romanzo originale, grazie anche ad una durata complessiva di 273 minuti. Seppure con un budget assai pi\u00f9 ridotto, questa miniserie appare a tratti un \"remake\" del film di Lynch, per la somiglianza di numerose scene e dialoghi. Tale miniserie ha avuto un seguito nel 2003 con \"I figli di Dune\".\nReboot.\nIl film, diretto da Denis Villeneuve, \u00e8 un nuovo adattamento del romanzo ed \u00e8 diviso in due parti. La prima parte \u00e8 uscita nelle sale cinematografiche a settembre 2021. I protagonisti della pellicola sono Timoth\u00e9e Chalamet, Rebecca Ferguson, Oscar Isaac, Stellan Skarsg\u00e5rd e Zendaya."}
{"id": "25858", "revid": "124800078", "url": "https://it.wikipedia.org/wiki?curid=25858", "title": "Precessione", "text": "In fisica la precessione \u00e8 il cambiamento della direzione dell'asse di rotazione di un corpo in movimento rotatorio: se si sceglie in modo appropriato il sistema di riferimento, in modo che il terzo angolo di Eulero descriva la rotazione, allora la precessione avviene al solo cambiare del terzo angolo di Eulero. In altre parole, se l'asse di rotazione di un corpo sta ruotando attorno ad un secondo asse, si dice che quel corpo \u00e8 in precessione rispetto al secondo asse. Esistono due tipi di precessione, precessione \"torque-free\" e precessione giroscopica (o \"torque-induced\").\nMeccanismo.\nLa dimostrazione pi\u00f9 immediata della precessione si osserva nel moto della trottola. Una trottola \u00e8 un oggetto avente simmetria rotazionale e dotato di un puntale di appoggio nella parte inferiore, al quale si imprime un rapido moto di rotazione intorno all'asse di simmetria.\nLa trottola \u00e8 soggetta a due forze: la forza di gravit\u00e0, che si applica nel suo centro di massa, diretta verticalmente verso il basso e la reazione vincolare, diretta verso l'alto, che si esercita nel punto in cui il puntale della trottola tocca il piano su cui essa \u00e8 appoggiata. La somma di queste due forze \u00e8 nulla. Poich\u00e9 l'asse della trottola non \u00e8 mai perfettamente verticale, la torsione \u03c4 di questa coppia di forze non \u00e8 nulla, in quanto il centro di massa non si trova esattamente sopra il punto di appoggio. Quando la trottola non \u00e8 in rotazione, l'effetto di questo momento \u00e8 semplicemente quello di far cadere la trottola.\nQuando invece la trottola ruota, essa possiede un momento angolare L diretto lungo l'asse di rotazione: poich\u00e9 \u03c4 \u00e8 ad esso perpendicolare, il suo effetto \u00e8 quello di cambiarne la \"direzione\", non l'intensit\u00e0. La variazione \u00e8 nella direzione di \u03c4, che \u00e8 orizzontale: perci\u00f2 l'asse di rotazione della trottola ruota intorno alla verticale, ma la trottola non cade finch\u00e9 la sua rotazione non si esaurisce per l'attrito.\nIn effetti, per un calcolo preciso, occorre considerare che il momento angolare della precessione si aggiunge a quello della rotazione: perci\u00f2 il momento angolare risultante \"non\" \u00e8 esattamente diretto lungo l'asse di simmetria della trottola. Questo provoca un'oscillazione della trottola trasversalmente al moto di precessione, chiamata nutazione. L'ampiezza della nutazione \u00e8 molto piccola quando la velocit\u00e0 angolare di precessione \u00e8 trascurabile rispetto a quella di rotazione; man mano che la trottola rallenta, le oscillazioni diventano sempre pi\u00f9 forti fino a che il puntale scivola o la trottola tocca il piano di appoggio e quindi \"cade\".\nPrecessione degli equinozi.\nLa Terra possiede un moto di precessione: il suo asse di rotazione ruota lentamente (con un ciclo di 25.800 anni) intorno alla perpendicolare al piano della sua orbita, rispetto alla quale \u00e8 inclinato di circa 23\u00b027'. Questo fenomeno \u00e8 dovuto all'attrazione del Sole e della Luna, e al fatto che la sua forma non \u00e8 esattamente sferica. Si parla di precessione degli equinozi, in quanto tra gli effetti della precessione vi \u00e8 quello di spostare lentamente i punti equinoziali lungo la volta celeste. Questo fenomeno fa s\u00ec che la linea degli equinozi (cio\u00e8 il segmento congiungente i due punti dell'orbita terrestre in cui si verificano gli equinozi) ruoti. Tale rotazione avviene in senso orario, proprio come quello della precessione terrestre. In base a questo fatto, ogni anno gli equinozi si verificano con un anticipo di venti minuti rispetto all'anno precedente. La linea degli equinozi, infatti, ruota in senso contrario a quello della rivoluzione terrestre, andando, per cos\u00ec dire, \"incontro\" alla Terra lungo la sua orbita.\nPrecessione del perielio.\nIl termine precessione viene usato in astronomia anche per un altro tipo di fenomeno: per effetto delle interazioni gravitazionali tra i pianeti del sistema solare, le loro orbite non sono ellissi fisse e immutabili, come prevederebbero le leggi di Keplero, ma cambiano lentamente forma, in particolare l'asse dell'ellisse ruota lungo il piano dell'orbita cos\u00ec che la posizione del perielio si sposta gradualmente. Questo moto \u00e8 chiamato precessione del perielio."}
{"id": "25867", "revid": "116103662", "url": "https://it.wikipedia.org/wiki?curid=25867", "title": "User Datagram Protocol", "text": "Lo User Datagram Protocol (UDP), \nnelle telecomunicazioni, \u00e8 uno dei principali protocolli di rete della suite di protocolli Internet. \u00c8 un protocollo di livello di trasporto a pacchetto, usato di solito in combinazione con il protocollo di livello di rete IP.\nFunzionamento.\nA differenza del TCP, l'UDP \u00e8 un protocollo di tipo connectionless, inoltre non gestisce il riordinamento dei pacchetti n\u00e9 la ritrasmissione di quelli persi, ed \u00e8 perci\u00f2 generalmente considerato di minore affidabilit\u00e0. In compenso \u00e8 molto rapido (non c'\u00e8 latenza per riordino e ritrasmissione) ed efficiente per le applicazioni \"leggere\" o time-sensitive. \nIn genere \u00e8 utilizzato per le applicazioni per le quali un pacchetto in ritardo ha validit\u00e0 nulla, per esempio la trasmissione audio-video in tempo reale (streaming o VoIP sono gli usi pi\u00f9 comuni), oppure la trasmissione di altre informazioni sullo stato di un sistema, per esempio i giochi multiplayer online. \nInfatti, visto che le applicazioni in tempo reale richiedono spesso un bit-rate minimo di trasmissione, non vogliono ritardare eccessivamente la trasmissione dei pacchetti e possono tollerare qualche perdita di dati, il modello di servizio TCP pu\u00f2 non essere particolarmente adatto alle loro caratteristiche.\nNel caso della telefonia via Internet (VoIP), un pacchetto riordinato \u00e8 inutile perch\u00e9 risale a un tempo passato, mentre un pacchetto non ricevuto causa lo stallo del sistema fino al suo arrivo, per cui si sentirebbe un lungo silenzio seguito da tutti i pacchetti non arrivati in tempo.\nL'UDP fornisce soltanto i servizi basilari del livello di trasporto, ovvero:\nL'UDP \u00e8 un protocollo stateless, ovvero non tiene nota dello stato della connessione dunque ha, rispetto al TCP, meno informazioni da memorizzare: un server dedicato ad una particolare applicazione che scelga UDP come protocollo di trasporto pu\u00f2 supportare quindi molti pi\u00f9 client attivi.\nStruttura di un datagramma UDP.\nUn datagramma (o pacchetto) UDP \u00e8 cos\u00ec strutturato:\nApplicazioni che utilizzano UDP.\nLe applicazioni di rete che hanno la necessit\u00e0 di un trasferimento affidabile dei loro dati non si affidano ovviamente a UDP, mentre le applicazioni pi\u00f9 elastiche riguardo alla perdita dei dati e strettamente dipendenti dal tempo si affidano invece a UDP.\nInoltre si utilizza UDP per comunicazioni in broadcast (invio a tutti i terminali in una rete locale) e multicast (invio a tutti i terminali iscritti ad un servizio).\nDi seguito \u00e8 proposto un elenco dei principali servizi Internet e dei protocolli che essi adottano:"}
{"id": "25868", "revid": "123294135", "url": "https://it.wikipedia.org/wiki?curid=25868", "title": "Sasso (Cerveteri)", "text": "Il piccolo paese di Castel del Sasso o semplicemente Sasso, frazione del comune di Cerveteri nella citt\u00e0 metropolitana di Roma Capitale, conserva la struttura ma soprattutto l'atmosfera di un antico borgo medievale.\nDescrizione.\nIl nome deriva dall'incombente mole di una rupe trachitica che sovrasta l'abitato da breve distanza, alle pendici della vasta formazione di Monte Santo; il picco roccioso, primo titolare del nome Sasso, \u00e8 chiamato dagli abitanti \"Scoglio di Sant'Antonio\" o anche \"Il Monte\" e conserva scarsi resti di murature antiche risalenti al XII secolo. Un'altra tradizione fa derivare il suo nome dal latino \"Saxo\", cio\u00e8 Sassone, poich\u00e9, a quanto si dice, gruppi di uomini provenienti dalla Sassonia si insediarono qui durante il Medioevo. &lt;br&gt;\nLa vasta area che comprende il Sasso e Monte Santo, rilevata rispetto all'attuale abitato, fu sede di un grande villaggio dell'et\u00e0 del bronzo finale e della prima et\u00e0 del ferro (secoli XII-VIII a.C.) di cui rimangono tutto intorno le sepolture, come al solito depredate a fini di lucro; tra le tombe della prima et\u00e0 del ferro di Monte Sughereto una barca interrata, senza traccia di ossa, \u00e8 stata interpretata come cenotafio di un individuo scomparso in mare.\nNote storiche.\nNel XII secolo appartenne a Pietro detto \"Latro\" della famiglia romana dei Corsi che lo avevano ottenuto a garanzia di un pegno dalla Chiesa, per essere poi occupato dai signori della Tolfa e dai conti di Galeria; tornato alla Chiesa nel 1254, nel 1290 \u00e8 gi\u00e0 parte del patrimonio dei Romani/Bonaventura erede dei Venturini, insieme con Cerveteri, Giuliano, Campo di Mare e Torricella, che continuavano a possederlo durante la met\u00e0 del secolo XIV quando venne conteso dalla famiglia dei Prefetti di Vico. Nel secolo XV diviene propriet\u00e0 dell'Arcispedale di Santo Spirito in Saxia che lo ceder\u00e0 nel 1534 ai Patrizi di Siena gi\u00e0 proprietari del tenimento di Castel Giuliano e che nel 1665 vennero unitamente erette in marchesato per la stessa famiglia.\nLe mura merlate che fanno da porta al borgo portano in effigie lo stemma della famiglia Patrizi, che acquistato il tenimento nel secolo XVI, volle dare al centro del borgo una conformazione cinquecentesca.&lt;br&gt;\nLa chiesa di Santa Croce, la quale d\u00e0 il nome anche alla piazza su cui si affaccia, fu fondata nel XVI secolo da Filippo Patrizi. La cappella della Madonna \u00e8 stata aggiunta solo nel 1642. Nel XVII secolo con la estinzione dei Patrizi nella famiglia Naro il Sasso venne ereditato da questi ultimi con titolo di marchesato.\nTra le localit\u00e0 di interesse preistorico e archeologico dei dintorni:\nLa grotta Patrizi sul Monte delle Fate, che ospitava la sepoltura neolitica di un individuo deforme con cranio trapanato in vita (a partire dai materiali della grotta la paletnologia italiana ha definito l'aspetto archeologico detto del Sasso).\nGli abitati del bronzo medio del Sassone, di Monte li Pozzi e del Fosso Norcino, attribuibili all'aspetto stilistico \"appenninico\". \nLe tombe ad incinerazione dell'et\u00e0 del bronzo finale di Muracciola, Grottebarche, Montorgano e Pontoni.\nL'abitato e le necropoli protostoriche di Monte Tosto.\nCaratteristiche fisiche.\nIl Sasso si trova a circa 311 m s.l.m. ed ha un clima mediterraneo mitigato leggermente dall'altitudine, infatti le temperature al Sasso sono molto spesso inferiori di almeno due gradi centigradi rispetto a quelle di Cerveteri che si trova 219 metri pi\u00f9 in basso. Gli inverni sono miti con una temperatura minima media di circa 1,5 gradi centigradi ed una massima di circa 11 gradi centigradi. Le estati sono calde e a volte afose. Le temperature massime a luglio si aggirano in media attorno ai 32\u00a0\u00b0C e le minime attorno ad i 20,5\u00a0\u00b0C, ma durante le giornate particolarmente calde si possono superare anche i 40\u00a0\u00b0C.\nLe piogge si concentrano tra il tardo autunno e l'inizio della primavera. D'inverno, soprattutto a febbraio, si possono verificare delle nevicate che possono anche durare tutta la giornata, ma di solito la neve non rimane al suolo per pi\u00f9 di un giorno. In passato nevicava quasi ogni anno, mentre oggi il fenomeno \u00e8 divenuto pi\u00f9 raro.\nLa pi\u00f9 grande nevicata che si verific\u00f2 al Sasso nel secolo precedente fu nel 1956: in questo anno ci furono nevicate frequenti nel periodo che va da gennaio a marzo, la neve cadde anche in aprile e rimase al suolo fino a maggio.\nLe ultime due grandi nevicate si sono verificate il 3 e il 10 febbraio 2012 con accumuli dai 40 cm a un metro nei luoghi pi\u00f9 esposti.\nTradizioni locali.\nLe due feste religiose principali del paese sono il 14 settembre (Esaltazione della Santa Croce, le cui reliquie sono conservate nella chiesa del paese) e il 17 gennaio (giorno dedicato al patrono del paese, Sant'Antonio abate).\nFino a qualche decennio fa in questa occasione era tradizione fare il cosiddetto \"focarone\", che consisteva in un grande fal\u00f2 acceso nella piazza del paese sul quale si cuocevano salsicce e altri prodotti locali.\nDurante la festa di Sant'Antonio vengono portati in processione per il paese la statua e gli stendardi del santo, mentre i fedeli cantano il tradizionale \"Canto a Sant'Antonio\". L'inno sacro \u00e8, in realt\u00e0, composto da due canti distinti: il primo \u00e8 pi\u00f9 antico e ha una melodia molto simile all'inno \"O dei miracoli\" dedicato a Sant'Antonio da Padova. Il secondo canto \u00e8, invece, pi\u00f9 moderno: testo e melodia furono composti da un anonimo autore sassaiolo durante la seconda guerra mondiale. Sotto si riporta il testo dell'inno. Gli ultimi due versi di ogni strofa del primo canto e l'ultimo verso del secondo canto si ripetono due volte.\nPrimo canto:\nA noi rivolgi il grido santo,\nlo sguardo amabile dal paradiso,\ntutti professano per te gran f\u00e9,\no Sant'Antonio prega per me.\nAll'alma nostra ognor difendi\nd'ogni periglio del rio dragone,\ns\u00ec che ripetasi sempre con f\u00e9:\n\"O Sant'Antonio prega per me\".\nNella terribile estrema agonia\ndal cielo mostraci la tua possanza\ne l'alma nostra prendi con te,\no Sant'Antonio prega per me.\nProteggi il Sasso, padre amoroso,\nstendi su tutti la santa mano,\ns\u00ec che ripetasi sempre con f\u00e9:\n\"O Sant'Antonio prega per me\".\nSecondo canto:\nTi salutiamo egregio Sant'Antonio\nraccolti ai pie' del tuo santo altar;\nodi la voce e il grido di che ti ama,\ndi chi t'implora in terra e sul mar,\nglorioso santo del Sasso protettor,\negregio Sant'Antonio per noi prega il Signor."}
{"id": "25871", "revid": "217", "url": "https://it.wikipedia.org/wiki?curid=25871", "title": "Giambattista Riccioli", "text": ""}
{"id": "25878", "revid": "2208340", "url": "https://it.wikipedia.org/wiki?curid=25878", "title": "Okayama", "text": " \u00e8 una citt\u00e0 del Giappone, capoluogo della omonima prefettura, situata nel Ch\u016bgoku, nell'isola di Honsh\u016b. Conta circa 700.000 abitanti.\nDescrizione.\nLa citt\u00e0 ospita uno dei tre pi\u00f9 famosi giardini del Giappone: il K\u014draku-en. Edificato all'inizio del XVIII secolo, utilizza al massimo livello una tecnica paesaggistica nota come che consiste nell'inserimento di elementi esterni al giardino in modo tale che sembrino farne parte.\nAd esempio il castello di Okayama, le montagne circostanti e altri elementi distanti sono inquadrati fra gli alberi, gli edifici e le colline interne al giardino in modo che ne sembrino parte o gli facciano da sfondo.\nIn questa citt\u00e0 ha avuto origine l\"'Hadaka Matsuri\", la \"festa dell'uomo nudo\" diffusa in Giappone.\nQuartieri.\nDal momento che Okayama \u00e8 diventata una citt\u00e0 designata nel 2009, la citt\u00e0 \u00e8 stata divisa in quattro quartieri (ku)."}
{"id": "25879", "revid": "1534511", "url": "https://it.wikipedia.org/wiki?curid=25879", "title": "Glossario di teoria dei grafi", "text": "Un grafo \"G\" \u00e8 una coppia (\"V\", \"E\") dove \"V\" \u00e8 un insieme e \"E\" \u2286 \"V\" \u00d7 \"V\" \u00e8 un sottoinsieme del prodotto cartesiano di \"V\" per se stesso. Gli elementi di \"V\" sono detti \"nodi\" e quelli di \"E\" sono detti \"archi\". I nodi sono spesso chiamati anche \"vertici\". Gli archi sono detti anche \"lati\" o \"spigoli\".\nSi distinguono due tipi di grafi: \nA.\nAdiacenza.\nPer un nodo x di un grafo \"G\" = (\"V\", \"E\"), si chiama adiacenza Adj(\"x\") l'insieme dei nodi connessi.\nAlbero.\nUn albero \u00e8 una foresta connessa, ossia un grafo connesso ed aciclico.\nPu\u00f2 essere definito anche come un grafo non orientato nel quale due vertici qualsiasi sono connessi da un solo cammino.\nAlbero libero.\nUn albero libero \u00e8 un grafo non orientato connesso ed aciclico.\nArco.\nUn arco (o spigolo), assieme al vertice, \u00e8 uno dei due elementi costitutivi fondamentali di un grafo. In un grafo formula_1 ciascun arco formula_2 individua una coppia di vertici formula_3.\nC.\nCappio.\nUn arco che ha due estremi coincidenti si dice cappio.\nCatena.\nSia \"G\" = (\"V\", \"E\") un grafo orientato o non orientato: una n-upla di nodi (\"v\"0, ..., \"v\"m) si dice catena di lunghezza \"m\" tra \"v\"0 e \"vm\" se:\nUna catena (\"v\"0, ..., \"vm\", \"v\"0) si dice \"ciclica\". Un grafo a-ciclico pu\u00f2 contenere catene cicliche, nel qual caso non \u00e8 singolarmente connesso.\nCiclo.\nIn un grafo si dice ciclo (o circuito) di lunghezza \"m\" una catena (\"v\"0, ..., \"v\"\"m\"-1, \"v\"0); si dice \"ciclo semplice\" un ciclo che non passa due volte dallo stesso nodo, o formalmente un ciclo (\"v\"0, ..., \"v\"\"m\"-1, \"v\"0) per il quale:\nCricca (o clique).\nSe \"G\" = (\"V\",\"E\") \u00e8 un grafo non orientato, una cricca (o clique) \"C\" di \"G\" \u00e8 un sottografo completo massimale, cio\u00e8 tale che tutti i nodi di \"C\" sono a due a due adiacenti e che nessun altro sottografo completo di \"G\" contiene \"C\".\nCopertura markoviana.\nDato un nodo \"N\" di un grafo orientato \"G\" = (\"V\",\"E\"), la copertura markoviana Bl(\"N\") \u00e8 definita come:\nCorda.\nIn un grafo non orientato, un percorso o un ciclo semplice possiede una corda se esiste un arco tra due nodi non consecutivi del ciclo.\nE.\nEccentricit\u00e0.\nDato un grafo connesso \"G\", si definisce eccentricit\u00e0 e(\"v\") di un punto \"v\" il massimo delle d(\"u\",\"v\") per ogni punto \"u\" del grafo.\nF.\nForesta.\nUna foresta \u00e8 un grafo privo di cicli.\nIl nome deriva dal fatto che le componenti connesse di una foresta sono alberi.\nFiglio, nodo.\nSia \"G\" = (\"V\", \"E\") un grafo orientato; si dicono figli di un nodo v di \"G\" tutti i nodi \"p\"0, ..., \"p\"\"n\" tali che (\"v\", \"p\"\"i\") appartiene ad \"E\". Se \"G\" \u00e8 un albero, i nodi figli sono anche detti successori.\nG.\nGenitore, nodo.\nSia \"G\" = (\"V\", \"E\") un grafo orientato; si dicono genitori di un nodo \"v\" di \"G\" tutti i nodi \"p\"0, ..., \"p\"\"n\" tali che (\"p\"\"0\", \"v\") \u2208 \"E\". Se \"G\" \u00e8 un albero, i nodi genitori sono anche detti \"predecessori\".\nGrado di un vertice.\nIl numero di archi incidenti in un vertice \"v \u2208 V\" (cio\u00e8 il numero di archi che si connettono ad esso) prende il nome di grado del vertice \"v\". Un arco che si connette al vertice ad entrambe le estremit\u00e0 (un cappio) \u00e8 contato due volte.\nGrafo completo.\nSia \"G\" = (\"V\",\"E\") un grafo non orientato; \"G\" si dice completo se\nSe \"N\" \u00e8 il numero dei nodi, il numero di archi di un grafo completo \u00e8 \"N\"(\"N\" - 1)/2\nGrafo connesso.\nUn grafo si dice connesso se per ogni coppia di nodi (\"v\",\"w\") esiste un percorso che li unisce.\nGrafo triangolato.\nUn grafo non orientato si dice triangolato se ogni ciclo di lunghezza maggiore o uguale a 4 possiede una corda.\nGrafo planare.\nUn grafo si dice planare se \u00e8 possibile rappresentarlo nel piano in modo che gli archi si intersechino solo nei vertici.\nM.\nMaglia.\nUna maglia \u00e8 un sottografo connesso in cui tutti i nodi sono di ordine due.\nO.\nOrdine perfetto.\nSia \"G\" = (\"V\",\"E\") un grafo non orientato con card(\"V\") = \"n\"; un ordinamento dei nodi \nsi dice perfetto se\n\u00e8 un sottoparagrafo completo di \"G\".\nP.\nPercorso.\nSia \"G\" = (\"V\", \"E\") un grafo orientato o non orientato: una \"n\"-upla di nodi (\"v\"0, ..., \"v\"\"m\") si dice percorso di lunghezza \"m\" tra \"v\"0 e \"v\"\"m\" se:\nOvviamente, se \"G\" non \u00e8 orientato, ogni catena di \"G\" \u00e8 anche un percorso di \"G\" e viceversa.\nPeso.\nUn grafo pesato associa un'etichetta (peso) ad ogni suo arco. I pesi sono espressi generalmente tramite numeri reali, ma possono essere ristretti all'insieme dei razionali o degli interi. Alcuni algoritmi necessitano di maggiori restrizioni sui pesi. Ad esempio, l'algoritmo di Dijkstra funziona propriamente solo con pesi positivi. Talvolta il peso fra due vertici non connessi da un arco \u00e8 indicato con il valore infinito.\nPozzo.\nIn un grafo orientato, un nodo si dice \"pozzo\" se ha grado uscente uguale a 0.\nPozzo universale.\nIn un grafo orientato, un nodo si dice \"pozzo universale\" se ha grado entrante uguale a \"n\" \u2212 1 e grado uscente uguale a 0. Se in un grafo \u00e8 presente un pozzo universale, questo \u00e8 unico.\nR.\nRadice, nodo.\nIn un grafo orientato, un nodo che non ha genitori.\nS.\nSottografo.\nIl sottografo di un grafo \"G\" \u00e8 un grafo il cui insieme dei vertici \u00e8 un sottoinsieme di quello di \"G\", e la cui relazione delle adiacenze \u00e8 un sottoinsieme di quella di \"G\" ristretta a questo sottoinsieme. Nel senso inverso, un supergrafo di un grafo \"G\" \u00e8 un grafo di cui \"G\" \u00e8 un sottografo. Noi diciamo che un grafo \"G\" contiene un altro grafo \"H\" se un qualche sottografo di \"G\" \u00e8 \"H\" o \u00e8 isomorfo ad \"H\".\nUn sottografo \"H\" \u00e8 un sottografo ricoprente (\"spanning subgraph\" in inglese), o fattore, di un grafo \"G\" se ha lo stesso insieme di vertici di \"G\". Diciamo che \"H\" ricopre \"G\".\nUn sottografo \"H\" di un grafo \"G\" si dice indotto (o pieno) se, per qualsiasi coppia di vertici \"x\" e \"y\" di H, \"xy\" \u00e8 uno spigolo di \"H\" se e solo se \"xy\" \u00e8 uno spigolo di G. In altre parole, \"H\" \u00e8 un sottografo indotto di \"G\" se ha esattamente gli spigoli che appaiono in \"G\" sullo stesso insieme di vertici. Se l'insieme dei vertici di \"H\" \u00e8 il sottoinsieme \"S\" di \"V(G)\", allora \"H\" pu\u00f2 essere scritto come \"G\"[\"S\"] e si dice indotto da \"S\".\nUn grafo \"G\" \u00e8 minimale rispetto a una certa propriet\u00e0 \"P\" a condizione che \"G\" abbia la propriet\u00e0 \"P\" e nessun sottografo proprio di \"G\" abbia la propriet\u00e0 \"P\". In questa definizione, il termine \"sottografo\" di solito \u00e8 inteso significare \"sottografo indotto\". La nozione di massimalit\u00e0 \u00e8 definita dualmente: \"G\" \u00e8 massimale rispetto a \"P\" a condizione che \"P\"(\"G\") e \"G\" non abbia alcun supergrafo proprio \"H\" tale che \"P\"(\"H\").\nUn grafo A che \"non\" contiene \"H\" come sottografo indotto \u00e8 detto senza \"H\", e pi\u00f9 generalmente se formula_11 \u00e8 una famiglia di grafi, allora i grafi che non contengono alcun sottografo indotto isomorfo a un membro di formula_11 sono chiamati senza formula_11. Ad esempio i grafi senza triangoli sono i grafi che non hanno un grafo triangolo come sottografo indotto.\nUn grafo universale in una classe K di grafi \u00e8 un grafo semplice in cui ogni elemento in K pu\u00f2 essere incorporato come sottografo.\nT.\nTour di un grafo.\nDato un grafo non orientato \"G\", un tour in \"G\" \u00e8 un ciclo che passa esattamente una volta per ogni nodo di \"G\". Il costo di \nun tour \u00e8 la somma dei costi dei suoi archi."}
{"id": "25882", "revid": "1652635", "url": "https://it.wikipedia.org/wiki?curid=25882", "title": "Vangelo", "text": "I Vangeli (talvolta indicati nel complesso con Vangelo) sono libri che raccontano la vita e la predicazione di Ges\u00f9 di Nazareth e quindi la base su cui si fonda il cristianesimo. \"Vangelo\" deriva dalla parola greca \u03b5\u1f50\u03b1\u03b3\u03b3\u03ad\u03bb\u03b9\u03bf\u03bd (\"evangh\u00e9lion\"), che arriva all'italiano attraverso il latino \"evangelium\" e significa letteralmente \"lieto annunzio\" o \"buona notizia\".\nNell'arco di diversi secoli furono composti numerosi testi designati come \"vangeli\", sebbene di genere letterario diverso. Alcuni di essi, diffusi nei primi secoli di vita della comunit\u00e0 cristiana, sono andati persi, divenendo noti solo per la citazione della loro esistenza in opere successive alla loro composizione; parte di questi sono stati riscoperti grazie ai ritrovamenti archeologici a partire dal XIX secolo.\nTra i vangeli sopravvissuti fino ai nostri giorni, i quattro pi\u00f9 antichi, che narrano la vita, morte e resurrezione di Ges\u00f9 Cristo (\"Vangelo secondo Matteo\", \"Vangelo secondo Marco\", \"Vangelo secondo Luca\" e \"Vangelo secondo Giovanni\") sono considerati canonici dalle confessioni cristiane, che considerano gli altri vangeli apocrifi.\nUtilizzo del termine \"Vangelo\" o \"Evangelo\".\n\"Evangelo\" \u00e8 il termine per tradurre il greco \"\u03b5\u1f50\u03b1\u03b3\u03b3\u03ad\u03bb\u03b9\u03bf\u03bd\" (lett. \"buona notizia\" o \"lieta novella\"). Indica come tale non tanto le varie composizioni, chiamate anch'esse \"vangeli\", ma il loro contenuto, il messaggio della redenzione in Ges\u00f9 Cristo, quello che si ritrova nel Nuovo Testamento e fa da base alla fede cristiana. Nel Nuovo Testamento, esso \u00e8 dapprima la proclamazione stessa di Ges\u00f9 della prossimit\u00e0 del Regno di Dio, e poi la proclamazione dei suoi apostoli che nella sua vita, morte e risurrezione, il Regno di Dio \u00e8 stato stabilito, e le modalit\u00e0 in cui la salvezza, il perdono dei peccati, la risurrezione e la vita eterna sono offerti a coloro che lo accolgono con fede.\n\u00c8 solo pi\u00f9 tardi che questo termine \u00e8 stato usato nei primi scritti cristiani che narrano la storia di quell'unica manifestazione della \"buona notizia\" nella persona e nell'opera di Ges\u00f9 Cristo. Gi\u00e0 nel 160, infatti, Giustino, nella sua \"Prima apologia\", afferma che le memorie degli apostoli vengono chiamate Vangeli. \u00c8 la prima testimonianza in cui si passa dal Vangelo come annuncio predicato al Vangelo come testo scritto.\nLa maggioranza degli studiosi concorda sull'esistenza di raccolte di detti o avvenimenti la cui stesura precede quella dei Vangeli canonici; lo stesso Vangelo di Luca, nella sua introduzione, cita la precedente esistenza di diversi resoconti dei fatti (\"Poich\u00e9 molti hanno posto mano a stendere un racconto degli avvenimenti successi tra di noi\") Il termine impiegato da Luca \"\u03b4\u03b9\u03ae\u03b3\u03b7\u03c3\u03b9\u03c2\" (\"di\u0113g\u0113sis\") \u00e8 impiegato nel greco classico per indicare la narrativa storica Nel \"Nuovo Testamento\" tuttavia il termine \"vangelo\" non \u00e8 normalmente impiegato per indicare i quattro testi canonici, anche se nei secoli una frase della seconda lettera ai Corinzi \"Con lui abbiamo inviato pure il fratello che ha lode in tutte le Chiese a motivo del vangelo\" (8:18) \u00e8 stata a volte interpretata come un riferimento all'evangelista Luca e all'opera tradizionalmente attribuitagli.\nIl contesto dell'uso del sostantivo \u03b5\u1f50\u03b1\u03b3\u03b3\u03ad\u03bb\u03b9\u03bf\u03bd e il verbo relativo \u03b5\u1f50\u03b1\u03b3\u03b3\u03b5\u03bb\u03af\u03b6\u03c9 nel \"Nuovo Testamento\" \u00e8 la traduzione greca della seconda parte della profezia di Isaia (; ; ; ) che \u00e8 citata molte volte o si fa allusione nel \"Nuovo Testamento\" (es. Marco 1:3; Romani 10:15; Luca 4:17-21; Matteo 11:5; Luca 7:22).\nNella teologia luterana il termine Evangelo \u00e8 usato per rappresentare la rivelazione del \"Nuovo Testamento in contrasto\" con la Legge (l'antica dispensazione).\nNell'Antico Testamento.\nIn \"Isaia\" si parla del \"messaggero di buone notizie\". L'espressione \"lieti annunci\" contiene nella versione greca la stessa parola \"vangelo\". Il contesto \u00e8 quello del ritorno a Gerusalemme degli esiliati in Babilonia.\n\"Isaia\", \u00e8 un passo profetico ripreso da Ges\u00f9 quando si present\u00f2 nella sinagoga di Nazaret, sua citt\u00e0 natale. Parla dell'azione dello Spirito di Dio sul \"consacrato\" (messia) del Dio ebraico. L'opera del messia sar\u00e0 una \"buona notizia\" (\"vangelo\") per i poveri, consistendo nella loro liberazione. Appunto Ges\u00f9 applicher\u00e0 a s\u00e9 e alla sua opera questo annuncio dell'antico testamento.\nNel Nuovo Testamento.\nVangelo come annuncio del Regno.\nTroviamo il termine nei vangeli sinottici, in bocca allo stesso Ges\u00f9:\nQui la parola indica l'irruzione di Dio nella storia degli uomini attraverso la persona di Ges\u00f9 di Nazaret. Lo stesso significato si trova in Paolo di Tarso nella \"Lettera ai Filippesi\", dove lungo tutta la lettera ritorna l'idea del vangelo-buona notizia che si \u00e8 diffuso nella comunit\u00e0 di Filippi: parla della sua gioia per la loro \"cooperazione alla diffusione del Vangelo\" () e della \"grazia che mi \u00e8 stata concessa sia nelle catene, sia nella difesa e nel consolidamento del Vangelo\" (); riconosce che le sue \"vicende si sono volte piuttosto a vantaggio del Vangelo\" (); \u00e8 cosciente di essere stato \"posto per la difesa del Vangelo\" (); invita i filippesi a comportarsi \"da cittadini degni del Vangelo\" (); ecc. ecc.\nLo stesso significato appare nella \"Lettera agli Efesini\", dove risalta che il vangelo \u00e8 l'annunzio di Cristo, trasmesso dagli apostoli:\nVangelo come \"kerigma\".\nIn altro contesto Paolo usa invece la parola riferendosi all'annunzio fondamentale (\"kerigma\") che egli faceva nelle comunit\u00e0 cristiane, annuncio incentrato nella Pasqua di Ges\u00f9. Nella \"Prima lettera ai Corinzi\" afferma:\nAppare gi\u00e0 una leggera trasformazione semantica: dal messaggio della vicinanza di Dio e del suo regno siamo passati al contenuto della prima professione di fede, centrato sulla morte e risurrezione di Cristo.\nVangelo nella lettera ai Galati.\nNella \"Lettera ai Galati\" di Paolo di Tarso, scritta nel contesto del conflitto di Paolo contro l'obbligo della circoncisione e del rispetto globale della tradizione ebraica, come interpretata nelle chiese ellenistiche da lui fondate e diversamente dalla Chiesa di Gerusalemme, \"vangelo\" significa la condizione di libert\u00e0 dalla legge mosaica che Cristo avrebbe portato. Tale libert\u00e0, diversamente dalle chiese giudeo-cristiane, a suo parere permetteva l'abolizione totale della legge mosaica e dell'obbligo della circoncisione per i cristiani provenienti dal paganesimo:\nNella letteratura ellenistica del I secolo.\nNella letteratura ellenistica \"euagg\u00e9lion\" significa \"buon annuncio\". Cos\u00ec in Giuseppe Flavio, Beh. 2, 42 appare l'espressione \"dein\u00f2n euagg\u00e9lion\" = \"splendida notizia\": quella data al procuratore Gessio Floro sull'aggravarsi della situazione in Gerusalemme all'inizio della prima guerra giudaica nel 66 d.C.\nVangelo come genere letterario.\nA partire dal II secolo, \"vangelo\" passa ad indicare il genere letterario che racconta la vita di Ges\u00f9, i suoi insegnamenti, le sue opere, la sua morte e resurrezione.\nQuesto genere letterario si distingue da quello delle biografie: queste hanno di mira fornire un'informazione completa sulla vita di una persona; invece nei vangeli la finalit\u00e0 \u00e8 trasmettere la predicazione della Chiesa dei tempi apostolici riguardante colui che considerava il suo Signore e Messia, Ges\u00f9 di Nazaret, incarnato, morto e risorto per la salvezza degli uomini.\nNon stupisce quindi il fatto che in molti dei vangeli non compaiano le informazioni sui primi trent'anni di vita di Ges\u00f9, o, dove queste sono presenti abbiano in primo luogo una funzione teologica: secondo diversi autori gli episodi dell'infanzia narrati in Matteo e Luca avrebbero soprattutto lo scopo di far risaltare il piano divino di salvezza (Luca) e il compimento in Ges\u00f9 delle scritture (Matteo) e non andrebbero quindi letti in chiave strettamente biografica, anche alla luce della cultura giudaica del tempo. Fanno eccezione i cosiddetti \"vangeli dell'infanzia\", che invece si concentrano proprio sui primi anni di vita di Ges\u00f9: in questo caso tuttavia, tranne poche eccezioni (es \"Vangelo dell'infanzia di Tommaso\" e \"Protovangelo di Giacomo\") si tratta di testi redatti alcuni secoli dopo la nascita del cristianesimo, che peraltro dedicano molta importanza alla componente \"miracolosa\" dell'infanzia di Cristo.\nAnalisi storico-filologica.\nLa diffusione delle comunit\u00e0 cristiane nei primi secoli dopo Cristo e le diversit\u00e0 tra di loro furono tra le cause della proliferazione di diversi testi sacri e Vangeli.\nCos\u00ec come per un importante sito archeologico esistono pi\u00f9 strati ciascuno dei quali appartenente ad epoche diverse nel caso dei vangeli l'analisi storico-filologica ricava dall'esame dei testi una struttura \"a strati\".\nIn realt\u00e0 qualcosa di simile \u00e8 dichiarato dagli evangelisti stessi, ad esempio il compilatore del vangelo di Luca nella prefazione scrive:\nNei vangeli si possono riscontrare diverse componenti stratificate, talvolta articolate in varianti testuali, tra le quali:\nLa trasmissione orale della vita e dell'insegnamento di Ges\u00f9, cos\u00ec come della storia della sua resurrezione, avvenuta nei decenni immediatamente successivi alla sua morte, potrebbero aver causato una sorta di selezione sugli eventi riportati, mantenendo solo quelli ritenuti pi\u00f9 importanti per il messaggio religioso, cos\u00ec come una modifica dell'ordine degli avvenimenti. La trasformazione in forma scritta della tradizione orale potrebbe aver avuto, tra le altre motivazioni, anche quella di creare una versione condivisa che potesse essere diffusa in comunit\u00e0 differenti, senza le modifiche che la trasmissione orale rischiava di comportare. Tra le altre motivazioni della redazione scritta del messaggio evangelico ci furono anche la necessit\u00e0 di testi per la celebrazione liturgica, di testi per la catechesi, e quindi per la formazione dei credenti, di redazioni evangeliche che consentissero la difesa della chiesa primitiva da accuse, calunnie e fraintendimenti. In occasione del Concilio Vaticano II si sottoline\u00f2, tra l'altro, che \u00abgli autori scrissero i quattro Vangeli, scegliendo alcune cose tra le molte tramandate a voce o gi\u00e0 per iscritto, redigendo una sintesi delle altre o spiegandole con riguardo alla situazione delle Chiese, conservando infine il carattere di predicazione, sempre per\u00f2 in modo tale da riferire su Ges\u00f9 cose vere e sincere\u00bb\nStando ai frammenti a noi giunti e alle opere successive che ne parlano, il vescovo Papia di Ierapoli, nella sua \"Esegesi delle parole del Signore\" (120/125 circa), cerca di raccogliere le testimonianze orali relative all'operato di Ges\u00f9: questo dimostrerebbe che, anche a distanza di un secolo dagli eventi narrati e di alcuni decenni dalla scrittura dei primi Vangeli, a fianco alle opere scritte, era ancora presente e diffusa nelle comunit\u00e0 cristiane una forte tradizione orale degli insegnamenti di Cristo.\nVangeli canonici.\nDei vari vangeli scritti tra il I e il II secolo d.C. diffusi nelle sette giudeo-cristiane, solo quattro sono entrati a far parte del canone della Bibbia, dell'elenco, cio\u00e8, dei libri considerati \"ispirati\" da Dio e accettati dalle Chiese cristiane: il Vangelo secondo Matteo, il Vangelo secondo Marco, il Vangelo secondo Luca e il Vangelo secondo Giovanni.\nIl primo a formare un canone del Nuovo Testamento fu il teologo Marcione, attorno al 140. Marcione, che riteneva che il Dio degli ebrei non fosse lo stesso Dio dei cristiani, form\u00f2 un proprio canone composto dal Vangelo di Marcione, una rielaborazione del \"Vangelo secondo Luca\" dal quale Marcione aveva rimosso tutte le parti non compatibili con il proprio insegnamento e che riteneva fossero interpolazioni successive e da alcune lettere di Paolo. Tra le parti del Vangelo di Luca che Marcione aveva escluso, vi erano anche i primi due capitoli, che contengono tra le altre cose la dichiarazione dell'esistenza di resoconti precedenti e alcuni riferimenti al regno ebraico.\nAd insistere che i vangeli dovessero essere quattro fu Ireneo di Lione, un teologo del II secolo, il quale, contestando gruppi cristiani da lui ritenuti eretici come gli Ebioniti o i seguaci di Valentino e Marcione, che ne usavano un numero differente, afferm\u00f2: \"Poich\u00e9 il mondo ha quattro regioni e quattro sono i venti principali [...] il Verbo creatore di ogni cosa [...] rivelandosi agli uomini, ci ha dato un Vangelo quadruplice, ma unificato da un unico Spirito\". Al II secolo risale il \"Canone muratoriano\", il quale elenca i quattro vangeli poi inseriti nel canone cristiano. In particolare, il \"Canone muratoriano\" \u00e8 un documento ecclesiale datato intorno al 170 e pervenutoci tramite un manoscritto incompleto dell'VIII secolo, in cui vengono citati come canonici i vangeli di Luca e Giovanni, oltre ad altri due di cui non sono pi\u00f9 leggibili i nomi. Nel frammento di 85 righe si fa riferimento a \"Pio vescovo di Roma morto nel 157\" e sono indicati alcuni criteri di selezione per i testi canonici, tra cui l'antichit\u00e0 e il legame diretto con la predicazione degli apostoli.\nRiferimenti ai vangeli e citazioni di loro passi sono presenti fin dalla prima letteratura cristiana: notizie sui vangeli di Marco e Matteo si hanno ad esempio verso il 120, quando Papia di Ierapoli, secondo quanto ritrovato nella \"Storia ecclesiastica\" di Eusebio di Cesarea, riferisce che \"Marco, divenuto interprete di Pietro, scrisse accuratamente, ma non in ordine, tutto ci\u00f2 che ricordava delle cose dette o fatte dal Signore\" e cita inoltre la presenza di una raccolta di detti di Ges\u00f9 scritti in lingua ebraica da Matteo. Oltre che in Marcione (140), citazioni dal vangelo di Luca sono inoltre presenti negli scritti, datati 150-160, di Giustino, che riporta anche detti di Matteo e al termine \"vangelo\" preferisce l'espressione \"memorie degli apostoli\".\nLa formazione definitiva del canone cristiano della \"Bibbia\" fu per\u00f2 un processo lungo, che avvenne nel corso del IV secolo: a seguito dei risultati del concilio di Roma (382), del sinodo di Ippona (393) e dei sinodi di Cartagine (397 e 419), papa Innocenzo I riconobbe i quattro vangeli nominati dal \"Muratoriano\" come canonici. Per avere prese di posizione ufficiali e dogmatiche sul canone biblico (che per tutte le principali confessioni cristiane comprender\u00e0 sia i quattro Vangeli canonici che gli \"Atti degli Apostoli\") occorrer\u00e0 tuttavia attendere gli effetti della riforma protestante e della successiva controriforma: per i cattolici il 1545, con il concilio di Trento, i \"Trentanove articoli di religione\" del 1562 per la Chiesa anglicana, la confessione di fede di Westminster, sviluppata negli anni '40 del XVII secolo per il Calvinismo e il sinodo di Gerusalemme del 1672 per la chiesa ortodossa greca.\nLa scelta dei vangeli canonici.\nIl processo che porter\u00e0 alla definizione dei quattro vangeli canonici ha il suo momento decisivo nel II secolo quando, probabilmente in risposta al canone proposto da Marcione, nell'area latina e greca comincia ad affermarsi il riconoscimento di quattro vangeli (Matteo, Marco, Luca, Giovanni) come pi\u00f9 importanti.\nL'ipotesi che il primo a redigere un canone del \"Nuovo Testamento\" sia stato Marcione, sviluppata da Adolf von Harnack,\u00e8 comunque oggetto di dibattito. Secondo il teologo Giovanni Magnani, ad esempio, i quattro Vangeli, gli Atti e le principali lettere di Paolo, erano considerate gi\u00e0 all'inizio del II secolo letture fondamentali e come tali lette nelle chiese principali del tempo per cui il canone si sarebbe formato tra la fine del I e l'inizio del II secolo, anche se ovviamente non ancora completo in tutte le chiese. I Padri della Chiesa e gli scrittori ecclesiastici parlano dei libri del Nuovo Testamento come di Scritture, tuttavia prima degli stessi Padri, l'idea che gli scritti neotestamentari dovessero essere letti nelle comunit\u00e0 appare dallo stesso Nuovo Testamento \"quando Paolo esorta i Colossesi () a leggere la lettera inviata ai Laodicesi, e quelli a leggere la presente ai Colossesi\".\nL'accenno pi\u00f9 antico ai quattro vangeli canonici si ha probabilmente nel 150 in Giustino, cui segue Ireneo di Lione, che sviluppa la sua teoria sul canone verso il 180, fino ad Origene, intorno alla fine del II secolo. Il maggiore impulso a questo processo si ebbe probabilmente a Roma, dove nel 140 era presente Marcione, anche se l'Asia Minore ebbe comunque, verosimilmente, un ruolo rilevante.\nLa scelta dei quattro vangeli canonici trova riscontro nel canone muratoriano del 170 e nell'ampia testimonianza dei Padri della Chiesa, oltre che nella quantit\u00e0 di manoscritti neotestamentari ritrovati, che possono essere cos\u00ec divisi: 115 papiri (tra cui il papiro 45 che contiene i 4 vangeli canonici e gli Atti degli Apostoli), 309 onciali (codici a carattere maiuscolo), 2862 minuscoli, 2412 lezionari ad uso liturgico. Tra questi codici la met\u00e0 contengono tutti i quattro vangeli canonici. Anche Bruce Metzger osserva come i testi del Nuovo testamento siano straordinariamente ben documentati rispetto alle altre opere dell'antichit\u00e0: ci sono infatti pervenuti 5664 manoscritti in greco, e oltre 18000 manoscritti in traduzione (latino, etiopico, slavo, armeno), per un totale di quasi 24000 manoscritti. Al contrario vennero esclusi dal canone tutti quei testi che contenevano deformazioni e alterazioni della tradizione pi\u00f9 antica, non erano coerenti con l'ortodossia del tempo o non sembravano risalire all'autorit\u00e0 degli apostoli. Esistevano infatti altri libri che, pur essendo apprezzati e letti, come la Didach\u00e9, la lettera di Barnaba, le lettere di Clemente romano, non furono tuttavia messi nel conto di quelli accettati ad uso liturgico. Vangeli, Atti e lettere apostoliche furono considerati gi\u00e0 precocemente come libri ispirati. Questa attenzione alla tradizione trova riscontro nel fatto che, tra le varie citazioni dei vangeli da parte degli autori pi\u00f9 antichi, non vengono quasi mai citati gli apocrifi. Per esempio Giustino cita i vangeli 268 volte nei suoi scritti, Ireneo 1038 volte, Clemente Alessandrino 1017 volte, Origene 9231 volte, Tertulliano 3822 volte, Ippolito 754 volte, Eusebio di Cesarea 3258 volte.\nAbbiamo circa ventimila citazioni dei vangeli canonici, delle quali circa settemila nei primi 190 anni dopo Cristo, e pressoch\u00e9 nessuna citazione degli apocrifi.\nQuando nel cristianesimo delle origini si defin\u00ec la canonicit\u00e0 dei quattro vangeli vennero seguiti alcuni criteri di inclusione, alcuni presenti anche nel canone muratoriano del 170:\nStoricit\u00e0 dei vangeli canonici.\nI cristiani affermano che i quattro vangeli canonici e gli altri scritti del \"Nuovo Testamento\" sono ispirati da Dio e raccontano fedelmente la vita e l'insegnamento di Ges\u00f9; anche i miracoli riportati dai vangeli sarebbero realmente avvenuti, nonch\u00e9 l'evento della resurrezione di Ges\u00f9. Alcuni autori, invece, interpretano gli eventi soprannaturali narrati dai vangeli come racconti mitici elaborati dalle prime comunit\u00e0 cristiane.\nFino al XVIII secolo non ci fu una posizione critica nei confronti della storicit\u00e0 dei vangeli, anzi l'esegesi biblica cristiana era caratterizzata da una piena fiducia nei confronti del narrato neotestamentario, e anche di quello veterotestamentario, tant'\u00e8 che, prima del Settecento, nessuna chiesa o teologo cristiano metteva in dubbio l'inerranza biblica. Fu dunque nel Settecento, a causa della nascita dell'illuminismo, che si mise in discussione la veridicit\u00e0, e quindi la storicit\u00e0, del resoconto evangelico, dando il via a un dibattito (e nei secoli successivi a una ricerca storica e archeologica estremamente approfondita) cui presero parte autori come Hermann Samuel Reimarus, Friedrich Schleiermacher, David Strauss, Ferdinand Christian Baur, Martin K\u00e4hler, William Wrede, fino ad Adolf von Harnack della cosiddetta \"scuola liberale\" di tendenza naturalistica, e del suo discepolo, il teologo luterano Rudolf Bultmann, con la sua \"teoria della demitizzazione\". Lo studio e l'indagine sulla storicit\u00e0 dei vangeli intende ottenere quella certezza storica circa l'attendibilit\u00e0 e la credibilit\u00e0 del resoconto evangelico.\nMentre nell'Ottocento l'analisi storica razionalistica venne indirizzata da alcuni autori su posizioni che negavano l'esistenza stessa di Ges\u00f9, nella prima met\u00e0 del Novecento, Rudolf Bultmann sostenne la rottura esistenziale tra Ges\u00f9 di Nazareth, esistente ma \"di cui non si sa praticamente niente\", e il messaggio evangelico.Per Bultmann i Vangeli erano caratterizzati da una forte componente \"mitica\", consona alla mentalit\u00e0 delle prime comunit\u00e0 cristiane, che li rendeva poco credibili alla societ\u00e0 contemporanea. Nella sostanza, rimuovendo tutto ci\u00f2 che \u00e8 metafisico o soprannaturale dal \"Nuovo Testamento\" (\"demitizzazione\"), si sarebbe ricondotto in primo piano il messaggio di Cristo (\"Kerigma\"), che doveva avere la priorit\u00e0. Ci\u00f2 che restava dei vangeli, secondo Bultmann, poteva dare poche informazioni sul Ges\u00f9 storico. \u00abPer Bultmann i Vangeli non furono scritti dagli evangelisti Matteo, Marco, Luca e Giovanni, ma dalla tarda Comunit\u00e0 cristiana degli anni 70-100 dopo Cristo, che non aveva conosciuto Ges\u00f9\u00bb.\nCol tempo la radicalit\u00e0 della posizione di Bultmann e della scuola razionalista fu abbandonata. Gli stessi suoi allievi si divisero rispetto alle sue posizioni, tanto che uno dei pi\u00f9 illustri, Ernst K\u00e4semann, in una conferenza del 1953, ritenne necessario un recupero della storicit\u00e0 di Ges\u00f9. Una critica cui lo stesso Bultmann replic\u00f2 in una successiva conferenza a Heidelberg, nel luglio 1959, dando il via a un confronto che prosegu\u00ec per alcuni anni. Rimase in piedi tuttavia l'interpretazione mitica o leggendaria dei racconti evangelici, enunciata per primo da David Strauss.\nNel 1976 usc\u00ec \"Ipotesi su Ges\u00f9\" di Vittorio Messori. Fra le varie prove, Messori presenta l'assenza nei testi di parole di Ges\u00f9 sui problemi dottrinali che la Chiesa dovette immediatamente affrontare alle sue origini, comparando i Vangeli con l'insegnamento di Socrate, scritto da Platone; infatti Messori si chiede perch\u00e9 la fabulazione non abbia creato le parole che eliminassero eresie e scismi. Un'altra prova \u00e8 la presenza di antenate dallo scrittore definite \"scandalose\" nella genealogia di Ges\u00f9, come Raab e Rut.\n\u00c8 per\u00f2 a partire dagli anni ottanta che matura, nell'ambito anglo-americano, una reazione all'esegesi tedesca, finalizzata a evidenziare la continuit\u00e0 tra Ges\u00f9 e l'ambiente giudaico: si tratta della \"Third Quest\" (\"Terza ricerca del Ges\u00f9 storico\") che tende a ricollocare Ges\u00f9 nella sua epoca e a considerarlo in quanto ebreo della Galilea, comune e singolare al contempo. Il denominatore comune di tutti gli studiosi di questa terza fase \u00e8 la contestualizzazione di Ges\u00f9 nel giudaismo. Il Ges\u00f9 storico \u00e8 visto in continuit\u00e0 con il suo ambiente naturale, quello palestinese, in particolare galileico.\nOggi alla ricerca sulla storicit\u00e0 dei vangeli contribuisce una molteplicit\u00e0 di scoperte storiche e archeologiche relative ad esempio ai luoghi descritti nei vangeli. In particolare scavi condotti negli ultimi due secoli confermano l'attendibilit\u00e0 delle descrizioni fornite in relazioni a luoghi quali la Piscina di Siloe e la Piscina di Betzaeta, cos\u00ec come la pratica della crocifissione a Gerusalemme durante il I secolo d.C.Esistono inoltre riscontri archeologici in relazione a Ponzio Pilato e ad altri personaggi citati nei vangeli, come Simone di Cirene.\nSi hanno evidenze archeologiche anche degli antichi villaggi di Nazareth e Cafarnao, e attestazioni della presenza di cristiani nei primi secoli, come molteplici sono anche i riferimenti storici presenti nei vangeli e confermati dall'esame comparativo di altre fonti; a tal proposito esistono concordanze tra i vangeli sinottici e le testimonianze del mondo greco-romano: nel \"Vangelo di Luca\" () il testo enumera sette distinti capi religiosi e politici, tutti con i loro nomi e titoli e tutti storicamente documentati. Anche la figura di Giovanni Battista \u00e8 riportata da fonti dell'epoca non cristiane.\n\u00c8 tuttora materia di discussione, in alcuni ambiti di studio, quali siano state, tra le parole che i vangeli gli attribuiscono, quelle effettivamente da lui pronunciate. La ricerca esegetica attuata con il metodo storico-critico condivide alcuni criteri per risalire al nocciolo pi\u00f9 antico nell'indagine storica su Ges\u00f9. Si tratta del \"criterio della attestazione molteplice\", del \"criterio di discontinuit\u00e0\", del \"criterio di conformit\u00e0\", del \"criterio della plausibilit\u00e0 esplicativa\", del \"criterio dell'imbarazzo\" (o contraddizione). Generalmente sono accettate come storiche le parole presenti in vangeli che siano stati redatti sulla base di documenti indipendenti, come ad esempio il \"Vangelo di Giovanni\".\nUna parte della critica rifiuta in blocco il valore storico dei vangeli, affermando che essi sono documenti \"di parte\" e quindi non attendibili, bench\u00e9 alcuni vangeli presentino riferimenti storici riportati anche da fonti indipendenti (come gli \"Annali\" di Tacito, le \"Antichit\u00e0 giudaiche\" di Giuseppe Flavio, le epistole di Plinio il Giovane all'imperatore Traiano, il \"De Vita Caesarum\" di Svetonio, l'orazione contro i cristiani di Marco Cornelio Frontone e altri) e fatti coerenti con la Palestina del I secolo.\nData di composizione.\nLa maggior parte degli studiosi \u00e8 concorde nel ritenere che la stesura definitiva dei sinottici fu conclusa entro gli anni 70-90 del primo secolo; ci\u00f2 non toglie che la loro composizione possa essere incominciata in epoca precedente, secondo alcuni persino negli anni 30-40, allorch\u00e9 i primi cristiani andavano raccogliendo i detti e gli insegnamenti del loro maestro. La precocit\u00e0 del materiale evangelico \u00e8 stata, nell'ultimo cinquantennio, assai rivalutata da numerosi studi (Robinson, Carmignac); del resto, si \u00e8 ormai concordi nel ritenere che gi\u00e0 negli anni 50 i racconti della passione e resurrezione di Cristo, cos\u00ec come quello dell'ultima cena e del battesimo, dovevano essere ampiamente diffusi in forma scritta nelle comunit\u00e0 cristiane. \u00c8 dunque verosimile che gi\u00e0 pochi anni dopo la morte di Ges\u00f9, circolassero resoconti scritti sulla sua vita. Che forma avessero tali resoconti e quanto avessero in comune con gli attuali sinottici, \u00e8 una questione che difficilmente trover\u00e0 risposta. Torniamo, dunque, alla redazione definitiva.\nSecondo la datazione pi\u00f9 comunemente accettata, il \"Vangelo secondo Marco\" sarebbe stato composto tra il 65 e l'80, probabilmente dopo il 70 (il discrimine \u00e8 dato dalla distruzione del Tempio di Gerusalemme, di cui l'evangelista sembra essere a conoscenza); successivamente sarebbero stati composti il \"Vangelo secondo Matteo\" (dopo il 70 e prima della fine del I secolo) e il \"Vangelo secondo Luca\" (80-90 circa). Il \"Vangelo secondo Giovanni\" sarebbe stato invece scritto tra il 95 e il 110 circa e avrebbe avuto una genesi in pi\u00f9 fasi. Al tempo della stesura di Luca, come evidenziato dallo stesso autore, \"molti altri\" avevano scritto sulle vicende di Ges\u00f9: esisteva quindi una pluralit\u00e0 di fonti ed \u00e8 ragionevolmente certo, in particolare, che Luca conoscesse il Vangelo di Marco. Alcuni studiosi hanno osservato come le prime comunit\u00e0 cristiane spesso si differenziassero anche in base a testi a cui davano maggiore importanza.\nNel periodo in cui venivano messi per iscritto i Vangeli sinottici venivano composti anche gli \"Atti degli Apostoli\", probabilmente dallo stesso autore, tradizionalmente considerato filo-romano, del Vangelo di Luca.\nNumerosi studiosi ipotizzano che la redazione dei vangeli sia stata preceduta da un periodo di alcuni decenni nel corso del quale la tradizione relativa a Ges\u00f9 sarebbe stata trasmessa oralmente, o per mezzo di altri testi o documenti che non si sono conservati, tra cui l'ipotetica fonte Q.\n Inoltre, secondo l'interpretazione ancora in esame da parte della comunit\u00e0 scientifica proposta dalla scuola esegetica di Madrid, un passo della Seconda lettera ai Corinzi (2 Cor ), che \u00e8 generalmente datata tra il 54 e il 57, indicherebbe che, quando Paolo scriveva, Luca aveva gi\u00e0 composto il suo vangelo ed esso circolava \"in tutte le Chiese\". Ci\u00f2 implicherebbe che una traduzione greca delle fonti del \"Vangelo secondo Luca\" (tra cui il \"Vangelo secondo Marco\") circolasse gi\u00e0 nel decennio che va dal 40 al 50, e quindi ne conseguirebbe che la stesura in aramaico del \"Vangelo secondo Marco\" sia da datare tra il 30 e il 40, a ridosso della morte di Ges\u00f9. Tale datazione antica si appoggia anche sull'identificazione controversa dei frammenti di papiro 7Q4 e 7Q5 trovati nelle grotte di Qumran (in cui gli Esseni avevano nascosto un gran numero di testi religiosi) con un brano del \"Vangelo secondo Marco\". Poich\u00e9 il frammento in questione \u00e8 databile tra il 50 a.C. e il 50 d.C., se si accetta la sua identificazione, occorre ammettere che i testi sulla cui base il vangelo \u00e8 stato composto risalgono a prima del 50. Inoltre, se, come sostiene la scuola di Madrid, i vangeli conservatisi sono la traduzione di originali aramaici, questi devono essere stati composti nell'ambito della primitiva comunit\u00e0 cristiana di Gerusalemme, che si disperse prima del 70.\nManoscritti antichi.\nSi conoscono diverse decine di manoscritti attribuiti ai vangeli, scritti su papiro e risalenti ai primi secoli del cristianesimo. Su alcuni i pareri degli studiosi sono discordi. I pi\u00f9 antichi sono i seguenti:\nVi sono inoltre centinaia di codici su pergamena, i pi\u00f9 antichi dei quali, il Codice Vaticano e il Codice Sinaitico, risalgono all'inizio del IV secolo. Entrambi contengono i quattro vangeli completi, oltre a gran parte dell'Antico e del Nuovo Testamento.\nNessuno di questi manoscritti contiene testi sostanzialmente diversi dagli altri o dalle copie dei vangeli pi\u00f9 recenti.\nLingua.\nI pi\u00f9 antichi manoscritti dei vangeli canonici, come pure di tutto il \"Nuovo Testamento\", ci sono pervenuti in greco (\"Koin\u00e8\") e buona parte degli studiosi oggi ritiene che i quattro vangeli siano stati scritti originariamente in greco, la lingua franca dell'oriente romano.\nSulla traccia di alcuni commentatori antichi si \u00e8 tuttavia avanzata l'ipotesi che Matteo abbia scritto originariamente in aramaico il suo vangelo (detto \"Vangelo degli ebrei\") e che questo sia stato tradotto in greco con correzioni di Marco.\nIn effetti gi\u00e0 i Padri della Chiesa avevano parlato del Vangelo di Matteo scritto in ebraico e Papia lo attesta nel 130. \u00c8 Eusebio a citare le parole di Papia: \"Matteo raccolse quindi i detti di Ges\u00f9 nella lingua degli Ebrei\". All'inizio del III secolo Origene, parlando dei Vangeli, fa riferimento a quello di Matteo, e riportando le sue parole Eusebio dice che \"per primo fu scritto quello Secondo Matteo, il quale era stato un tempo pubblicano, poi apostolo di Ges\u00f9 Cristo, nella lingua degli Ebrei\" (Storia ecclesiastica, VI, XXV, 3-6). Anche Girolamo scrisse nella sua opera \"De viris inlustribus\" che \"Matteo scrisse il Vangelo di Cristo nella lingua degli Ebrei, per quelli che s'erano convertiti dal giudaismo\".\nInoltre la tesi della primogenitura di Matteo, seppur non del tutto abbandonata, \u00e8 oggi considerata sorpassata, secondo alcuni studiosi, da ipotesi come quella delle due o delle quattro fonti, che vedono Marco come il primo ad essere scritto tra i quattro vangeli canonici insieme a fonti di cui si \u00e8 successivamente persa traccia.\nNon esiste comunque alcun manoscritto in aramaico che possa provare l'origine semitica dei vangeli, ma solo tarde traduzioni dal greco (Peshitta) e, al momento, si ritiene che chi li scrisse non fosse, verosimilmente, di lingua madre greca. Lo studio sulla lingua dei vangeli ha sollevato numerosi interrogativi in quanto, sia dal punto di vista linguistico che della coerenza interna, alcuni passi risultano ambigui. Sono perci\u00f2 in corso numerosi tentativi di spiegare tali incongruenze lavorando su possibili traduzioni alternative.\nIpotesi greca.\nA sostenere la posizione dell'originalit\u00e0 greca dei vangeli, , tra gli altri, lo studioso Randall Pittmann, che spiegava cos\u00ec le differenze e i richiami semitici del greco evangelico: \"Il greco del Nuovo Testamento era il greco parlato in quel periodo storico, ovvero il linguaggio della vita di tutti i giorni\". Dopo le conquiste di Alessandro Magno, \u00e8 il ragionamento di Pittmann, \"la lingua greca si \u00e8 diffusa in lungo e in largo, fino a diventare una lingua universale, perdendo la sua antica dignit\u00e0 attica, modificandosi nel corso del tempo\". Sulla stessa linea di Pittmann si era pronunciato anche James Hope Moulton che evidenzi\u00f2 le \u00abmolte imitazioni di Luca del greco del Vecchio Testamento\u00bb Prima di Moulton Gustav Adolf Deissmann cerc\u00f2 di dimostrare che le caratteristiche del greco biblico, un tempo ritenute semitismi, come per esempio l'uso abbondante della paratassi, erano al contrario diffuse nella lingua popolare greca del tempo. Semitismi e aramaismi sarebbero perci\u00f2 legati a singoli vocaboli. Archibald Thomas Robertson, in linea con gli studi iniziati da Deissmann e Moluton, respinse l'ipotesi dei semitismi nel greco neotestamentario e li inquadr\u00f2 in quel tipo di greco pi\u00f9 vicino al parlato del tempo.\nIpotesi semitica.\nUn recente contributo \u00e8 stato proposto dalla \"scuola di Madrid\". Secondo gli esperti di tale scuola il testo greco conosciuto sarebbe la traduzione di un testo precedente in aramaico, la lingua parlata da Ges\u00f9 e dagli apostoli. Molte incongruenze si spiegherebbero quindi come errori di traduzione dall'aramaico al greco. Tale lavoro, che peraltro non modificherebbe la sostanza dei contenuti dei vangeli, \u00e8 ancora all'esame della comunit\u00e0 scientifica. Uno degli esperti della \"scuola di Madrid\", Jos\u00e9 Miguel Garcia, ha evidenziato come l'ipotesi semitica sia in grado di offrire una spiegazione alla difficolt\u00e0 dei testi e ha proposto quindi di approfondire gli studi e il confronto sul piano strettamente linguistico e filologico.\nTra gli studiosi che si dedicarono alla ricerca dell'origine semitica dei vangeli ci fu Jean Carmignac, che, retro-traducendo dal greco all'ebraico tutti i vangeli, ritenne che le loro parti poetiche, il Benedictus, il Magnificat, il Padre Nostro, il Prologo di Giovanni, non rispetterebbero nessuna delle leggi della poesia greca ma sarebbero costruiti secondo le leggi della poesia ebraica.\nCarmignac aveva attinto a una quantit\u00e0 di studi fatti per secoli da diversi studiosi, spesso ebrei, come Zvi Hirsch Perez Chajes, rabbino a Vienna e Trieste, che sostenne l'origine ebraica dei vangeli.. Secondo Carmignac \"le analisi linguistiche provano che tutti e tre i sinottici dipendono da documenti scritti originariamente in ebraico\". Sulla base di questa considerazione Carmignac ha postulato l'esistenza di un proto Vangelo scritto in ebraico. Sulle sue tesi si ritrovano studiosi e filologi come, tra gli altri, Paolo Sacchi, Jean H\u00e9ring, Edwin Abbot ed Eberhard Nestle. In particolare Sacchi, biblista e professore di Filologia biblica all'Universit\u00e0 di Torino, sostiene che dopo il 70 d.C. \"non ci sono pi\u00f9 motivi, per i cristiani, per usare l'ebraico\". Secondo Sacchi \"che il testo greco derivi da una traduzione ebraica \u00e8 semplicemente ovvio. Basta conoscere il greco e l'ebraico per accorgersene\". Jean H\u00e9ring, in uno studio del 1966, dava per acquisito che il testo greco fosse una traduzione di un originale semitico. Pinchas Lapide, moderno studioso ebreo si \u00e8 schierato per \"l'ebraicit\u00e0 dei vangeli\" e lo spiega con passi evangelici ritradotti che svelano il significato oscuro che avevano in greco. Per esempio Lapide svela l'arcano \"del cammello che non passa per la cruna di un ago\" (Mt 19,24). In realt\u00e0 Ges\u00f9 aveva parlato di una gomena, ma, \"a causa di una consonante sbagliata nel testo originale ebraico la gomena (\"gamta\") della parabola diventa un cammello (\"gamal\") Anche David Flusser, docente di Nuovo Testamento a Gerusalemme, ne \u00e8 convinto.\nLe maggiori obiezioni alle tesi di Carmignac vennero dal mondo cattolico, basti pensare allo scetticismo espresso, a quel tempo, da luminari come Gianfranco Ravasi e padre Pierre Grelot. Il libro di quest'ultimo era \"contro Jean Carmignac\" fin dal titolo. Per Grelot \"la presenza dei semitismi pu\u00f2 essere spiegata anche in altri modi: come traccia del fatto che l'autore ha l'aramaico come lingua madre, o come risultato di una cosciente imitazione dello stile della traduzione dei Settanta, che ricalca volutamente l'ebraico, per fedelt\u00e0 al testo sacro\".\nLa questione non \u00e8 di poco conto: ammettere infatti un originale semitico alla base dei vangeli significherebbe spostare la loro realizzazione a ridosso delle vicende di Ges\u00f9, e accreditare gli evangelisti come testimoni diretti delle vicende narrate. Questo ha portato la tesi a essere fortemente sostenuta da gruppi cristiano-conservatori che, con la retrodatazione dei Vangeli, avrebbero un ulteriore sostegno alla tesi che vuole le vicende narrate in questi come storicamente accurate.\nA tal proposito il filologo e teologo francese Claude Tresmontant commentando la \"scoperta\" dell'origine semitica dei vangeli sostenuta da Jean Carmignac contro le \"teorie di demitizzazione\", disse: \u00ab [Questa scoperta \u00e8 di grande importanza] perch\u00e9 ci attesta che i Vangeli furono scritti al tempo di Ges\u00f9 da persone che parlavano in aramaico o in ebraico e non un secolo dopo, da una comunit\u00e0 che conosceva solo il greco\u00bb\nVangelo secondo Matteo.\nIl \"Vangelo secondo Matteo\" evidenzia la dimensione umana di Ges\u00f9 e narra della vita e del ministero di Ges\u00f9: ne descrive la genealogia, la nascita virginale e l'infanzia, il battesimo e la tentazione, il ministero di guaritore e predicatore in Galilea, il viaggio a Gerusalemme, segnato dalla cacciata dei venditori dal Tempio e, infine, la crocifissione e risurrezione.\nIl suo Vangelo \u00e8 stato composto probabilmente ad Antiochia, in Siria, fra l'80 e il 90 d.C.\nLa tradizione cristiana attribuisce la composizione del vangelo a Matteo, uno degli apostoli di Ges\u00f9. A partire dal XVIII secolo, i biblisti hanno sempre pi\u00f9 frequentemente messo in discussione la tradizione, e una parte degli studiosi moderni ritiene che Matteo non scrisse il vangelo che porta il suo nome; l'autore \u00e8 comunemente identificato con un anonimo cristiano che scrisse verso la fine del I secolo un testo in lingua greca, piuttosto che in aramaico o in lingua ebraica. L'attribuzione \u00e8 molto antica e poich\u00e9 Matteo \u00e8 una figura relativamente poco rilevante nella prima letteratura cristiana, l'attribuzione a Matteo ha comunque ancora i suoi sostenitori. Secondo R.T. France, ad esempio, l'apostolo Matteo, per i contenuti e il tono di questo vangelo, rimane il candidato pi\u00f9 probabile.\nLa ricostruzione ampiamente prevalente tra gli esegeti biblici moderni \u00e8 che l'autore del \"Vangelo secondo Matteo\" (come pure quello del \"Vangelo secondo Luca\") abbia usato come fonte la narrazione del \"Vangelo secondo Marco\" per la vita e la morte di Ges\u00f9, pi\u00f9 l'ipotetica fonte Q per i suoi detti; una ricostruzione che ha avuto minore successo vuole che \"Matteo\" sia stato il primo vangelo ad essere scritto, che sia stato usato per la stesura di \"Luca\" e che \"Marco\" sia il risultato dell'unione di \"Matteo\" e \"Luca\".\nDei quattro vangeli canonici, \"Matteo\" \u00e8 quello pi\u00f9 vicino all'Ebraismo del I secolo; una caratteristica di questo vangelo, ad esempio, \u00e8 che si sottolinea ripetutamente come Ges\u00f9 soddisfacesse le profezie ebraiche; gli studiosi concordano sul fatto che l'autore di \"Matteo\" fosse un giudeo cristiano, piuttosto che un gentile. L'autore ha disposto gli insegnamenti di Ges\u00f9 in cinque sezioni: il sermone della montagna (5-7), il discorso della missione (10), la raccolta di parabole (13), le istruzioni per la comunit\u00e0 (18) e infine gli insegnamenti sul futuro (24-25). Similmente agli altri due vangeli sinottici e a differenza del \"Vangelo secondo Giovanni\", in \"Matteo\" Ges\u00f9 parla pi\u00f9 del Regno dei Cieli che di s\u00e9 stesso, e insegna principalmente attraverso brevi parabole o detti piuttosto che con lunghi discorsi. Il racconto della nascita, con l'omaggio dei saggi, la fuga in Egitto e la strage degli innocenti, non ha paralleli negli altri vangeli ed \u00e8 differente dal corrispondente racconto in \"Luca\".\nVangelo secondo Marco.\nIl \"Vangelo secondo Marco\" \u00e8 il secondo dei quattro vangeli canonici del Nuovo Testamento, sebbene la maggior parte degli studiosi moderni concordino sul fatto che sia stato il primo ad essere scritto e sia poi stato usato come fonte dagli autori degli altri due vangeli sinottici (il \"Vangelo secondo Matteo\" e il \"Vangelo secondo Luca\"), in accordo con la teoria della priorit\u00e0 marciana. Si tratta di un testo in lingua greca di autore anonimo, sebbene la tradizione lo attribuisca a Marco evangelista, anche noto come Giovanni Marco, cugino di Barnaba; esistono comunque alcuni indizi che potrebbero confermare che l'autore fosse un discepolo di Pietro apostolo. Il vangelo racconta la vita di Ges\u00f9 dal suo battesimo per mano di Giovanni Battista alla sua resurrezione (o fino alla tomba vuota nella versione corta), ma si concentra principalmente sui fatti dell'ultima settimana della sua vita. La narrazione concisa rappresenta Ges\u00f9 come un uomo d'azione, un esorcista, un guaritore e un operatore di miracoli. Lo chiama \"Figlio dell'Uomo\", \"Figlio di Dio\", e il \"Cristo\" (traduzione in greco di \"messia\").\nDue temi importanti del \"Vangelo secondo Marco\" sono il segreto messianico e l'ottusit\u00e0 dei discepoli. In questo vangelo Ges\u00f9 ordina frequentemente di mantenere il segreto riguardo aspetti della sua identit\u00e0 e di particolari azioni. Ges\u00f9 utilizza parabole per spiegare il suo messaggio e realizzare profezie (). Alle volte i discepoli hanno problemi a comprendere le parabole, ma Ges\u00f9 ne spiega il significato, in segreto (, ). Non riescono neanche a comprendere le conseguenze dei miracoli che egli compie dinanzi a loro.\nRaymond Edward Brown nel suo libro \"An Introduction to the New Testament\", Doubleday, 1997, considera che gli anni pi\u00f9 accettati per la realizzazione del Vangelo secondo Marco siano tra il 68 e il 73 d.C., ponendolo storicamente cos\u00ec come il primo e pi\u00f9 antico Vangelo.\nVangelo secondo Luca.\nIl \"Vangelo secondo Luca\" (greco: ) \u00e8 il terzo dei vangeli canonici del Nuovo Testamento e, con i suoi 24 capitoli, il pi\u00f9 lungo dei vangeli sinottici. Narra della vita di Ges\u00f9 e si apre con le nascite miracolose di Giovanni Battista e di Ges\u00f9, per poi descrivere il ministero di quest'ultimo in Galilea, fatto di predicazione, esorcismi e miracoli; dopo aver rivelato ai discepoli la propria natura divina con la trasfigurazione, Ges\u00f9 si reca a Gerusalemme, dov'\u00e8 crocifisso per poi risorgere, comparire ai suoi discepoli e infine ascendere al cielo. Il testo contiene anche una genealogia, differente per\u00f2 da quella presentata nel vangelo di Matteo.\nL'autore, tradizionalmente identificato con Luca evangelista, \u00e8 interessato a temi quali l'etica sociale, i diseredati, le donne e altri gruppi oppressi. Alcune storie popolari riguardanti questi temi, come le parabole del figlio prodigo e quella del buon samaritano, si trovano solo in questo vangelo, che pone un'enfasi speciale sulla preghiera, le attivit\u00e0 dello Spirito Santo e sulla gioia. Secondo Donald Guthrie \u00ab\u00e8 pieno di storie superbe e lascia il lettore con una profonda impressione della personalit\u00e0 e degli insegnamenti di Ges\u00f9\u00bb. L'autore intendeva scrivere un resoconto storico, mettendo in evidenza il significato teologico della storia. Aveva inoltre intenzione di raffigurare la cristianit\u00e0 come divina, rispettabile, rispettosa delle leggi e internazionale. Gli studiosi concordano ampiamente che l'autore del \"Vangelo secondo Luca\" scrisse anche gli \"Atti degli Apostoli\".\nSecondo gli studiosi contemporanei, l'autore di \"Luca\", un gentile cristiano che scrisse intorno all'85-90, utilizz\u00f2 il \"Vangelo secondo Marco\" per la propria cronologia e la fonte Q per molti degli insegnamenti di Ges\u00f9; \u00e8 possibile anche che abbia fatto uso di racconti scritti indipendenti. Altri studiosi propendono per una datazione tra gli anni 50-70.\nVangelo secondo Giovanni.\nIl \"Vangelo secondo Giovanni\", per stile e contenuto, \u00e8 molto diverso dagli altri tre: ci sono meno parabole, meno \"segni\", non vi \u00e8 accenno all'istituzione dell'Eucaristia durante l'ultima cena (tuttavia parla del pane disceso dal cielo col quale si identifica , ), al Padre nostro, alle beatitudini, mentre sono aggiunti altri miracoli come quello delle nozze di Cana e della risurrezione di Lazzaro. Il motivo di tale diversit\u00e0 potrebbe essere spiegabile con una redazione di molto successiva a quella degli altri tre, risalente alla fine del I secolo: l'autore o gli autori, pertanto, non ritennero necessario riportare materiale gi\u00e0 abbondantemente presente nei precedenti vangeli, mentre aggiunse o ampli\u00f2 materiale da essi tralasciato o solo abbozzato.\nCompaiono inoltre nuove espressioni per indicare Ges\u00f9, prima fra tutte quella di \"logos\" (letteralmente \"parola\", ma anche \"progetto\", \"senso\"), resa poi con il latino \"verbum\", donde l'espressione Verbo di Dio. , mentre per molti studiosi il quarto vangelo \u00e8 ritenuto un testo in polemica con lo gnosticismo.\nIl testo fa intendere (cfr. Gv ) che ne sia autore il discepolo che Ges\u00f9 amava, che la tradizione identifica (seppur in maniera non unanime) con l'apostolo Giovanni, figlio di Zebedeo e fratello dell'altro apostolo Giacomo. Sempre la tradizione gli attribuisce anche le tre lettere conosciute sotto il suo nome e l'Apocalisse di Giovanni, quest'ultima attribuzione a volte disputata.\nL'ipotesi tradizionale, che identificava l'anonimo autore del vangelo - il discepolo che Ges\u00f9 amava -, con l'apostolo Giovanni, \u00e8 attestata a partire dalla fine del II secolo. Ireneo, vescovo di Lione, fu il primo ad attribuirgli quel quarto vangelo che circolava nelle comunit\u00e0 dei nazareni.\nEusebio di Cesarea, che riporta questa notizia, ritiene che Ireneo si basasse sulle testimonianze di Policarpo vescovo di Smirne (morto martire a Roma nel 155), il quale avrebbe conosciuto personalmente Giovanni (stavolta \"l'apostolo\") essendone stato discepolo.\nQuesto \u00e8 anche confermato da Ireneo medesimo, che nella sua lettera a Florino ricorda il suo incontro con Policarpo di Smirne, e il fatto che Policarpo \u00abraccontava della sua dimestichezza con Giovanni e con le altre persone che avevano visto il Signore\u00bb (\"Storia ecclesiastica\" V, 20, 4).\nLe analogie tra i vangeli sinottici.\nTra i quattro vangeli, tre di essi, Matteo, Marco e Luca, sono detti \"sinottici\", perch\u00e9 mettendoli in colonna l'uno di fianco all'altro (\"syn-opsis\" = \"vista d'insieme\" in greco) si scopre che hanno una struttura letteraria praticamente parallela, come se si fossero copiati l'uno dall'altro o avessero attinto a una fonte comune, mentre quello di Giovanni \u00e8 differente:\nFin dall'antichit\u00e0 cristiana si \u00e8 preso atto di tale situazione. I vangeli sinottici probabilmente derivano questa loro somiglianza dai contatti che hanno avuto i loro autori quando sono stati scritti e da fonti comuni; tra le varie teorie che sono state addotte come spiegazione la pi\u00f9 comunemente accettata \u00e8 la teoria delle due fonti.\nVangeli apocrifi.\nLa letteratura apocrifa costituisce un fenomeno religioso e letterario importante del periodo patristico. Una volta passata la prima generazione cristiana, le successive sentirono il bisogno di contrarre ulteriori informazioni sulle vicende di Ges\u00f9, e questo fu uno dei motivi che diede impulso alla nuova forma letteraria sviluppatasi intorno ai testi biblici che oggi costituiscono il Nuovo Testamento. Tra le finalit\u00e0 di questa produzione si possono individuare un obiettivo storico, uno apologetico-dottrinale, uno devozionale-liturgico, ma anche l'obiettivo di diffondere dottrine nuove, spesso in contrasto con quelle ufficiali della Chiesa, impugnando gli scritti dell'antica letteratura cristiana.\nDefinizione di \"apocrifi\".\nSecondo il Bergier i cristiani utilizzarono la significazione \"apocrifo\" per indicare \"qualunque libro dubbio, d'autore incerto, sulla cui fede non si pu\u00f2 far fondamento\". Il \"Codex apocryphus Novi Testamenti\" di J.-C. Thilo (Cfr. vol. I, Leipzig 1832) riorganizza la materia nell'ambito dei generi letterari del NT: vangeli, atti, lettere e apocalissi. Nelle due prime edizioni della raccolta Neutestamentliche Apokryphen diretta da E. Hennecke (1904 e 1924) e nella terza pubblicata a cura di Wilhelm Schneemelcher, gli apocrifi furono definiti \"scritti non accolti nel canone, ma che, mediante il titolo o altri enunciati, avanzano la pretesa di possedere un valore equivalente agli scritti dei canone, e che dal punto di vista della storia delle forme prolungano e sviluppano i generi creati e accolti nel Nuovo Testamento, non senza peraltro la penetrazione anche di elementi estranei\". Questa definizione \u00e8 stata criticata da Eric Junod per lo stretto legame da essa istituito tra apocrifi e canone, che limita tra l'altro eccessivamente l'arco cronologico di produzione degli apocrifi (secc. I-III); Junod propone anche di sostituire alla designazione \"apocrifi del Nuovo Testamento\" quella di \"apocrifi cristiani antichi\". Nella quinta edizione della raccolta Wilhelm Schneemelcher difende la designazione \"apocrifi del Nuovo Testamento\", proponendo una definizione pi\u00f9 flessibile e pi\u00f9 ampia, nuovamente criticata da Junod nel 1992.\nWilly Rordorf sugger\u00ec di sostituire il termine \"apocrifi\" con \"letteratura cristiana extra-biblica anonima o pseudepigrafa\".\nOrganizzazione degli apocrifi.\nLa letteratura apocrifa ha esercitato un notevole influsso nel campo artistico, devozionale e liturgico, ed \u00e8 maturata in riferimento ad alcuni particolari nuclei: l'\"infanzia di Ges\u00f9\", la \"figura di Maria\", la \"Passione di Ges\u00f9\", il periodo successivo alla Risurrezione di Ges\u00f9. Il termine \"apocrifi\" tende a riguardare un insieme eterogeneo di scritti, attribuendo spesso un'unit\u00e0 fittizia a testi molto differenti per et\u00e0, provenienza, genere letterario e finalit\u00e0. Tre categorie sono utili per organizzare la variegata produzione apocrifa:\nGli apocrifi di origine giudeo-cristiana.\nGli \"apocrifi di origine giudeo-cristiana\" o del \"giudaismo cristiano\" sono testi prodotti tra le prime comunit\u00e0 cristiane che ponevano l'osservanza della legge mosaica come elemento discriminante ed esprimevano il loro pensiero servendosi delle categorie del tardo giudaismo. Tra essi si ricordano la Didach\u00e9, la Prima lettera di Clemente romano ai Corinzi, Il pastore di Erma. In questa categoria vengono collocati anche alcuni testi indicati come vangeli, la cui conoscenza deriva dalle citazioni dei Padri della Chiesa: il vangelo degli Ebrei, il vangelo dei Nazarei e il vangelo degli Ebioniti.\nQuesti ultimi sono pi\u00f9 vicini ai vangeli canonici che agli altri testi pervenutici e compresi nella categoria \u201cvangelo\u201d. Nessun manoscritto originale \u00e8 mai pervenuto, e la comunit\u00e0 scientifica tende a ricondurli o verso un unico vangelo (anche sulla scia delle citazioni patristiche), detto appunto vangelo degli Ebrei, o identifica nel vangelo degli Ebrei anche il cosiddetto vangelo dei Nazarei, e nel vangelo degli Ebioniti il cosiddetto vangelo dei Dodici, oppure si riferisce esplicitamente a tre entit\u00e0 distinte (appunto il vangelo degli Ebrei, il vangelo dei Nazarei e il vangelo degli Ebioniti).\nAlcuni studiosi li hanno datati alla prima met\u00e0 del II secolo.\nGli apocrifi gnostici.\nI testi ricondotti al fenomeno gnostico si presentano come \"segreti\", in quanto provenienti da un insegnamento esoterico di Ges\u00f9 o degli apostoli riservato ai soli iniziati. Tra questi scritti il \"Vangelo degli Egiziani\", il \"Vangelo di Mattia\", il \"vangelo di Maria Maddalena\", l'\"Apocrifo di Giovanni\", la \"Sophia di Ges\u00f9\", il \"vangelo di Tommaso (copto)\", il \"vangelo di Pietro\". In essi la dottrina gnostica traspare da alcune accentuazioni estremizzanti. La maggior parte di tali vangeli nascono nel contesto di correnti teologiche giudicate successivamente eretiche dalla Chiesa cristiana, come quelle di stampo ermetico.\nGli apocrifi di origine ecclesiastica.\nGi\u00e0 i Padri della Chiesa distinguevano tra apocrifi eretici e apocrifi di origine ecclesiastica, esclusi dal canone ma che potevano essere utilmente letti. Tra essi il \"Protovangelo di Giacomo\" e gli \"Atti di Paolo e Tecla\".\nL'opposizione dei Padri della Chiesa.\nContro la vasta circolazione degli scritti apocrifi la Chiesa delle origini fece valere la tradizione pubblica definendo progressivamente un consenso sui libri cristiani ritenuti autentici e ispirati, anche se la prima lista ufficiale pervenutaci delle opere rigettate dalla Chiesa risale al VI secolo, in quello che \u00e8 noto come \"Decretum Gelasianum\"\nI pronunciamenti della Chiesa primitiva sono tuttavia molto pi\u00f9 antichi, e ci sono pervenuti anche tramite la testimonianza dei Padri della Chiesa. Ireneo di Lione, ad esempio, sosteneva che gli gnostici \"insinuano una massa indescrivibile di scritti apocrifi e spuri, forgiati da loro stessi\", attaccando la pretesa di Basilide di possedere discorsi apocrifi (l\u00f3gous apokryphous) che l'apostolo Mattia avrebbe ricevuto dal Signore.\nTertulliano accoppia come equivalenti i concetti di apocrifo e falso, mentre Origene applica il termine di apocrifi a scritti giudaici non canonici, senza con ci\u00f2 condannarli, e afferma che non tutto ci\u00f2 che si trova negli apocrifi \u00e8 da respingere.\nAtanasio di Alessandria, stabilendo nella sua \"Lettera festale 39\", del 367, il canone degli scritti biblici, pone all'indice gli apocrifi come invenzione di eretici, composti tardivamente e spacciati per antichi. Il consolidamento dei canone in Occidente e in Oriente condusse alla definitiva svalutazione dei termine \"apocrifo\" e alla sua associazione con \"eretico\", attestata intorno al 400 da Agostino e Girolamo.\nEsclusione e tentativi di riabilitazione.\nLe Chiese che si richiamavano alla fondazione apostolica operarono una selezione all'interno di una vasta produzione che imitava i generi letterari del NT con l'intento di esplicitarne i messaggi e colmarne le lacune. Gli scritti apocrifi furono esclusi quasi immediatamente dal canone cristiano, tuttavia non tutti si rassegnarono all'idea che questi testi venissero messi in disparte. In essi, infatti, si scoprono dati storici che colmano alcune lacune dei vangeli canonici e trovano conferma nelle varie tradizioni locali. \u00c8 grazie a questa benevolenza che alcuni apocrifi hanno esercitato un influsso ampio sulla dottrina, iconografia e la prassi cristiana. Un esempio evidente \u00e8 il Protovangelo di Giacomo, risalente alla seconda met\u00e0 del II secolo, da cui derivano i nomi di Gioacchino e Anna per i genitori di Maria, \u00e8 all'origine della festa liturgica per la nascita di Maria, ha promosso la dottrina della sua verginit\u00e0 perpetua, e ha influito sulla rappresentazione tradizionale del presepe. Alcuni tra gli scritti apocrifi, pertanto, servivano alla riflessione teologica su determinati temi, o alla devozione, e conservarono un durevole successo in ambito del tutto \"ortodosso\", diventando presto patrimonio comune della religiosit\u00e0 popolare. Cos\u00ec lo stesso Agostino utilizz\u00f2 nelle sue omelie sul Natale motivi di origine apocrifa (Cfr. Serm. 184,1; 186,1; Serm. 189,4; 204,2), e lo stesso fece Girolamo (Cfr. Epist. 108,10).\nI vangeli apocrifi furono scritti sia da autori cristiani in comunione con la Chiesa che da svariate comunit\u00e0 giudicate eretiche. I primi non contengono nulla in contrasto con i fatti esposti nel canone del Nuovo Testamento, mentre altri vangeli apocrifi furono scritti da persone cui mancava la competenza della materia trattata e che non potevano fornire prove sufficienti di dottrina, veridicit\u00e0, indipendenza di giudizi. Sovente alcuni apocrifi, provenienti da comunit\u00e0 bollate come eretiche dalla Chiesa primitiva, rispondevano all'esigenza di diffondere questa eresia.\nDatazione.\nGeneralmente la comunit\u00e0 scientifica riconduce l'origine dei vangeli apocrifi al II secolo, ma ci sono controversie interessanti circa la datazione del Protovangelo di Giacomo, del Vangelo di Tommaso, e del Vangelo greco degli Egiziani. In questi ultimi due, per quanto datati comunemente nel II secolo, parte dei \"loghia\" in essi contenuti potrebbero appartenere a una tradizione indipendente cui hanno probabilmente attinto gli stessi vangeli canonici.\nIl \"Protovangelo di Giacomo\" e i \"Racconti dell'infanzia del Signore Ges\u00f9\" risalgono alla seconda met\u00e0 del II secolo, nonostante un'obiettiva difficolt\u00e0 nella loro datazione. In particolare il \"Protovangelo\" \u00e8 stato datato da alcuni studiosi alla met\u00e0 del II secolo, da altri alla fine del I secolo, da altri ancora al IV o V secolo, e qualche studioso ha anche ipotizzato fosse alla base dei vangeli canonici di Matteo e Luca.\nConfronto dei vangeli maggiori.\nIl materiale di questa tabella proviene da \"Gospel Parallels\" di B. H. Throckmorton, \"The Five Gospels\" di R. W. Funk, \"The Gospel According to the Hebrews\" di E. B. Nicholson e J. R. Edwards, \"The Hebrew Gospel and the Development of the Synoptic Tradition\".\nLa Chiesa e la lettura dei vangeli.\nNel corso del I millennio, la Chiesa cattolica non ha mai sentito la necessit\u00e0 di promulgare nessuna regola circa la lettura dei vangeli in particolare e della Bibbia in generale: a tal proposito, infatti, l'\"Enchiridion Symbolorum\" (la raccolta dei documenti ufficiali della Chiesa cattolica, a cura di Heinrich Denzinger) non riporta alcun intervento. Dato il diffuso analfabetismo tra il popolo (plebe ma anche nobili) e l'elevato costo dei supporti f\u00e0tici (dapprima papiri, poi pergamene), la lettura e la meditazione personale avvenivano perlopi\u00f9 all'interno dei monasteri o delle biblioteche personali a uso del clero.\nTendenzialmente, monaci e clero secolare erano incoraggiati a leggere le scritture secondo le loro necessit\u00e0 spirituali, come scrive Ireneo in \"Contro gli eretici\" (3, 4).\nDall'inizio del II millennio cambia notevolmente il panorama teologico-sociale. Soprattutto nel sud della Francia e nel nord Italia compaiono le eresie di tipo gnostico, che sulla base di interpretazioni spiritualiste del messaggio dei vangeli, in particolare Giovanni, arrivavano a negare la bont\u00e0 della materia in genere e delle sue manifestazioni concrete: matrimonio e procreazione, stato e potere temporale, sacramenti e Chiesa, erano tutti visti come frutti malvagi della corruzione del peccato originale. Il perfetto credente, in tale ottica, era l'asceta estraniato dal mondo e contrario alla corporeit\u00e0, legato spesso a movimenti sociali che potevano sfociare in rivolte sociali.\nLa Chiesa pertanto, dietro pressante richiesta delle autorit\u00e0 politiche (Roberto II re di Francia, Guglielmo conte di Poitiers e duca di Aquitania, l'imperatore Enrico III), inizia a contrastare la lettura personale della Bibbia in lingua volgare per evitare gli eccessi gnostici:\nDa notare come:\nLa Chiesa infatti, in seguito, non si \u00e8 opposta a priori alla diffusione di traduzioni bibliche in lingue moderne, ma solo a quelle che, a suo giudizio, veicolavano giudizi eretici. Queste le principali traduzioni in lingua volgare la cui lettura era permessa ai cattolici:\nVa sottolineato come tali Bibbie cattoliche, che si basavano sulla Vulgata latina e non sui testi originali greci ed ebraici, contenevano numerosi errori sia di stile sia di significato originario.\nDopo il sinodo di Tolosa, il divieto relativo alla traduzione, possesso e uso di traduzioni volgari non autorizzate venne ribadito molte volte da singole Chiese locali allorquando si avvertiva il pericolo della diffusione di idee giudicate eretiche. In varie parti d'Europa si verificarono dunque roghi di copie non autorizzate e sanzioni di natura spirituale ai lettori di tali versioni (non sono infatti documentati processi e pene civili ai semplici lettori). Circa gli autori di traduzioni non autorizzate sono attestate solo due condanne capitali, entrambe in Inghilterra, relative a John Wycliffe e William Tyndale. Va sottolineato tuttavia che, per Wycliffe, la condanna a morte per eresia fu postuma (nel 1415 venne riesumato il corpo, sepolto alla morte nel 1384, e ne vennero bruciati i resti), e per Tyndale la condanna fu sancita non da un tribunale cattolico ma da un tribunale inglese, dunque anglicano, nel 1536. Non \u00e8 pertanto corretto, dunque, sostenere che la Chiesa cattolica ha ucciso chi traduceva la Bibbia.\nNel corso del XVI secolo ebbe inizio in Europa la Riforma protestante, che ha spaccato il mondo cristiano fino ad oggi. Per Lutero la Bibbia poteva essere letta e interpretata da qualunque cristiano, arrivando alle conclusioni che pi\u00f9 reputava opportune (tale 'libert\u00e0' ermeneutica ha portato di fatto alla frammentazione della stessa Chiesa riformata). Fu in seguito a tale crisi che si ebbe un pronunciamento ufficiale della Chiesa cattolica con valenza dogmatica, dunque universale ed eterna. In particolare il problema fu affrontato al Concilio di Trento che cos\u00ec deliber\u00f2:\nDa notare come:\nIn tale ottica, dunque, non dovrebbe essere visto come in contrasto con le promulgazioni precedenti l'affermazione del Concilio Vaticano II nel 1965:\nSecondo altri invece questa affermazione sarebbe una conversione piuttosto controversa.\nIn tempi pi\u00f9 recenti la Chiesa cattolica ha sostenuto l\u2019incontro dei fedeli con Ges\u00f9 attraverso la lettura quotidiana della Parola del Signore.\nLa visione islamica dei Vangeli.\nNell'Islam il termine Injil () compare nel Corano per indicare il Vangelo del profeta Ges\u00f9. Il termine compare 12 volte nel testo sacro islamico e in 3:48, a proposito di Ges\u00f9, viene affermato che \"E Allah Gli insegner\u00e0 il Libro e la saggezza, la Tor\u00e2h e il Vangelo\"."}
{"id": "25883", "revid": "1305772", "url": "https://it.wikipedia.org/wiki?curid=25883", "title": "Beatnik", "text": "La parola beatnik \u00e8 stata inventata dal giornalista Herb Caen, del \"San Francisco Chronicle\", in un suo articolo del 2 aprile 1958, come termine denigratorio per riferirsi ai \"beats\", ovvero ai membri della Beat Generation, come unione di parole con il satellite sovietico Sputnik, per sottolineare sia la distanza dei \"beat\" dalla societ\u00e0 statunitense corrente, sia il fatto che erano vicini alle idee comuniste, in un'epoca in cui gli Stati Uniti vivevano un profondo sentimento di anticomunismo e una paranoica paura rossa durante il periodo maccartista della guerra fredda.\nGli appartenenti a questo gruppo beatnik hanno messo in discussione i canoni tradizionali di \"rispettabilit\u00e0\", ribellandosi al conformismo alienante della societ\u00e0 dei consumi, al segregazionismo e alla disperazione del proletariato bianco agricolo, cercando alternative di vita nelle droghe, che avrebbero dovuto dare un approfondimento della consapevolezza interiore e nell'\"attivit\u00e0 sessuale\" che avrebbe avuto una forza catartica di liberazione, la rivoluzione sessuale, secondo la teoria della funzione dell'orgasmo di Wilhelm Reich.\nLa spiritualit\u00e0 \"beat\".\nNell'idea di Jack Kerouac, che coni\u00f2 il termine \"beat\", esso aveva una connotazione positiva, in senso spirituale connesso al termine \"beat\"itudine ma che significa anche \"rottura\".\nA partire dal 1958, il termine \"beat\" \u00e8 stato usato per definire quel particolare movimento letterario ed artistico \"anti-materialista\", dedito alla spiritualit\u00e0. Molti artisti \"beat\" divennero, infatti, devoti a movimenti religiosi e filosofie orientali, quali il taoismo ed il Buddhismo Zen."}
{"id": "25885", "revid": "7", "url": "https://it.wikipedia.org/wiki?curid=25885", "title": "Ges\u00f9 Cristo", "text": ""}
{"id": "25894", "revid": "110157", "url": "https://it.wikipedia.org/wiki?curid=25894", "title": "Kurashiki", "text": " \u00e8 una citt\u00e0 del Giappone della prefettura di Okayama, nell'isola di Honsh\u016b. Conta circa abitanti.\nLa citt\u00e0 \u00e8 di notevole interesse storico poich\u00e9 conserva pressoch\u00e9 intatti gli antichi quartieri dei mercanti, con case basse situate lungo il canale che costituiva la principale via di trasporto delle merci. Kurashiki era centro di raccolta delle imposte che venivano esatte in natura, principalmente in riso, e che venivano ammassate nei cosiddetti \"kura\" cio\u00e8 enormi magazzini.\nAltra attrattiva \u00e8 costituita dal museo Ohara, fondato nel 1930 da Magosaburo Ohara, che \u00e8 il pi\u00f9 importante museo di arte occidentale del Giappone. Vi sono esposti capolavori di El Greco, Matisse, Monet, Gauguin e Renoir, nonch\u00e9 di molti impressionisti giapponesi che frequentavano a Parigi i maggiori maestri impressionisti francesi.\nLa cittadina ospita inoltre l'Igarashi Yumiko Museum, dedicato all'omonima celebre mangaka. Il museo avrebbe dovuto chiamarsi \"I Love Candy Museum\", ma dopo le dispute legali con Kyoko Mizuki, l'autrice del romanzo Candy Candy, i responsabili hanno deciso di cambiare nome in quello attualmente in uso."}
{"id": "25897", "revid": "124385769", "url": "https://it.wikipedia.org/wiki?curid=25897", "title": "Usabilit\u00e0", "text": "L'usabilit\u00e0 \u00e8 definita dall'ISO (\"International Organization for Standardization\"), come \"l'efficacia, l'efficienza e la soddisfazione con le quali determinati utenti raggiungono determinati obiettivi in determinati contesti\". In pratica definisce il grado di facilit\u00e0 e soddisfazione con cui si compie l'interazione tra l'uomo e uno strumento (console, leva del cambio, interfaccia grafica, ecc.)\nIl termine non si riferisce a una caratteristica intrinseca dello strumento, quanto al processo di interazione tra classi di utenti, prodotto e finalit\u00e0. \u00c8 per\u00f2 d'uso comune - per estensione - l'uso di questo termine in forma di aggettivo (ad esempio: \"questo strumento \u00e8 particolarmente usabile\").\nIl problema dell'usabilit\u00e0 si pone quando il modello del progettista (ovvero le idee di questi riguardo al funzionamento del prodotto, che trasferisce sul \"design\" del prodotto stesso) non coincide con il modello dell'utente finale (ovvero l'idea che l'utente concepisce del prodotto e del suo funzionamento). Il grado di usabilit\u00e0 si innalza proporzionalmente all'avvicinamento dei due modelli (modello del progettista, e modello dell'utente).\nDescrizione.\nL'esperienza dell'utente.\nL'esperienza dell'utente \u00e8 un concetto di natura multidimensionale che descrive la complessa reazione dell'utente di fronte all'interazione con strumenti interattivi.\nLe dimensioni che determinano l'esperienza dell'utente sono:\nL'usabilit\u00e0 si determina rispondendo a domande quali:\nAll'inizio di ogni progetto impegnativo, si dovrebbero ottenere risposte per le domande precedenti attraverso un'analisi dell'utente e delle sue esigenze. Sono almeno tre le modalit\u00e0 per trovare le suddette risposte:\nAl fine di valutare al meglio l'usabilit\u00e0 di prodotto, \u00e8 possibile eseguire dei test di usabilit\u00e0 con utenti reali.\nIn questa fase, gli utenti sono chiamati a compiere delle semplici operazioni caratteristiche del prodotto, evidenziandone pregi e difetti.\nInoltre \u00e8 possibile procedere alla misurazione dell'usabilit\u00e0, attraverso complesse tecniche, capaci di dare una valenza pi\u00f9 o meno oggettiva, al grado di usabilit\u00e0 di un prodotto.\nScelta dell'approccio di valutazione.\nLa scelta della metodologia di valutazione dell'usabilit\u00e0 dipende da diversi fattori tra i quali:\nBenefici.\nUn sistema usabile presenta numerosi vantaggi:"}
{"id": "25905", "revid": "125957293", "url": "https://it.wikipedia.org/wiki?curid=25905", "title": "Liala", "text": "Biografia.\nNacque da nobile madre, Petronilla Picci, e da padre farmacista, Tomaso Negretti, che aveva assunto anche il nobile cognome materno Odescalchi, ma che mor\u00ec quando la figlia aveva due anni. Amalia studi\u00f2 al Liceo Alessandro Volta di Como e, per seguire le orme paterne, inizi\u00f2 Farmacia all'Universit\u00e0 degli Studi di Pavia, ma nel 1919 si spos\u00f2, interrompendo gli studi.\nSuo marito, il marchese Pompeo Cambiasi, ufficiale di marina, aveva 17 anni pi\u00f9 di lei e la port\u00f2 a vivere a Moneglia, in Liguria. Da questo matrimonio nacquero le due figlie della futura scrittrice: Primavera e Serenella. L'intesa con il marchese Cambiasi per\u00f2 non dur\u00f2 a lungo e i due si separarono.\nLiala incontr\u00f2 il marchese Vittorio Centurione Scotto, un ufficiale della Regia Aeronautica, che fu il grande amore della sua vita. La loro storia d'amore fin\u00ec tragicamente nel 1926, quando Scotto, al comando del suo idrovolante durante un allenamento per la coppa Schneider, mor\u00ec precipitando nel lago di Varese.\nGli anni trenta e quaranta.\nPer superare il dolore della morte del marchese Centurione Scotto, Liala cominci\u00f2 a scrivere e nel 1931 pubblic\u00f2 il suo primo romanzo \"Signors\u00ec\". La prima edizione, pubblicata da Mondadori, and\u00f2 esaurita in soli 20 giorni.\nQuasi tutti i primi libri di Liala si svolgono nell'ambiente militare, che lei conosceva ed amava. I protagonisti maschili sono spesso audaci e valorosi, ispirati alle figure di Vittorio Centurione Scotto o Pietro Sordi. Quest'ultimo era un tenente colonnello al quale Liala fu legata sentimentalmente dal 1930 al 1948. La conoscenza di questi risvolti biografici, sebbene ignoti al grande pubblico, pu\u00f2 spiegare molti aspetti della sua prima produzione artistica.\nNel primo periodo (1931-1948), l'ambiente dell'Aeronautica Militare costituisce spesso lo sfondo dei suoi romanzi e delle sue novelle, che non di rado contengono spunti autobiografici ed elementi tratti dalla vita di Pietro Sordi. In questa fase, nella quale l'io narrante a volte si riferisce a \"Liana\" (ossia alla stessa scrittrice), si trovano di tanto in tanto precisi riferimenti a personaggi ed eventi storici: per esempio, nel romanzo \"Buona fortuna!\", l'autrice fornisce una minuta descrizione del record del mondo di velocit\u00e0 per idrovolanti ottenuto dal maresciallo Francesco Agello il 23 ottobre 1934.\nNel 1946 Arnoldo Mondadori Editore crea per il pubblico della scrittrice il settimanale \"Confidenze di Liala\" (poi solo \"Confidenze\").\nDopo la separazione da Pietro Sordi (avvenuta nel 1948) subentra una fase che si pu\u00f2 definire di \"lutto letterario\" (1949-1950), con la quale la scrittrice supera i problemi affettivi contingenti e inizia a scrivere il romanzo della sua vita, scolpendo a tutto tondo il ritratto del personaggio \"Liala\", per il quale realt\u00e0 e fantasia sfumano insensibilmente l'una nell'altra.\nScompaiono in questo periodo dalle sue opere i riferimenti all'ascesa sociale compiuta dal giovane pilota figlio del popolo e ufficiale dell'Arma azzurra grazie ai corsi integrativi dell'Accademia Aeronautica. In \"Ombre di fiori sul mio cammino\", opera pubblicata nel 1950, per la prima volta si accredita l'opinione che l'ispiratore di Liala sia stato il marchese Vittorio Centurione Scotto. Questa versione dei fatti era stata anticipata in forma meno compiuta nella raccolta di conversazioni e ricordi intitolata \"Voci dal mio passato\", che aveva fatto la sua comparsa nel luglio del 1949.\nNel primo e secondo periodo gli scritti di Liala muovono da elementi di realt\u00e0 per costruire trame narrative che configurano tante possibili versioni della sua identit\u00e0 personale: all'interno di queste diverse versioni la costante maggiore \u00e8 quella del rapporto con l'aviatore.\nSono stati pubblicati libri storici fotografici su Vittorio Centurione Scotto e famiglia nobiliare Centurione Scotto e Cattaneo Di Belforte, con carriere e genealogia, in cui viene smentita Liala con prove, perch\u00e9 risulta che abbia usato la figura dell\u2019eroico e nobile aviatore per scoop letterario, recandosi solo nel secondo dopoguerra a Millesimo per attingere notizie, e solo dopo la fine della sua storia ventennale con l\u2019aviatore Pietro Sordi, vero ispiratore dei suoi romanzi rosa.\nDagli anni cinquanta in poi.\nSuccessivamente, a partire dagli anni cinquanta, l'opera della scrittrice si rivolge al mondo della pura fantasia narrativa e non fa pi\u00f9 riferimento a luoghi, fatti o personaggi di realt\u00e0, salvo qualche ritorno alle pagine autobiografiche proprie del personaggio Liala, come in \"Diario vagabondo\" (1977).\nAnalizzando la produzione artistica di Liala, la critica letteraria ha spesso sottolineato \"le minuziose descrizioni estetizzanti di ambienti altoborghesi e aristocratici, ignorando i riferimenti alle classi sociali inferiori\" (Dizionario Bompiani, 1987), riferimenti che nel periodo pi\u00f9 precoce della sua attivit\u00e0 letteraria appaiono in maggiore evidenza, mentre nei primi due romanzi compare il tema della promozione sociale di cui si rende protagonista un pilota di umili origini, notevole prestanza fisica, grande dirittura morale ed eccezionali capacit\u00e0 aviatorie.\nNe \"Il pianoro delle ginestre\", Liala tratteggia inoltre per la prima volta il semplice ambiente provinciale in cui si svolge il romanzo con le stesse minuziose descrizioni e lo stesso compiacimento che in altre occasioni aveva riservato agli altolocati ambienti aristocratici: messa a confronto con il \"bel mondo\", questa umile realt\u00e0 provinciale e contadina non sembra affatto demeritare, piuttosto l'opera di Liala suggerisce che \" \"accanto (e prima) della nobilt\u00e0 derivante dalla stirpe e dal censo, esiste la nobilt\u00e0 d'animo\" \" (Cappuccio, 1998).\nMorte.\nLiala mor\u00ec per un ictus nella sua residenza di Varese, Villa La Cucciola, il 15 aprile del 1995, all'et\u00e0 di 98 anni, dove viveva assistita dalla figlia Primavera e dalla governante Tilla. I funerali furono celebrati due giorni dopo nella chiesa di Santa Maria della Gioia al Montello di Varese; secondo le sue ultime volont\u00e0, la salma venne rivestita con un abito di Valentino.\nLa scrittrice riposa in una cappella nel cimitero di Velate (Varese).\nInediti.\nNel 2007 e nel 2011 sono stati pubblicati da Sonzogno \"Con Beryl, perdutamente\" e \"Un ballerino in paradiso\", i due romanzi inediti di Liala, che l'autrice abbozz\u00f2 nei primi anni novanta, ma che dovette interrompere a causa della cecit\u00e0 che inizi\u00f2 ad affliggerla di l\u00ec a poco; entrambi sono stati completati da Mari\u00f9 Safier, che ne deline\u00f2 i finali sulla base del racconto che Liala aveva affidato alla figlia Primavera.\nCritica e popolarit\u00e0.\nLiala rimane, ancora oggi, una delle scrittrici italiane pi\u00f9 apprezzate, soprattutto tra il pubblico femminile. Malgrado i suoi racconti siano stati spesso relegati dalla critica all'ambito della letteratura rosa, \u00e8 indubbio come non solo abbia saputo coltivare la fantasia di pi\u00f9 di una generazione di donne, ma anche come abbia saputo incarnare nel suo stile piano, descrittivo ed elegante, un modo di fare letteratura che riassume il \"bello scrivere\" proprio di pi\u00f9 di una generazione di scrittori italiani.\nI suoi libri hanno venduto pi\u00f9 di dieci milioni di copie solo in Italia e l'hanno resa una delle scrittrici di romanzi d'appendice pi\u00f9 famose del Novecento a livello internazionale.\nIl cantautore Mario Castelnuovo la cita nel testo della sua canzone \"Nina\", del 1984."}
{"id": "25907", "revid": "767487", "url": "https://it.wikipedia.org/wiki?curid=25907", "title": "Lorenzo Orengo", "text": "Frequent\u00f2 l'Accademia Ligustica di Belle Arti a Genova e si perfezion\u00f2 nello studio di Santo Varni.\nBiografia.\nFu uno dei principali esponenti del realismo borghese ed \u00e8 noto soprattutto per la realizzazione di alcune monumentali tombe che si trovano nel Cimitero di Staglieno, nel capoluogo ligure, tra le quali spicca per notoriet\u00e0 la \"venditrice di noccioline\".\nOpere principali.\n\"Genova, Cimitero di Staglieno\"\n\"Novi Ligure, Cimitero monumentale\""}
{"id": "25909", "revid": "80598", "url": "https://it.wikipedia.org/wiki?curid=25909", "title": "Gerry Mulligan", "text": "Biografia.\nFin da giovane Mulligan suon\u00f2 diversi strumenti, dal pianoforte al clarinetto, per poi dedicarsi definitivamente a quello che lo rese famoso, il sax baritono. Mulligan diede al baritono un suono pi\u00f9 morbido e moderno di quello che lo strumento aveva avuto nel jazz dagli anni Venti ai Quaranta, e con Cecil Payne e Serge Chaloff fu fra i primi a praticare sullo strumento l'idioma bebop. Gerry Mulligan detiene forse il primato per numero di collaborazioni con i pi\u00f9 svariati musicisti. Ha suonato infatti, come solista o sideman, con quasi tutti i grandi del suo tempo: Paul Desmond, Duke Ellington, Chet Baker, Ben Webster, Johnny Hodges, Billie Holiday, Stan Getz, Thelonious Monk, Quincy Jones, Miles Davis, Astor Piazzolla, Count Basie, Dave Brubeck, Charles Mingus.\nMilano, dove visse a lungo, sino agli ultimi anni della sua vita (era sposato con un'italiana, Franca Rota, conosciuta al Jazz Club di Milano: \"Capolinea\"), negli anni cinquanta vedeva spesso Gerry Mulligan apparire all'improvviso nei jazz club e cominciare ad improvvisare con i musicisti che incontrava, per il semplice gusto di partecipare a una jam session. La componente umana era per Mulligan dunque estremamente importante. Trattava i suoi collaboratori, quando si dimostravano all'altezza, quasi come membri della famiglia e li spronava a fare sempre meglio.\n Era davvero quello che si pu\u00f2 considerare un maestro. Affascinato dal lavoro dell'arrangiatore perch\u00e9 \"era colui che tesseva le trame composte dai suoni unici di ogni strumento\", inizia prestissimo questo mestiere (all'et\u00e0 di 17 anni per una radio locale), continuando poi a praticarlo con le orchestre di Gene Krupa, di Elliot Lawrence e di Claude Thornhill; non smetter\u00e0 mai di farlo, raggiungendo livelli altissimi di tecnica e gusto. Il suo lavoro di compositore e arrangiatore rimane pi\u00f9 importante del suo solismo.\n\"Birth of the Cool\".\nMulligan fu un protagonista della corrente \"cool\" fin dai primi tempi, con la sua partecipazione \u2014 come compositore, arrangiatore e strumentista (6 brani su 9 sono sue composizioni) \u2014 al celebre nonetto di Miles Davis, ai cui concerti, documentati dal famoso disco \"Birth of the Cool\" del 1949, si fa generalmente risalire la nascita del movimento. Questa impronta stilistica rimarr\u00e0 poi sempre una costante nelle improvvisazioni e composizioni di Mulligan, che non se ne allontan\u00f2 mai troppo, malgrado l'avvicendarsi di nuove tendenze nel panorama jazzistico. Nel 1952, insieme a Chet Baker fonda lo storico quartetto \"senza pianoforte\" (piano-less quartet): il pianoforte fino al quel momento veniva usato nelle band per tessere il tessuto armonico: batteria, contrabbasso e piano costituivano infatti la spina dorsale di una band; Mulligan e Baker rinunciano al pianoforte e in un gioco sottilissimo di contrappunti, di frasi che si scavalcano in continuazione e momenti di incontro unici, non fanno sentire affatto la mancanza del tradizionale sostegno armonico costituito appunto dal pianoforte. La formazione dura per\u00f2 poco tempo interrotta dalle continue liti fra i due e soprattutto dall'arresto per uso di sostanze stupefacenti di Gerry Mulligan, che se la cava con tre mesi di reclusione ritrovando all'uscita, con grande sorpresa, l'amico Baker divenuto famoso per le proprie doti canore. Alcuni anni dopo la sostituzione di Baker, con (Bob Brookmeyer al trombone a pistoni o con il trombettista Art Farmer), Mulligan comincia a pensare a una big band, con la quale poter esprimere il proprio talento di compositore/arrangiatore, gi\u00e0 affinato dalla preziosa collaborazione con Stan Kenton e con Gil Evans; la Concert Jazz Band riscuote successi ovunque, esibendo performance spettacolari in diversi stili jazz, ma tutti vicini per qualche verso al \"cool\" e all'esperienza pianoless.\nIl termine \"cool\" ha il significato di \"giusto e rilassato\" non freddo. \nFino alla sua morte, avvenuta nel gennaio 1996 per una complicazione in seguito a un'operazione al ginocchio, ha sempre riscosso grandi successi anche con i suoi ultimi collaboratori (tra cui Grover Washington Jr.), tanto da ricevere onori anche da Bill Clinton e da avere un intero museo dedicato alla sua vita nella citt\u00e0 di Washington, dove viene esposto il mitico sax (un Conn 12M) con sopra una sciarpa di seta donatagli dal Dalai Lama in persona durante una sua visita.\nStile.\nUno dei limiti del baritonista consisteva nel considerare spesso con diffidenza le tendenze del nuovo jazz che non partivano da lui, come ad esempio il free, anche se si sentono, ovviamente, influenze fusion nei suoi ultimi brani. Mulligan in fondo, pur suonando con numerosi e svariati musicisti, era solito portare soprattutto il suo importante contributo, rimanendo per scelta ancorato al suo passato. Comunque il suo stile non pu\u00f2 essere incasellato completamente in uno schema, come per ogni genio, ma al contrario offre, brano dopo brano, sempre nuove idee e spunti. Tra le sue collaborazioni, al di fuori delle performance esclusivamente jazzistiche, va ricordato quello che \u00e8 stato definito \"Il bellissimo, memorabile album \"Summit-Reunion Cumbre\"\", registrato a Milano con il bandoneonista-compositore argentino Astor Piazzolla e un'orchestra formata da musicisti italiani e argentini, fra i quali Pino Presti (basso elettrico), Tullio De Piscopo (batteria), Angel Pocho Gatti (piano). \nQuello che va sottolineato \u00e8 che Mulligan pensava soprattutto a suonare, suonare e ancora suonare, o per essere pi\u00f9 precisi, ad esprimersi musicalmente, facendo, delle note, parole di grande effetto."}
{"id": "25911", "revid": "1719883", "url": "https://it.wikipedia.org/wiki?curid=25911", "title": "Logica aristotelica", "text": "La Logica comprende una serie di scritti aristotelici raccolti nel titolo complessivo di \"Organon\" (in greco \"Strumento\") comprendenti:\nDefinizione e tipi di predicazione in Aristotele.\nAristotele nell'Accademia.\nAristotele pass\u00f2 circa vent'anni della sua vita nell'Accademia (dal 366 a.C. al 347 a.C., anno della morte di Platone). \u00c8 piuttosto improbabile che questo fatto non abbia lasciato un'impronta sulla sua concezione della realt\u00e0 e sul suo modo di filosofare. Sappiamo inoltre che Aristotele gi\u00e0 nell'Accademia esercit\u00f2 la funzione di docente e tenne dei corsi di retorica e di dialettica; \u00e8 dunque verosimile che le parti pi\u00f9 antiche della Retorica e dei Topici (trattato dedicato appunto alla dialettica) risalgano proprio a questo periodo. Se questo \u00e8 vero, le origini del pensiero di Aristotele vanno ricercate in una discussione critica sulla dialettica dell'ultimo Platone.\nUn dato da tenere in considerazione \u00e8 il fatto che l'Accademia non costituiva una scuola dogmatica e gli insegnamenti del maestro non venivano imposti ai discepoli: nell'Accademia si praticava il metodo del dialogo per brevi domande e risposte e anche le dottrine fondamentali di Platone, come la teoria delle idee, venivano sottoposte a discussione critica. Al riguardo possediamo i frammenti di un'opera perduta di Aristotele, il \"Trattato Sulle Idee\", in cui vengono riprese e sviluppate gran parte delle obiezioni circolanti nell'Accademia contro la teoria delle idee, tra cui l'argomento del terzo uomo (gi\u00e0 esposto dallo stesso Platone nel \"Parmenide\"). \u00c8 dunque probabile (nonostante la diversa opinione di Werner Jaeger) che, gi\u00e0 all'epoca della sua permanenza nell'Accademia, Aristotele avesse sviluppato un'autonoma concezione della realt\u00e0; in particolar modo, questi doveva negare l'esistenza delle idee come universali che esistano separatamente dalle cose particolari; in altre parole, pur essendo Aristotele d'accordo con Platone sul fatto che gli universali come \"uomo\", \"giusto\", \"bianco\" per essere conoscibili dovessero avere un certo grado di realt\u00e0, non condivideva l'attribuzione a questi di un'esistenza separata rispetto agli oggetti (i singoli uomini, le singole cose bianche, giuste, ecc.) di cui questi universali si predicano.\nSe \u00e8 vero quanto si \u00e8 detto, la dialettica insegnata da Aristotele doveva avere almeno un tratto distintivo fondamentale rispetto a quella teorizzata da Platone: dialettica significa arte della discussione dialogica e Platone intendeva quest'arte come conoscenza delle idee: secondo il maestro di Aristotele, per essere in grado di utilizzare il linguaggio (e dunque di dialogare correttamente) bisogna conoscere i referenti oggettivi a cui i nomi si riferiscono (le cose particolari per i nomi propri, le idee per i nomi comuni). Anche secondo Aristotele devono esistere dei referenti oggettivi per i nomi comuni (gli universali); tuttavia, questi referenti non si identificano con le idee (per il fatto che non esistono separatamente dalle cose particolari). La dialettica aristotelica \u00e8 dunque una dialettica senza idee, una dialettica che pur ipotizzando un certo grado di realt\u00e0 per i concetti universali, sospende il giudizio sul tipo di realt\u00e0 che questi possiedono, trasformandosi in una tecnica di discussione che prescinda dal contenuto (limitandosi a fornire una serie di regole sulla correttezza del discorso, a prescindere dal tipo di realt\u00e0 indicata dal discorso stesso). Da questo punto di vista, si pu\u00f2 asserire che la dialettica aristotelica sia il primo tentativo di costruire una logica formale.\nLa logica aristotelica \u00e8 di fatto la prima forma storica di calcolo letterale, fondamento dell'algebra, perch\u00e9 per la prima volta -nel soggetto e predicato delle due premesse e della conclusione del sillogismo- si utilizza l'astrazione (qualcosa per indicare una terza cosa qualsiasi: lettera, parola, volendo anche un numero) e per questo scopo di astrazione si usano le lettere dell'alfabeto.\nIl metodo della divisione o processo dicotomico.\nLa dialettica aristotelica riprende una serie di tecniche che venivano utilizzate da Platone e da almeno una parte dell'Accademia in riferimento alle idee, limitando l'oggetto di tali tecniche ai puri concetti universali. Tra queste tecniche spicca il metodo della divisione, utilizzato da Platone per giungere alla definizione di ciascuna idea e alla conoscenza dei rapporti di partecipazione tra idea e idea. Tale metodo \u00e8 utilizzato da Aristotele non in riferimento alle idee, ma ai concetti universali. In base a tale metodo, per definire un'idea (o un concetto), \u00e8 necessario inscrivere tale concetto in un insieme pi\u00f9 esteso e suddividere quest'ultimo attraverso una serie di note caratteristiche, fino ad ottenere un insieme che abbia la stessa estensione dell'oggetto da definire. Ad esempio, volendo definire l'\"uomo\", si potr\u00e0 partire dal concetto di \"vivente\" e suddividere i \"viventi\", in \"animali\" e \"vegetali\"; avendo poi riconosciuto che l'uomo \u00e8 un animale, dividere gli animali in \"volatili\", \"acquatici\", \"terrestri\"; dunque, dopo aver diviso gli \"animali terrestri\" in \"quadrupedi\" e \"bipedi\", e aver riconosciuto che l'insieme indicato da quest'ultima partizione si identifica con l'insieme degli uomini, asserire che la definizione di uomo \u00e8 \"animale terrestre bipede\".\nL'applicazione di questo metodo ha come risultato, tra le altre cose, la formazione di gerarchie di concetti in ordine di estensione decrescente, posti in maniera tale che l'insieme relativo ad ogni concetto includa l'insieme relativo al concetto subordinato e sia incluso nell'insieme relativo al concetto sovraordinato (cos\u00ec l'insieme degli animali, ad esempio, \u00e8 incluso nell'insieme dei viventi e, a sua volta, include gli insiemi degli animali acquatici, volatili e terrestri). Platone intendeva questa gerarchia di concetti come una gerarchia di idee (in questo senso il metodo della divisione risultava utile a scoprire i rapporti di partecipazione tra idee). Anche se Aristotele non sembra attribuire a questi concetti un'esistenza separata (e dunque lo statuto ontologico di idee), questi utilizza, nel designare tali concetti, i termini, genere (in greco \"genos\") e specie (in greco \"eidos\"), che Platone aveva impiegato in riferimento alle idee. Questi termini, tuttavia, sono utilizzati in maniera nuova: se in una gerarchia risultante dall'applicazione del metodo della divisione un termine ne include un altro, il primo termine risulter\u00e0 essere genere del secondo e il secondo specie del primo (il termine pi\u00f9 esteso sar\u00e0 genere di quello meno esteso e quello meno esteso sar\u00e0 specie di quello pi\u00f9 esteso). \"Vivente\" sar\u00e0 genere di \"animale\", di \"animale terrestre\", di \"uomo\"; \"animale\" sar\u00e0 specie di \"vivente\" e sar\u00e0 genere di \"animale volatile\", \"animale acquatico\", \"animale terrestre\", \"uomo\", ecc. \"Uomo\" sar\u00e0 specie di \"animale\", \"vivente\", ecc., ma non sar\u00e0 genere di nulla, visto che il concetto di uomo non si predica di nulla se non dei singoli uomini.\nSi diceva che le note caratteristiche che portano ad individuare l'insieme dell'uomo vengono a costituirne la definizione. Questo ci porta ad evidenziare alcuni dei tratti che deve possedere una definizione per essere corretta: la definizione deve essere un'espressione composita (cio\u00e8 costituita di pi\u00f9 nomi, come \"animale terrestre\") e deve individuare un insieme che abbia esattamente la stessa estensione dell'insieme individuato dall'oggetto da definirsi. Ad esempio, la definizione di uomo, per essere corretta, dovr\u00e0 applicarsi a tutti gli uomini e non potr\u00e0 applicarsi a nessuna cosa che non sia un uomo. Un'espressione come \"animale terrestre bipede miope\" non \u00e8 la definizione di \"uomo\" perch\u00e9 non si applica a tutti gli uomini, ma solo a quelli che sono miopi (mentre gli uomini presbiti o quelli che ci vedono bene restano fuori). Un'espressione come \"animale terrestre\" non \u00e8 la definizione di \"uomo\" perch\u00e9 si applica, s\u00ec, a tutti gli uomini, ma anche a molti animali che non sono uomini (i cavalli, ad esempio) e dunque non permette di distinguere ci\u00f2 che \u00e8 un uomo, da ci\u00f2 che non lo \u00e8. Una definizione corretta di \"uomo\" (secondo Aristotele \"animale terrestre bipede\") dovr\u00e0 essere tale che di ogni cosa di cui si predichi la definizione si predichi il termine \"uomo\" e di ogni cosa di cui si predichi il termine \"uomo\" si predichi la definizione. \nSecondo Aristotele, volendo garantire che la definizione abbia la stessa estensione del definiendum (cio\u00e8, dell'oggetto da definirsi), sar\u00e0 sufficiente inscrivere quest'ultimo nel genere immediatamente pi\u00f9 esteso (ad esempio inscrivere l'\"uomo\" nell'\"animale terrestre\") e aggiungere una nota caratteristica che permetta di individuare proprio l'oggetto di cui si \u00e8 alla ricerca (ad esempio, il termine \"bipede\" permette di riconoscere gli animali terrestri che sono uomini da quelli che non lo sono). Il genere immediatamente pi\u00f9 esteso del definiendum (ad esempio \"animale terrestre\" rispetto a \"uomo\") viene denominato da Aristotele genere prossimo. La nota caratteristica che si utilizza per suddividere questo genere e individuare il definiendum (rispetto a \"uomo\", \"bipede\") \u00e8 denominata differenza specifica. Per questo, Aristotele asserisce che la definizione si produce attraverso il genere prossimo e la differenza specifica.\nLa predicazione essenziale.\nFino a questo punto si \u00e8 insistito soltanto su una delle due caratteristiche che, secondo Aristotele, una definizione deve possedere per essere corretta: finora si \u00e8 evidenziato che una definizione deve avere la stessa estensione del definiendum, deve riferirsi cio\u00e8 allo stesso numero di oggetti cui si rivolge il definiendum, individuando esattamente l'insieme indicato da questo. In realt\u00e0 questo non basta: ci sono tanti predicati che hanno la stessa estensione del definiendum (ad esempio dell'\"uomo\" posso dire che \u00e8 \"capace di ridere\" o che \u00e8 \"capace di apprendere la grammatica\" o che \u00e8 \"il pi\u00f9 intelligente tra tutti i viventi\"), ma uno solo ne costituir\u00e0 la definizione. Qual \u00e8, allora la caratteristica che deve distinguere la definizione da tutti gli altri predicati che hanno la stessa estensione del definiendum? Secondo Aristotele (ma in questo il filosofo non fa che sviluppare ed esporre in maniera sistematica un'intuizione del maestro Platone), una definizione deve spiegare \"che cos'\u00e8\" il definiendum. Una definizione deve costituire una risposta adeguata alla domanda \"che cos'\u00e8?\". In altre parole, Aristotele (e prima di lui Platone) si rende conto che tra i predicati di un oggetto soltanto alcuni rispondono alla domanda \"che cos'\u00e8 quel determinato oggetto?\", mentre gli altri forniscono altri tipi di informazioni (ad esempio \"com'\u00e8\", \"quanto \u00e8?\", \"dove \u00e8?\", ecc.). Nel caso dell'uomo, posso dire che \"\u00e8 un animale\" (e questa costituisce una risposta adeguata alla domanda \"che cos'\u00e8?\"), ma posso dire anche che \"\u00e8 alto\", \"basso\", \"intelligente\" e queste sono risposte a domande diverse (\"quanto?\", \"come?\"). Perch\u00e9 una definizione sia corretta, questa, oltre ad avere la stessa estensione del definiendum, deve rispondere in maniera adeguata alla domanda \u00abche cos'\u00e8?\u00bb. Il \u00abche cos'\u00e8?\u00bb o essenza di una cosa, costituisce la sua vera natura, ci\u00f2 che la cosa realmente \u00e8 (e in Platone si identificava con le idee). La definizione, dunque, per essere adeguata, deve costituire un predicato coestensivo ed essenziale, rispetto al definiendum. In generale, quando si applica il metodo della divisione, i generi non dovranno soltanto includere le proprie specie, ma dovranno anche predicarsi in maniera essenziale (dunque esprimere il \u00abche cos'\u00e8\u00bb) di queste.\nLa dottrina dei predicabili.\nCome si \u00e8 visto, secondo Aristotele, nel momento in cui un predicato si dice di un soggetto, \u00e8 possibile che questo sia coestensivo rispetto al soggetto, oppure no; ed \u00e8 possibile che questo si predichi in maniera essenziale del soggetto, oppure no. In base a questa duplice distinzione, Aristotele classifica i rapporti predicativi secondo quattro tipologie, che nel Medioevo saranno denominate i predicabili: si tratta di definizione, proprio, genere e accidente. Si \u00e8 detto che la definizione \u00e8 un predicato coestensivo rispetto al proprio soggetto e che ne esprima l'essenza. Se un predicato \u00e8 coestensivo, ma non esprime l'essenza, questo sar\u00e0 un proprio. Il genere \u00e8 un predicato non coestensivo rispetto al soggetto, ma pi\u00f9 esteso; si \u00e8 visto infatti che l'insieme relativo al genere deve includere quello relativo alla specie. Inoltre il genere, in quanto elemento primario della definizione, deve esprimere l'essenza del soggetto. Se un predicato non \u00e8 n\u00e9 coestensivo n\u00e9 essenziale, questo sar\u00e0 un accidente del soggetto. In realt\u00e0 Aristotele definisce l'accidente in maniera diversa: asserisce infatti che l'accidente \u00e8 quella determinazione che non \u00e8 n\u00e9 definizione, n\u00e9 genere n\u00e9 proprio e che tuttavia si predica del soggetto (il che in ultima analisi significa connotare l'accidente come predicato non coestensivo e non essenziale); fornisce poi una seconda definizione di accidente che equivale solo in parte alla prima: l'accidente viene infatti definito come quel predicato che pu\u00f2 appartenere o non appartenere al soggetto: in questo caso Aristotele fa riferimento alla distinzione tra rapporti predicativi in cui il predicato appartiene necessariamente al soggetto (come \"animale\" nei confronti di \"uomo\", visto che ogni uomo \u00e8 necessariamente un animale e non pu\u00f2 esistere un uomo che non sia animale); e rapporti in cui il predicato pu\u00f2 appartenere e non appartenere al soggetto (ad esempio, un uomo pu\u00f2 essere o non essere seduto, per cui, nel momento in cui si asserisce che un uomo \u00e8 seduto si esprime un accidente del soggetto). Riassumendo:\ndefinizione = predicato essenziale e coestensivo;\nproprio = predicato non essenziale e coestensivo;\ngenere = predicato essenziale e non coestensivo (pi\u00f9 precisamente, secondo Aristotele, \u00e8 genere ci\u00f2 che si predica in maniera essenziale di molte cose differenti per specie);\naccidente = predicato che non \u00e8 n\u00e9 definizione, n\u00e9 proprio, n\u00e9 genere; oppure ci\u00f2 che pu\u00f2 appartenere e non appartenere ad uno stesso soggetto.\nLa dottrina delle categorie.\nAbbiamo visto che Aristotele distingue quattro tipi di rapporto predicativo (definizione, proprio, genere, accidente) e oltre a questi si \u00e8 accennato ad altre due possibili relazioni: quella della differenza specifica nei confronti del definiendum (\"bipede\" rispetto a \"uomo\") e quello della specie non ulteriormente divisibile nei confronti degli oggetti particolari (ad esempio \"uomini\"); queste due ultime relazioni predicative non sono del tutto inquadrabili nella dottrina dei predicabili. Abbiamo visto anche che le connessioni tra generi specie e differenze danno luogo alle colonne di predicati con struttura ad albero tipiche del metodo della divisione; tra le caratteristiche di queste colonne vi \u00e8 quella per cui i termini posti pi\u00f9 in alto esprimano l'essenza dei termini posti pi\u00f9 in basso. Diversamente, l'accidente e il proprio non esprimono l'essenza del proprio soggetto e dunque non fanno parte della stessa colonna di predicati del soggetto in questione. Evidentemente, se esistono relazioni predicative che danno luogo a strutture ad albero, ne esistono altre essenziale fornisce del soggetto: ad esempio, se il termine \"bello\" si predica di \"uomo\", dal momento che questo non dir\u00e0 \u2018che cos'\u00e8\u2019 l'uomo, ma \u2018come \u00e8\u2019 l'uomo, questo non ne esprimer\u00e0 l'essenza, ma una qualit\u00e0; se il termine \"tre\" si predica del termine \"mela\" nell'espressione \"le mele sono tre\", questo risponder\u00e0 alla domanda \"quante sono le mele?\" ed esprimer\u00e0 una quantit\u00e0. Secondo Aristotele esistono dieci tipi di informazione che un predicato fornisce di un soggetto; questi sono: essenza, quantit\u00e0, qualit\u00e0, relazione, luogo, tempo, fare, patire, avere, giacere. Secondo Aristotele, inoltre, esistono due tipi di termini: quelli che esistono di per s\u00e9 (cio\u00e8 le sostanze) e quelli che esistono in quanto qualit\u00e0, quantit\u00e0, relazioni, ecc. delle sostanze. Ad esempio, \"uomo\" esiste di per s\u00e9, per il fatto che gli \"uomini\" esistono e hanno un'esistenza separata; lo stesso si pu\u00f2 dire per termini come \"cavallo\", \"sasso\", \"sedia\", ecc. Un termine come \"bianco\" invece non esiste separatamente. Non vediamo mai il bianco in quanto tale, ma sempre una cosa bianca; il bianco, dunque esiste in quanto qualit\u00e0 di una sostanza; cos\u00ec non vediamo mai il \"tre\" ma sempre tre cose di un certo tipo, cosicch\u00e9 il \"tre\" esiste solo come quantit\u00e0 di un certo tipo di sostanza. Di conseguenza, in linea di principio, \u00e8 possibile costruire un albero delle sostanze, in cui siano presenti le singole sostanze e i loro generi e specie (che ne esprimeranno l'essenza); un albero delle qualit\u00e0, di cui faranno parte le singole qualit\u00e0 e i loro generi e specie; un albero delle quantit\u00e0; un albero delle relazioni; ecc. Questi differenti alberi sono le categorie, ovvero, i generi supremi di tutta la realt\u00e0. Aristotele asserisce che l'essere non \u00e8 un genere e che anzi la parola \"essere\" pu\u00f2 avere molti significati. Tra questi significati quelli principali sono riferibili alle categorie (ogni volta che diciamo \"essere\" ci riferiamo ad una delle dieci categorie ognuna delle quali fa riferimento ad un certo tipo di essere); nell'ambito delle categorie il significato principale dell'essere \u00e8 quello della sostanza, visto che tutte le cose classificabili in ciascuna delle altre categorie, sono in quanto qualit\u00e0, quantit\u00e0, relazioni, ecc. di una qualche sostanza; dunque, in ultima analisi, sono in virt\u00f9 della sostanza. La realt\u00e0, diversamente da quanto avveniva secondo Platone, non \u00e8 riconducibile ad un unico genere (l'essere, l'uno, il Bene, o quant'altro), ma \u00e8 costituita di dieci grandi generi ognuno dei quali sar\u00e0 distinto da tutti gli altri e non sar\u00e0 ulteriormente riducibile ad un genere superiore. La realt\u00e0 non possiede in questo senso una struttura unitaria (anche se possiede un'unit\u00e0 di fondo pi\u00f9 profonda), ma \u00e8 costituita da una molteplicit\u00e0 di settori. Di conseguenza (e questo \u00e8 uno degli elementi fondamentali di novit\u00e0 del pensiero di Aristotele rispetto a quello di Platone), non si dar\u00e0 un'unica scienza di tutto il reale, attraverso la quale sia possibile ricondurre ad un unico principio i principi delle singole scienze: ogni scienza studier\u00e0 un settore limitato della realt\u00e0, a partire dai suoi propri principi e mediante il suo proprio metodo."}
{"id": "25912", "revid": "365417", "url": "https://it.wikipedia.org/wiki?curid=25912", "title": "Giulio Monteverde", "text": "Biografia.\nI primi anni.\nFiglio di braccianti, terminati gli studi elementari fu mandato dalla famiglia a Genova. Qui venne preso come apprendista presso un intagliatore. Cominci\u00f2 l'attivit\u00e0 artistica come intagliatore del legno, dando vita ad un'intensa produzione di crocifissi (Acqui Terme, chiesa di San Francesco, Asti, Collegiata di San Secondo). Dopo un periodo a Casale Monferrato presso la bottega dei Bistolfi, si trasfer\u00ec a Genova.\nContemporaneamente, frequent\u00f2 nel 1859 i corsi di Ornato e Figura dell'Accademia Ligustica di Belle Arti.\nRimase all'Accademia Ligustica di Belle Arti per quattro anni. Qui segu\u00ec i corsi serali di nudo di Santo Varni. Prevalse infine la sua inclinazione per la scultura.\nSi trasfer\u00ec a Roma dopo aver vinto il pensionato per l'Accademia di S. Luca nel 1865 (era un \"pensionato di perfezionamento\").\nI primi successi riscossi con soggetti tratti dal mondo infantile.\nMonteverde in questo caso fa sua un'idea che soddisfa le esigenze dell'epoca. Il \"Bambino con gallo\" di Cecioni era divenuto celebre dacch\u00e9 nel 1869 Diego Martelli aveva portato con s\u00e9 a Parigi una foto del modello in gesso; un mercante parigino che l'aveva vista ne era rimasto entusiasta e aveva ordinato la copia in marmo. Cecioni port\u00f2 personalmente la statua nel 1870 a Parigi e qui la espose con successo; essa fu acquistata dal milionario americano Stuart e un mercante parigino si procur\u00f2 il diritto alla riproduzione in bronzo. Questa statua rese Cecioni scultore alla moda, il che ne fece un modello per Monteverde. Cecioni interess\u00f2 Monteverde anche per l'aver teorizzato la necessit\u00e0, diffusa all'epoca, della scultura che sappia cogliere l'attimo altrimenti fuggente, con il parallelo della tragica fissit\u00e0 dei calchi pompeiani bloccati nell'attimo della morte. A differenza di Cecioni, che infine rigett\u00f2 la celebrit\u00e0 per non rendersi servo di critici e mercanti d'arte, Monteverde la celebrit\u00e0 la cercava.\nSposatosi giovanissimo e con figli, ebbe difficolt\u00e0 a mantenere la famiglia, finch\u00e9 la sua fama di scultore non si ampli\u00f2 improvvisamente dopo l'acquisto dal parte del re del W\u00fcrttemberg di una sua opera, \"Bambini che giocano con il gatto\".\nQueste prime opere monteverdiane rientrano nel gusto aneddotico in auge in un particolare momento; vanno oltre tale dimensione il \"Colombo giovinetto\" - riprodotto in molte copie - e il \"Genio di Franklin\", che esprimono al meglio il realismo dell'autore e l'intento di concretizzare l'idea positivistica di progresso e anche assumono artisticamente una novit\u00e0 di accento e invenzione, pur con le peculiari preoccupazioni di gusto dell'artista. Il tema del genio si associa a quello della tenera fanciullezza, esaudendo i sogni e i desideri della contemporanea cultura del secondo Ottocento.\nIl Colombo giovinetto.\n\"Il Colombo giovinetto\" lo conferma come rivelazione; il tema rimanda ai valori nazionali, \u00e8 il navigatore genovese fanciullo del successivo sonetto di Carducci dedicato a Giuseppe Mazzini: \"\"da quegli scogli onde Colombo infante / Nuovi pe'l mar vedea monti spuntare ...\". Questo mentre Cecioni si ribellava a tali indirizzi nel sonetto \"Realismo\": \"Mentre Colombo, allor che giovinetto / langue sul mar che traversare agogna...\"\". La borghesia si immedesimava nella ricerca dei germi dell'uomo di genio nell'infanzia, trovando in essa una sicurezza scientifica e razionale; Onorato Roux apriva il \u201c\"Giornale dei Ragazzi\"\u201d alla collaborazione di \"illustri italiani contemporanei\" che raccontassero episodi della loro fanciullezza in cui appariva in embrione il futuro genio. In Colombo \u00e8 anche una forte suggestione romantica, una carica magnetica di seduzione nello sguardo vagante e nella posa sensuale del giovinetto (elementi portati ad altro effetto nell\"Angelo della Morte\" della Tomba Oneto). Il dato realistico \u00e8 reso dalla bitta con l'anello per l'attracco delle navi, misura della realt\u00e0 concreta del porto genovese. Questi termini sono nella statua in marmo di Palazzo Giovanelli di Venezia come nelle pi\u00f9 copie o nel gesso della Galleria d'Arte Moderna di Parma, dove la scultura fu medaglia d'oro all'Esposizione Italiana del 1870.\nIl Genio di Franklin.\nIl \"Genio di Franklin\" fu esposto a Milano nel 1872 e acquistato dal Chediv\u00e8 d'Egitto per il Museo del Cairo. Ne vennero eseguite pi\u00f9 copie per il successo ottenuto, una delle pi\u00f9 famose si trova sul tetto del palazzo di Piazza Indipendenza, a Roma, che ospitava la casa dell'artista. Un modello in bronzo \u00e8 invece custodito presso il Museo Casa Natale di Michelangelo Buonarroti di Caprese Michelangelo (AR).\nIl bambino Franklin appare seduto su un comignolo e avvinghiato all'asta del parafulmine; Angelo De Gubernatis not\u00f2 come il fanciullo, simbolo delle Scienze, esprimesse un supremo sforzo di potenza schiacciando la folgore, costretta nella verga metallica che la porta sottoterra dove viene resa innocua. Il corpo del giovinetto come agitato da un impulso elettrico nelle contrazioni di volto e corpo, quindi ancora fanciullezza, tema del genio, sensualit\u00e0 e magnetismo, esaltazione del tipo umano dello scienziato euforica esaltazione della ricerca scientifica; e la stessa perfezione e immaginazione del Colombo.\nJenner inocula il vaccino del vaiolo al figlio.\nAumenta il consenso attorno all'artista che nel 1873 scolpisce \"Jenner inocula il vaccino del vaiolo al figlio\", dal quale riscuote il carisma di maestro. L'opera ebbe una critica travagliata al momento dell'invio in Austria, trovandosi scartata dalla giuria dell'Accademia di San Luca, incaricata dal governo di selezionare le opere da inviare all'Esposizione Universale (Internazionale) di Vienna. Il fatto era dovuto ai trascorsi contrasti del Monteverde appena giunto a Roma col Tenerani. Grazie all'onorevole genovese Castagnola, amico del Monteverde, la statua venne spedita a Vienna d'autorit\u00e0, dove vinse la medaglia d'oro. Esercit\u00f2 una forte emozione il dramma dello scienziato e padre, il timore per il danno al figlio in caso di errore; \u00e8 il contrasto tra scienza e coscienza, tra diritto alla ricerca e morale. Come per le altre immagini monteverdiane vale l'efficacia diretta della forma, che colpisce contemporaneamente fantasia e sentimenti, del linguaggio realisticamente essenziale, con il contrasto fra il nudo guizzante del bambino ignaro e la concentrazione tesa del padre che ne sta incidendo le tenere carni. Ne furono eseguite copie, tra cui quella in marmo di propriet\u00e0 civica a Genova (cm 127x113x97, Palazzo Bianco, poi a Genova Nervi, Civica Galleria d'Arte Moderna), e quella in bronzo della Galleria Nazionale.\nPer il successo ottenuto il suo studio romano di via Flaminia fuori dalla Porta del Popolo, rimasto qui sino al 1876, si spost\u00f2 in Piazza Indipendenza, divenendo meta di visitatori illustri e turisti, molte le turiste ammiratrici. De Gubernatis annota il fascino pittoresco emanato da Monteverde, per la statura aitante, la rossa barba, i grandi occhi azzurri, il costume cinquecentesco che era solito indossare durante il lavoro. In un autoritratto, riprodotto in marmo e bronzo, eseguito in tarda et\u00e0, restano ancora tali: il volto solcato dalle rughe della vecchiaia ma con ancora la folta barba, i grandi mustacchi, l'aria autorevole, il berrettone rinascimentale.\nMonteverde personaggio pubblico.\nMonteverde fu anche personaggio pubblico; a cominciare dal 1880 assunse pi\u00f9 cariche, sia politiche che rappresentative. Nel 1880 fu consigliere comunale a Roma, nel 1889 senatore. Ebbe moltissime cariche e onorificenze, riportate da De Gubernatis: Commendatore della Corona d'Italia e dell'Ordine di Francesco Giuseppe d'Austria e del Chediv\u00e8 d'Egitto; Ufficiale della Legion d'onore; Cavaliere dell'Ordine civile di Savoia; socio di infiniti sodalizi artistici italiani; Membro corrispondente dell'Istituto di Francia e della Reale Accademia delle Belle Arti del Belgio, professore onorario della Reale Accademia di Svezia e Norvegia e dell'Imperiale Accademia di Vienna.\nAltre opere famose di Monteverde.\nMolte le sue opere, e tra quelle che riscossero immediata fama al suo tempo \u00e8 da ricordare il primo \"Monumento a Mazzini\", realizzato nel 1876 su richiesta degli emigranti di Buenos Aires, osteggiato dai Gesuiti e poi eseguito e inviato. La statua fu inviata dallo scultore, operante in Roma, a Genova dove veniva imbarcata alla volta di Buenos Aires. Grande fu in Genova il successo riscosso dalla statua per la somiglianza con l'appena defunto Esule. La statua, in marmo bianco, alta circa 3 metri, raffigura Mazzini che si alza dalla sedia per leggere alcuni fogli; si trova a Buenos Aires nella Piazza Roma. Monteverde esegu\u00ec ancora una copia di questa, in bronzo di minore dimensione con alcune piccole differenze, che si trova a Milano in Piazza della Repubblica, contornata da una scenografia scultorea di Cascella.\nNotevole anche il monumento a Vincenzo Bellini sito in Piazza Stesicoro a Catania.\nAccenni al simbolismo nell'ultimo Monteverde.\nDal 1890 Monteverde fa sue alcune suggestioni del simbolismo, soprattutto nelle opere funerarie destinate al Cimitero monumentale di Staglieno. Artisticamente tuttavia il miglior Monteverde resta quello dello \"Jenner\".\nLa tomba della famiglia Celle (cimitero di Staglieno), intitolata \"Dramma eterno\", si fonda sulla contraddizione (simbolista) tra l'esuberante nudo femminile e lo scheletro macabro e raccolto nel sudario.\nLa statua dell\"Angelo della Morte\", per la tomba Oneto nel portico delle celebrit\u00e0 cittadine nel Cimitero monumentale di Staglieno colpisce per l'ambiguo aspetto androgino.\nGiulio Monteverde mor\u00ec quasi ottantenne il 3 ottobre 1917 a Roma. Fu sepolto nello storico cimitero del Verano a Roma, nella zona del Pincetto Nuovo, riquadro 28 presso la cappella di famiglia.\nNella cappella, costruita in forma di un tempio aperto su tre lati, \u00e8 stata collocata una replica realizzata dall'autore dell'Angelo di Monteverde.\nGiudizi sulle varie opere.\nSu \"Idealit\u00e0 e Materialismo\" e \"Pensiero\" pesano le pi\u00f9 contorte metafore.\nMigliori risultati li raggiunge il \"Monumento a Bellini\" (Catania), con i melodrammi del musicista nelle quattro statue (\"Arturo dei Puritani\", il \"Pirata\", la \"Norma\", la \"Sonnambula\").\nArtisticamente valida la statua di \"Giuseppe Saracco\", ultima opera dell'artista eseguita nel 1917 (muore ottantenne nello stesso anno) e inaugurata nel 1922. Il ritratto di Saracco, uomo politico nativo di Bistagno come Monteverde, di cui era amico, \u00e8 risolto con un realismo semplice e diretto: in piedi, appoggiato allo scanno senatoriale, nell'atto di parlare (posa di successo del \"Mazzini\" del 1876 appoggiato alla sedia). La composizione della figura \u00e8 fondata sull'abbozzo di movimento: testa leggermente sollevata e girata a sinistra; busto con un'appena accennata torsione a destra, movimento non pesante ma tale da imprimere a tutta la figura un moto spontaneo e naturale, accompagnato dalle pieghe del soprabito all'altezza delle ginocchia. \u00c8 il realismo personale che accompagna Monteverde dal \"Mazzini\" del 1876.\nMonteverde e il realismo sintetico-percettivo.\nIn scultura l'affermarsi della ricerca del dato realistico, in ordine alla pi\u00f9 avanzata tendenza europea, viene ad un certo punto a sfibrare la nitidezza della forma ereditata dall'epoca neoclassica. Si crea allora una forma sintetico-percettiva, forma Italia portata avanti dal Grandi nel \"Cesare Beccaria\" (1871) e nel Paggio di Lara (1872), opere ancora collocabili entro un quadro storicista. E nella seconda met\u00e0 del decennio questo nuovo senso della materia si accosta ad una maggiore verit\u00e0 dei temi, ed \u00e8 una ricerca che tocca anche artisti meno aperti alla sperimentazione quali D'Orsi e Monteverde.\nMonteverde non entra mai nella ricerca d'avanguardia; ma pare indirizzarsi nella prima met\u00e0 degli anni settanta verso ricerche ottico-percettive, non tanto nella statuaria in marmo, quanto nel bozzetto, fase che definisce un suo campo sperimentale, per la trasformazione con una materia rapida, non aneddotica, pi\u00f9 attenta ai dati della luce che alla correttezza del disegno.\nQui Monteverde, esponente del Realismo Borghese quanto a tematiche e linguaggio analitico, raggiunge una certa elasticit\u00e0 non priva di aspetti moderatamente sintetici.\nDa considerare in ci\u00f2 i bozzetti della tomba Balduino (1885 c., Genova Nervi, Civica Galleria d'Arte Moderna), dove l'artista elabora una tecnica di maggiore sintesi, andando oltre al pittoresco \u201cnon finito\u201d della prassi bozzettistica inaugurata da Antonio Canova.\nMonteverde utilizza talora nei bozzetti un modellato per sovrapposizione di materia, anzich\u00e9 l'usuale modo della sottrazione, cos\u00ec conferendo all'immagine un immediato riscontro dei dati plastici e del rapporto con la luce. Con una tecnica simile Grandi aveva creato \u2013 con maggiore senso drammatico e movimentazione della materia, portati alle estreme conseguenze - la drammaticit\u00e0 e il verismo ottico -percettivo nel \"Tumulo Recente\", nel \"Maresciallo Ney\" e nella \"Pleureuse\". Al contrario Monteverde nel bozzetto \"Balduino\" con la tecnica dell'aggiunta crea masse che conservano il loro un corpo, che si innalzano leggere nello spazio e sinuose nei rigonfiamenti ma non perdono il limite corporale. La differenza sta nel fatto che Grandi dalle vesti spiegazzate del \"Beccaria\" arriva a sciogliere il volume, mentre Monteverde sotto le vesti spiegazzate fa sempre intendere una morbida carezza dei corpi.\nMusei.\nElenco dei musei ed enti che espongono opere dell'artista:"}
{"id": "25937", "revid": "1144807", "url": "https://it.wikipedia.org/wiki?curid=25937", "title": "Direct Sequence Spread Spectrum", "text": "In telecomunicazioni il Direct Sequence Spread Spectrum (DSSS), \u00e8 una tecnologia di trasmissione a \"frequenza diretta\" a banda larga, nella quale ogni bit viene trasmesso come una sequenza ridondante di valori, detta chip. Tale metodo \u00e8 indicato per la trasmissione e la ricezione di segnali deboli. Consente l'interoperabilit\u00e0 delle reti wireless attuali a 11 Mb/s con le precedenti a 1-2 Mb/s. \nL'interfaccia DSSS utilizza un sistema con dispersione in banda base, impiegando un \"chipping code\" (codice di dispersione); modulando il dato prima di trasmetterlo, ogni bit trasmesso viene disperso su una sequenza a 11 bit (sequenza di Barker) di durata minore di un singolo bit di informazione. Il segnale trasmesso consumer\u00e0 cos\u00ec una maggiore larghezza di banda, consentendo per\u00f2 la ricezione di segnali deboli. "}
{"id": "25938", "revid": "2730", "url": "https://it.wikipedia.org/wiki?curid=25938", "title": "FHSS", "text": ""}
{"id": "25944", "revid": "7", "url": "https://it.wikipedia.org/wiki?curid=25944", "title": "Testi Sacri ebraici", "text": ""}
{"id": "25945", "revid": "6923", "url": "https://it.wikipedia.org/wiki?curid=25945", "title": "Storia della Cambogia", "text": "Questo articolo \u00e8 dedicato alla Storia della Cambogia.\nPreistoria.\nUna presenza umana in territorio cambogiano, risalente all'Acheuleano, \u00e8 testimoniata da ciottoli lavorati in quarzo e quarzite rinvenuti in terrazzamenti lungo il Mekong, nelle province di Krati\u00e9 e Stung Treng, e nella provincia di Kampot. In virt\u00f9 dell'associazione con fauna del Pleistocene e della somiglianza con reperti rinvenuti in Vietnam, gli scopritori hanno suggerito una datazione anteriore al 500.000 a.C., per quanto non del tutto affidabile e messa in discussione da altri studiosi.\nNella fase successiva all'ultima glaciazione, con l'ingresso nell'Olocene circa 12000 anni fa, il livello del mare si alz\u00f2 di circa 120 metri. Nella zona del sudest asiatico, l'area che via via era stata sommersa (conosciuta come \"Sundaland\") aveva ospitato gruppi di cacciatori-raccoglitori del Paleolitico, che si erano spostati a colonizzare aree come l'Australia, adattandosi ad ambienti assai differenti.\nIl sito abitato vero e proprio considerato forse il pi\u00f9 antico della Cambogia, l'unico attribuibile al cosiddetto \"periodo Hoabinhiano\" (dal sito vietnamita di \"H\u00f2a B\u00ecnh\"), \u00e8 la cava di Laang Spean, nella provincia di Battambang. Sono stati rinvenuti manufatti in terracotta tra i pi\u00f9 antichi del Sud-est asiatico, datati tramite carbonio 14 al 6000 a.C.\nUn altro sito che presenta strati multipli con un'occupazione prolungata, dal Neolitico all'et\u00e0 del bronzo, \u00e8 Samrong Sen, scavato da studiosi francesi gi\u00e0 sul finire dell'Ottocento, mentre oggetto di ricerca archeologica \u00e8 diventato di recente il sito di Phum Snay, nella provincia settentrionale di Banteay Meanchey. Piccoli manufatti preistorici vengono spesso rinvenuti in scavi minerari nella provincia di Ratanakiri.\nAttorno al 2000 a.C. il livello era circa due metri pi\u00f9 elevato dell'attuale e la costa cambogiana correva in zone ora interne.\nIl rinvenimento dei resti di alcuni insediamenti che all'epoca erano costieri e oggi si trovano qualche decina di chilometri all'interno, ad esempio a Nong Nor e Khoh Phanom Di, ha permesso di fare parziale luce sulla fondamentale transizione all'agricoltura e all'allevamento nella zona. Si trattava infatti di comunit\u00e0 stanziali (cosa evidenziata dalla presenza di ceramiche), ben adattate alla vita in un ambiente costiero in cui il cibo era abbondante e il rischio di malaria elevato, tanto che i resti mortuari esibiscono segni di talassemia. Non vi compaiono resti di animali domestici n\u00e9 di utilizzo alimentare di riso, che del resto mal si adatta ad un ambiente salino.\nLa fondamentale coltivazione del riso pare essere stata infatti importata da popolazioni austroasiatiche Mon-Khmer, che attuarono una lenta penetrazione da nord nel terzo millennio a.C. e mescolandosi con le comunit\u00e0 esistenti andranno a costituire il nucleo della popolazione cambogiana. Diversi studiosi attribuiscono comunque alla regione del sudest asiatico un primato nella coltivazione del riso e nella forgiatura del bronzo.\nSecondo i dati attualmente disponibili, si ritiene che il Neolitico in Cambogia ebbe una durata breve, meno di un migliaio di anni. A partire da questo periodo compaiono dei caratteristici terrapieni circolari (\"circular earthworks\"), scoperti a partire dalla fine degli anni cinquanta nella provincia di Kampong Cham a cavallo del confine vietnamita, la cui funzione \u00e8 ancora discussa.\nLa transizione all'et\u00e0 del bronzo \u00e8 ancora poco conosciuta, ma non ci sono prove di autorit\u00e0 od organizzazioni che si estendano al di l\u00e0 del singolo villaggio.\nL'entrata dell'area nell'et\u00e0 del ferro si stima sia avvenuta intorno al V secolo a.C. A differenza del bronzo (importato dall'Isan, oggi regione thailandese), il ferro veniva estratto e lavorato anche in loco, ma la maggior parte dei siti finora rinvenuti e studiati di quest'epoca sono situati anch'essi in Thailandia, sull'altopiano di Khorat, nelle valli dei fiumi Mun e Chi. Dalle sepolture si evidenzia un aumento della disponibilit\u00e0 alimentare, della ricchezza, del commercio tra le comunit\u00e0 e dell'organizzazione sociale. Nella tarda et\u00e0 del ferro sono documentati i commerci con India e Cina. Spesso i siti rimarranno occupati anche in et\u00e0 storica, ad esempio gli strati preistorici di Non Dua si trovano sotto un templio angkoriano e il sito di Lovea si trova pochi chilometri a nord-ovest di Angkor stessa.\nLa transizione all'epoca storica avviene in corrispondenza dei primi secoli dell'era cristiana. Le evidenze maggiori sono state finora riscontrate nell'area del basso corso e del delta del Mekong, che partecip\u00f2 all'aumento del commercio marittimo del periodo, mentre i dati sull'area interna attorno al Tonle Sap sono scarsi. Il sito esemplare di questo periodo nell'attuale territorio cambogiano \u00e8 Angkor Borei, nella provincia di Tak\u00e9o, correlato all'ancora largamente indefinito regno di Funan.\nI primi regni Khmer.\nI Khmer furono tra i primi nel sudest asiatico a presentare forme di religione, istituzioni politiche e a stabilire regni centralizzati che comprendevano vasti territori. Il pi\u00f9 antico regno di cui si ha traccia nella zona \u00e8 quello di Funan che fior\u00ec tra il primo e il VII secolo ed era abitato da popolazioni di lingue mon-khmer. Ad esso segu\u00ec il regno di Chenla che comprendeva ampie zone facenti oggi parte di Cambogia, Vietnam, Laos e Thailandia (conosciuta come Siam fino al 1939). L'et\u00e0 dell'oro della civilt\u00e0 Khmer, tuttavia, corrisponde al periodo che va dal nono al XIII secolo, quando l'Impero Khmer govern\u00f2 su ampi territori (la capitale era ad Angkor, nella parte occidentale del paese).\nSotto Jayavarman VII (1181 - 1218), il regno di Kambuja arriv\u00f2 al suo zenit politico e culturale raggiungendo il massimo della creativit\u00e0. Dopo la morte di Jayavarman VII inizi\u00f2 il suo graduale declino. Importanti fattori che contribuirono alla decadenza del regno erano l'aggressivit\u00e0 dei popoli vicini (specialmente i Siamesi), le croniche lotte per la successione al trono e il graduale deterioramento dei sistemi di irrigazione che avevano assicurato per anni il necessario surplus di riso. La monarchia di Angkor sopravvisse sino al 1431, quando i Thai occuparono Angkor Thom e il re cambogiano fugg\u00ec nella parte meridionale del paese. Il regno di Kambuja, da cui il nome di Kampuchea o Cambogia, fu nei secoli successivi assoggettato a turno dai vietnamiti e dai siamesi, diventando uno Stato cuscinetto tra i due regni vicini. Tale periodo, che gli storici fissano tra il 1432 ed il 1863, \u00e8 conosciuto come quello dei secoli bui della Cambogia.\nL'et\u00e0 moderna.\nDal quindicesimo al XIX secolo ci fu un continuo declino e una continua perdita di territori. Un breve periodo di prosperit\u00e0 ci fu durante il XVI secolo poich\u00e9 il re, che costru\u00ec la capitale in una regione a sud-est del Tonle Sap (Il Grande Lago) lungo il fiume Mekong, favor\u00ec il commercio con altre parti dell'Asia. In questo periodo, per la prima volta, arrivarono gli avventurieri e i missionari portoghesi e spagnoli. Ma la conquista da parte dei Thai della nuova capitale a Lovek nel 1594 segn\u00f2 un calo nelle fortune del paese e la Cambogia divenne una pedina nelle mani delle contese dei suoi belligeranti vicini, il Vietnam e il Siam.\nLa colonizzazione da parte del Vietnam dell'area del delta del Mekong, port\u00f2 all'annessione di quell'area nel XVII secolo. La Cambogia perse alcuni dei suoi pi\u00f9 ricchi territori e buona parte dell'accesso al mare. Queste invasioni continuarono anche nella prima met\u00e0 del XIX secolo perch\u00e9 il Vietnam era determinato ad assorbire i territori dei Khmer e forzare i suoi abitanti ad accettare la sua cultura. Tali politiche imperialistiche provocarono una continua diffidenza nei confronti dei loro vicini orientali che sfociarono in violenti confronti dopo che i Khmer rossi presero il potere.\nDall'Ottocento alla Repubblica dei Khmer.\nNel 1863 Re Norodom firm\u00f2 un accordo che accordava alla Francia il protettorato sul suo regno. Pian piano l'intero paese cadde sotto il dominio coloniale francese.\nDurante la Seconda guerra mondiale, i Giapponesi consentirono al governo francese di Vichy che collaborava con i Nazisti (ricordiamo che il governo di Vichy, inviso alla popolazione, era un governo collaborazionista) di continuare ad amministrare la Cambogia e gli altri territori dell'Indocina, ma allo stesso tempo fomentarono il nazionalismo dei Khmer. La Cambogia ottenne un breve periodo di indipendenza nel 1945 prima che le truppe alleate ripristinassero il controllo francese. Re Norodom Sihanouk, che era stato scelto dai Francesi per succedere a Re Monivongm, assunse rapidamente un ruolo politico centrale poich\u00e9 cerc\u00f2 di neutralizzare le sinistre e gli opponenti repubblicani e si adoper\u00f2 per negoziare dei termini ragionevoli per l'indipendenza dalla Francia. La \"crociata monarchica per l'indipendenza\" di Sihanouk port\u00f2, anche se con un po' di malumore, ad un tacito consenso per il passaggio della sovranit\u00e0. Un accordo parziale fu raggiunto nell'ottobre del 1953. Dopo ci\u00f2 Sihanouk torn\u00f2 alla capitale, Phnom Penh, affermando di aver ottenuto l'indipendenza. L'anno seguente, come risultato della conferenza di Ginevra sull'Indocina, la Cambogia ottenne il ritiro delle truppe Viet Minh dai suoi territori e la completa sovranit\u00e0.\nPer giocare un ruolo pi\u00f9 attivo nella politica nazionale, Sihanouk abdic\u00f2 nel 1955 e lasci\u00f2 il trono a suo padre, Norodom Suramarit. Ora divenuto soltanto un principe Sihanouk organizz\u00f2 il suo proprio movimento politico, il \"Sangkum Reastr Niyum\" (\"Comunit\u00e0 Socialista Popolare\"), noto semplicemente come Sangkum, che vinse tutti i seggi nell'Assemblea Nazionale nelle elezioni del 1955. I Sangkum dominarono la scena politica fino a fine anni sessanta. Lo stile di governo di Sihanouk lo rese popolare presso la sua popolazione, specialmente nei villaggi rurali. Nonostante i suoi vecchi interessi da conservatore, Sihanouk incluse le sinistre nel suo governo, e alcuni dei leader che incluse - tra cui Khieu Samphan, Hou Yuon, e Hu Nim \u2013 diventarono pi\u00f9 tardi leader dei Khmer rossi. Nel 1963 annunci\u00f2 la nazionalizzazione delle banche, del commercio con l'estero e l'instaurazione di un esperimento socialista che prosciug\u00f2 le fonti di finanziamento straniere ed alline\u00f2 l'ala destra. Nelle relazioni con l'estero, Sihanouk segu\u00ec una politica di neutralit\u00e0 e non allineamento. Accett\u00f2 gli aiuti economici e militari degli USA ma intrattenne anche buone relazioni con la Cina e cerc\u00f2 di rimanere in buoni rapporti con la Repubblica Democratica del Vietnam (Vietnam del Nord). I principali obiettivi della sua politica estera furono quelli di preservare l'indipendenza della Cambogia e di tenere fuori il Paese dal conflitto del Vietnam, che andava assumendo dimensioni sempre pi\u00f9 spaventose. Le relazioni con Washington si deteriorarono nei primi anni Sessanta. Nel 1963 il principe rifiut\u00f2 ulteriori aiuti da parte degli Stati Uniti, e due anni dopo irrigid\u00ec le relazioni diplomatiche.\nAlla fine degli anni sessanta sia la situazione interna che le relazioni con l'estero si erano deteriorate. La crescente ala destra sfid\u00f2 il controllo di Sihanouk del sistema politico. Il risentimento per le dure tasse e l'espropriazione di terre per costruire delle raffinerie di zucchero portarono ad una violenta rivolta nel 1967 a Samlaut, nella provincia nord-occidentale di Battambang. Fu allora che le forze armate guidate dal generale Lon Nol (che era anche il primo ministro), soppressero la rivolta. Tuttavia un'altra insurrezione guidata dai comunisti si sparse per il paese. Il dilagare della Seconda Guerra di Indocina iniziava a diventare un problema molto serio soprattutto a causa delle continue incursioni dei Vietnamiti del Nord e del Viet Cong. Apparentemente fu questo uno dei motivi che spinse Sihanouk a ristabilire le sue relazioni con Washington nel 1969. Nel marzo del 1970 fu rovesciato dal generale Lon Nol e da altri leader dell'ala destra, che sette mesi pi\u00f9 tardi abolirono la monarchia ed istituirono la Repubblica Khmer.\nLa Repubblica Khmer dovette affrontare non solo i Nord Vietnamiti e i Viet Cong ma anche un forte e crescente movimento comunista che crebbe in modo sempre pi\u00f9 letale con il passare del tempo. I comunisti cambogiani, che Sihanouk aveva contrassegnato come Khmer rossi, fecero risalire il loro movimento alla lotta per l'indipendenza e alla creazione, sotto il buon auspicio dei Vietnamiti, del Partito rivoluzionario dei Cambogiani - Kampuchean (or Khmer) People's Revolutionary Party (KPRP). Durante i primi anni sessanta, tuttavia, un gruppo di intellettuali comunisti cresciuti nel clima culturale di Parigi presero il potere del partito. I pi\u00f9 importanti erano Saloth Sar (noto come Pol Pot dopo il 1976), Khieu Samphan, e Ieng Sary. Gradualmente neutralizzarono tutti i rivali che consideravano troppo asserviti al Vietnam. Dopo il colpo di Stato del marzo 1970 che aveva fatto cadere il principe Sihanouk, i Khmer rossi formarono un fronte unitario con il leader spodestato, che aveva ancora una forte influenza sui suoi cittadini.\nAscesa e declino dei Khmer Rossi.\nNonostante gli ingenti aiuti offerti dagli Stati Uniti alla nuova Repubblica, i bombardamenti contro le installazioni dei Nord Vietnamiti e dei Khmer Rossi, il regime di Phnom Penh perse il controllo di gran parte del territorio. Nel gennaio del 1975 le forze comuniste misero sotto assedio la capitale e, nei mesi successivi, strinsero sempre pi\u00f9 la morsa. Il primo di aprile del 1975, il presidente Lon Nol abbandon\u00f2 il paese, e sedici giorni dopo i Comunisti entrarono nella capitale.\nDopo la caduta di Lon Nol fu proclamata la Repubblica democratica della Kampuchea, e Sihanouk divenne Capo dello Stato. Nel giro di poco tempo, nel regime, si afferm\u00f2 l'ala pi\u00f9 estremista capeggiata da Pol Pot (esponente di primo piano proveniente da Parigi). Nel 1976 Sihanouk si dimise e Pol Pot, nominato primo ministro, tent\u00f2 di riportare la societ\u00e0 cambogiana ad un egualitarismo rurale, concretizzatosi in deportazioni di massa e nella eliminazione sistematica di ogni opposizione. Esso provoc\u00f2 un milione e mezzo di vittime. La politica estera si caratterizz\u00f2 per un rapporto amichevole con la Cina ed ostile nei confronti degli altri paesi dell'Indocina (soprattutto verso il Vietnam). A causa delle continue infiltrazioni cambogiane in Vietnam, il governo di Hanoi decise di invadere la Cambogia (Guerra Cambogiana-Vietnamita) favorendo l'ascesa al potere di Heng Samrin, nominato presidente della Repubblica popolare di Kampuchea nel 1979. I Khmer Rossi iniziarono a condurre azioni di guerriglia contro il governo di Phnom Penh e per ottenere sostegno politico internazionale allontanarono Pol Pot da posizioni di responsabilit\u00e0 politica e lo sostituirono con un moderato.\nNel 1987-1989 il Vietnam abbandon\u00f2 il paese, si decisero delle libere elezioni (1990) sotto la supervisione dell'ONU e nel 1991 si stil\u00f2 un trattato di pace che in seguito non fu rispettato. Le elezioni per l'Assemblea Costituente si tennero nel 1993 e furono boicottate dai Khmer Rossi; ci\u00f2 port\u00f2 alla vittoria dei monarchici del FUNCIPEC (Fronte unito nazionale per una Cambogia indipendente, neutrale, pacifica e cooperativa) guidato da Sihanouk e seguito dai neocomunisti filo-vietnamiti del Partito Popolare Cambogiano (PPC). L'assemblea richiam\u00f2 Sihanouk, ripristinando la monarchia. Il governo fu affidato al figlio del re, Norodom Ranarridh e Hun Sen. Nel 1994 i Khmer Rossi vennero messi fuori legge dopo che avevano ripreso le azioni di guerriglia e, negli anni seguenti, si iniziarono ad avere fortissime tensioni tra i due premier che portarono all'estromissione di Ranarridh che fu costretto ad andare all'estero nel 1997. Nel 1998, dopo la vittoria del PPC nelle elezioni legislative, vide la luce un governo di unit\u00e0 nazionale guidato da Hun Sen, con Ranarridh presidente dell'assemblea nazionale. I Khmer Rossi indeboliti progressivamente condannavano a morte Pol Pot (si \u00e8 incerti sulle cause della sua morte \u2013 aprile 1998) e deponevano le armi. Nel 1999 la Cambogia ader\u00ec all'ASEAN e nel 2001 venne accolta la proposta dell'ONU di istituire un tribunale internazionale per giudicare i crimini commessi dai Khmer Rossi. Nel 2002 le prime elezioni amministrative fecero registrare la vittoria del PPC in gran parte delle province del martoriato paese.\nNel febbraio del 2002, dopo cinque anni di trattative tra l'ONU e il governo cambogiano, fall\u00ec il tentativo di istituire un tribunale, formato da pubblici ministeri internazionali e cambogiani, contro i crimini di guerra compiuti dai Khmer rossi. Tra i motivi del fallimento dobbiamo ricordare l'appartenenza di molti degli attuali comandanti e uomini politici del regime agli ex militari di Pol Pot. Sono pochi i Khmer rossi attualmente in stato di arresto ed \u00e8 assai improbabile che Ieng Sary, ex ministro degli esteri e cognato di Pol Pot, venga processato, in quanto un'azione del genere potrebbe minare quel clima di stabilit\u00e0 che il paese ha appena conquistato. Inoltre molte voci a livello internazionale dicono che il processo contro Ta Mok (detto il macellaio) e Kang Kech Iev, comandante della famigerata prigione di Tuol Sleng, sia una messa in scena. Un altro problema che si pone \u00e8 la successione al trono del re Sihanouk, l'ultimo discendente della dinastia divina di Angkor. Le relazioni tra Cambogia e Thailandia si sono deteriorate il 29 gennaio 2003 quando una famosa attrice tailandese aveva affermato che il tempio di Angkor Wat \u2013 un fortissimo simbolo nazionale \u2013 apparteneva alla Thailandia e doveva essere restituito. Si sono verificati vari disordini e le relazioni diplomatiche tra i due paesi sono state sospese a tempo indeterminato. Le elezioni del 2003 sono state vinte dal Partito Popolare Cambogiano del primo ministro Hun Sen. Tuttavia lo Human Rights Watch afferma che la campagna elettorale \u00e8 stata influenzata dall'acquisto dei voti, intimidazioni, espulsioni dai villaggi e confisca dei beni a danno dei sostenitori dei partiti di opposizione.\nAl vertice di Canc\u00fan, nel settembre 2003, Cambogia e Nepal sono entrate a far parte del WTO: per la prima volta l'organizzazione del commercio mondiale autorizza due nazioni in via di sviluppo a farne parte. Le condizioni per l'ingresso sono tuttavia pesantissime: tagli delle tariffe doganali, apertura totale del loro mercato interno, rinuncia immediata all'utilizzo dei farmaci generici prodotti nel paese."}
{"id": "25947", "revid": "1075510", "url": "https://it.wikipedia.org/wiki?curid=25947", "title": "Vincenzo Scamozzi", "text": "Secondo Scamozzi, l'architettura - disciplina a cui egli dedic\u00f2 tutta la vita - doveva essere una scienza esatta, complessa, con proprie regole da studiare attentamente e con pazienza: \u00abArchitettura \u00e8 scienza\u00bb.\nRudolf Wittkower lo ha definito \"il padre intellettuale del neoclassicismo\".\nBiografia.\nNato nel 1548 a Vicenza, ricevette una prima educazione dal padre Giandomenico, imprenditore edile benestante di origini valsoldesi-porlezzine e culturalmente legato a Sebastiano Serlio. Nel 1572 si stabil\u00ec a Venezia, studiando il trattato \"De architectura\" di Vitruvio nell'interpretazione di Daniele Barbaro e di Andrea Palladio. Nel 1578-80 soggiorn\u00f2 per la prima volta a Roma, dedicandosi a sua volta allo studio e al rilievo dei monumenti antichi.\nTornato a Vicenza, in collaborazione con il padre realizz\u00f2 una serie di palazzi e ville nella citt\u00e0 natale e nella provincia, lavorando inoltre al completamento di alcune opere di Palladio, dopo la morte di quest'ultimo avvenuta nel 1580.\nLa sua tarda attivit\u00e0 si svolse ancora a Venezia, dove si era stabilito nuovamente e dove vinse nel 1582 il concorso per la prosecuzione della Libreria di Jacopo Sansovino, realizzando le Procuratie Nuove che completano l'impianto di Piazza San Marco.\nInterruppe la sua intesa attivit\u00e0 a Venezia (chiesa di San Nicola da Tolentino) e a Vicenza nel 1599 per intraprendere alcuni viaggi che lo portarono a Praga, in Svizzera, Germania, Francia ed in particolare a Parigi dove studi\u00f2 l'architettura gotica. Del suo viaggio di ritorno da Parigi a Venezia rimane un taccuino illustrato.\nFu attivo nel vasto territorio della Serenissima, da Castelfranco Veneto a Bergamo. Mor\u00ec a Venezia nel 1616.\nL'architettura come scienza.\nLa figura di Scamozzi \u00e8 relativamente poco conosciuta, anche se l'architetto pu\u00f2 vantare una serie di \"primati\": realizz\u00f2 con lo \"Statuario della Repubblica di Venezia\" (dal 1591 al 1593) il primo museo pubblico di scultura antica in Europa. Progett\u00f2 e realizz\u00f2 inoltre il primo edificio dell'et\u00e0 moderna studiato appositamente per un teatro a Sabbioneta (Mantova) e fece importanti progetti per la Serenissima, tra cui le \"Procuratie Nuove\" in Piazza San Marco a Venezia.\nDopo aver lasciato una notevole quantit\u00e0 di opere - soprattutto ville nel vicentino - scrisse infine uno dei pi\u00f9 importanti trattati dell'epoca \"L'idea dell'architettura universale\" (1615), che fu per lungo tempo adottato come testo basilare dagli architetti del tempo ed ebbe particolare diffusione nel nord Europa, e in particolare nei Paesi Bassi nei Seicento e Settecento.\nScamozzi rappresent\u00f2, per molti aspetti, una figura assai moderna come architetto, studioso ed intellettuale del suo tempo. Fu tra i pochi a capire la necessit\u00e0 di raccogliere una notevole biblioteca personale, collezionando libri (all'epoca assai preziosi) delle pi\u00f9 diverse discipline, dalla matematica alla fisica. Fu il primo a progettare l'allestimento di un museo, curando attentamente non solo la disposizione dei pezzi ma anche lo studio dell'illuminazione sia naturale che artificiale, aspetto assai moderno che del resto si riscontra in molti dei suoi progetti.\nNon va infine dimenticata la realizzazione delle insostituibili scene lignee \"a prospettiva accelerata\", allestimento temporaneo nell'intento originario, che \u00e8 tuttora possibile ammirare all'interno del \"Teatro Olimpico\" di Vicenza, scena che fu da lui progettata e intelligentemente illuminata. Fu rigoroso ma anche innovatore: Riconosceva all'arte dei giardini una piena dignit\u00e0 all'interno dell'architettura e disegn\u00f2 scientificamente rigorosi giardini all'italiana.\nIl capolavoro di Scamozzi \u00e8 per\u00f2 considerata l'incantevole Villa Pisani detta \"la Rocca\" a Lonigo (Vicenza), a pianta centrale, da lui progettata a soli 26 anni. In quest'opera Scamozzi non si limita a imitare la celeberrima Villa Capra detta \"la Rotonda\" del grande Palladio (all'epoca ancora in costruzione, e che dopo la morte di Palladio complet\u00f2 egli stesso), ma anzi ne fa una critica puntuale dal punto di vista architettonico, utilizzando una tipologia fino ad allora inedita, traendo diretta ispirazione dal Pantheon di Roma.\nUn'altra importante residenza \u00e8 Villa Molin, costruita a Padova per l'ambasciatore della Serenissima, Niccol\u00f2 Molin, in cui disegna volumi nitidi ed eleganti e una planimetria dalla straordinaria coerenza geometrica.\nAllo Scamozzi viene attribuita Villa Contarini detta \"Vigna Contarena\" ad Este, la cui struttura si sviluppa principalmente su due livelli: il piano terra, il piano nobile e il sottotetto ed \u00e8 delimitata da due terrapieni su cui poggiano, al livello del piano nobile, il nucleo pi\u00f9 antico della Villa (a Est) e il giardino recintato, detto \u201cOrto segreto\u201d (a Ovest).\nRapporto con Palladio.\nScamozzi di quarant'anni pi\u00f9 giovane del Palladio, dovette sviluppare un rapporto complesso (e in parte ancora da esplorare) con il pi\u00f9 grande architetto del tempo. Sembra esserne assieme discepolo e avversario, ammiratore e critico.\nOscurata dalla fama di uno dei pi\u00f9 celebri architetti di tutti i tempi, a lungo la figura di Vincenzo Scamozzi \u00e8 stata trattata dalla critica in modo non molto dissimile da quella del musicista Salieri nei confronti di Mozart (in \"Amadeus\"): un elemento di secondo piano, che non riusc\u00ec a brillare di luce propria.\nScamozzi fu al contrario un vero protagonista dell'architettura del suo tempo ed un architetto eccezionalmente erudito. Interpretando senza dubbio la lezione del Palladio, svilupp\u00f2 un proprio linguaggio, meno scenografico ed improntato volutamente ad un maggiore rigore (ad es. attraverso lo schiacciamento delle lesene in facciata) ed assai apprezzato nel suo tempo.\nScamozzi si trasfer\u00ec a Venezia, senza per\u00f2 riuscire a sostituire il Palladio, in quanto la fama di Andrea era ormai arrivata in tutte le corti d'Europa, e dopo la sua scomparsa, prese il ruolo di architetto della Serenissima. Gli studi a Roma gli consentirono di accreditarsi presso l'\u00e9lite veneziana che aveva sostenuto Palladio (in particolare presso Marcantonio Barbaro) \nEredit\u00e0.\nVincenzo Scamozzi, che non si era mai sposato e non lasciava figli viventi, nel suo testamento istitu\u00ec un lascito per permettere agli studenti privi di mezzi di studiare l'architettura, all'unica condizione che essi prendessero il suo cognome, quali \"eredi ideali\". Il pi\u00f9 illustre di questi fu Ottavio Bertotti Scamozzi che pot\u00e9 divenire anche grazie a questa illuminata eredit\u00e0 un importante studioso e architetto del suo tempo, attorno alla met\u00e0 del 1700. Egli in un altro tempo di nuove idee e nuovi orizzonti dell'arte europea, fece crescere ulteriormente il concetto di architettura, applicato alla nuova moda: i Tour degli europei del freddo nord, in Italia, con i viaggi d'arte e paesaggio, scrivendo: Il Forestiere Istruito. Questi nuovi interpreti della conoscenza architettonica erano ben consci che l'Italia era la culla dell'Arte, partendo dai millenari reperti romani ancora ben presenti e decentemente conservati e da riscoprire, progettati da intelligenti architetti imperiali. Infatti, dal Palladio in poi, ci fu la gara a copiare ed utilizzare queste conoscenze immense, applicandole al nuovo da costruire. Tutto inizi\u00f2 con gli studi di Leonardo da Vinci ed alcuni suoi contemporanei che si elevarono per primi dall'arte medioevale, aggiungendovi la bellezza estetica e le strutture ideali di nuove forme di bellezza, derivare dalla riscoperta della romanit\u00e0 imperiale. La parola Rinascimento \u00e8 proprio questo: la rinascita illuminante e creativa, dopo il freddo medioevo, che fu modificato pian piano, introducendo sempre idee innovative; esperimenti personali che venivano continuamente copiati dagli autori contemporanei e successivi.\nGrazie alle sue opere ma soprattutto al suo trattato \"L'idea dell'architettura universale\", pubblicato a Venezia nel 1615, Scamozzi influenz\u00f2 la formazione degli architetti europei, in particolare i continuatori del palladianesimo come Richard Boyle, III conte di Burlington. La storia editoriale del trattato \u00e8 una storia sfortunata, con successive riduzioni sino alla pubblicazione, a spese dell'autore, di sei volumi sui dieci previsti. Tuttavia ad essa corrisponde una straordinaria fortuna successiva, tradotto in numerose lingue, in particolar modo nei Paesi Bassi, dove il trattato viene ristampato pi\u00f9 volte, anche aggiungendo materiali originali non presenti nell'edizione del 1615. Allo stesso tempo gli architetti dell'Europa settentrionale guardano a Scamozzi come a un modello, almeno quanto a Palladio."}
{"id": "25957", "revid": "125713935", "url": "https://it.wikipedia.org/wiki?curid=25957", "title": "Francisco Pizarro", "text": "Origini.\nEra un figlio illegittimo di un distinto colonnello di fanteria, Gonzalo Pizarro Rodr\u00edguez de Aguilar, detto \"el largo\" che, al seguito del grande condottiero spagnolo Gonzalo Fern\u00e1ndez de C\u00f3rdoba, si distinse nelle campagne militari in Italia e in Navarra. La madre, tale Francisca Gonzales y Mateos, era una donna di umili origini, probabilmente una fantesca della sorella del colonnello, Beatr\u00edz Pizarro.\nNacque a Trujillo, ma l'anno della sua nascita \u00e8 incerto e i suoi molti biografi hanno proposto date contrastanti, comunque comprese tra il 1471 e il 1478, anche se la pi\u00f9 probabile sembra il 1475.\nMalgrado fosse nato al di fuori del matrimonio, Francisco venne riconosciuto dal padre e pot\u00e9 assumerne il nome, ma non per questo venne ammesso nella famiglia dei Pizarro e crebbe con la madre ed i parenti di questa. La sua educazione fu assai limitata e pare che non sapesse leggere e scrivere, anche se era capace di riprodurre la sua firma, come provano alcuni documenti da lui sottoscritti.\nSappiamo che essendo la madre una contadina, e poich\u00e9 non fece formalmente parte della famiglia del padre, fu un contadino anche lui: un pastore di maiali, fuggito nelle Americhe, per timore della punizione conseguente alla perdita di un esemplare.\nSappiamo poco della vita di Francisco Pizarro prima del suo arrivo nelle Indie, avvenuto nel 1502 con la spedizione di Nicol\u00e1s de Ovando, il nuovo governatore dell'isola di Hispaniola, anche se lo storico cinquecentesco L\u00f3pez de G\u00f3mara parla di una sua esperienza militare in Italia, al seguito del padre e in compagnia di suo fratello Hernando.\nGli anni in America centrale.\nLe prime notizie degne di nota lo vedono partecipare, nel 1509, alla disgraziata spedizione di Alonso de Ojeda verso \"Urab\u00e1\" nell'attuale Colombia. Nel 1513 si aggreg\u00f2 a Vasco N\u00fa\u00f1ez de Balboa che, esplorando l'istmo di Panama giunse fino alle coste del Pacifico. Successivamente, quando Balboa cadde in disgrazia presso le autorit\u00e0 spagnole, fu proprio Pizarro che provvide al suo arresto e che, per ricompensa della sua azione, venne nominato dal governatore Pedro Arias D\u00e1vila, sindaco della citt\u00e0 di Panama. Dal 1519 al 1523 si dedic\u00f2 allo sfruttamento di alcune \"encomiendas\" che gli apportarono un piccolo capitale, sufficiente a vivere agiatamente, ma non adeguato alle sue ambizioni. Pizarro usa gli stessi metodi di Hern\u00e1n Cort\u00e9s per conquistare gli Incas.\nLe spedizioni in America del Sud.\nNel 1522 giunse a Panama la notizia delle immense fortune rinvenute da Hern\u00e1n Cort\u00e9s nelle sue spedizioni in Messico. La fortunata avventura stimol\u00f2 in Pizarro il desiderio di eguagliare il suo valoroso concittadino e le sue mire si indirizzarono verso i territori meridionali, ancora inesplorati e sulla cui ricchezza circolavano svariate leggende.\nErano per\u00f2 necessari degli ingenti capitali e un'autorizzazione governativa, ma entrambi vennero trovati grazie a un'associazione con altri interessati.\nQuesti erano un altro avventuriero, Diego de Almagro e l'ecclesiastico Hernando de Luque. Almagro era, come Pizarro, un veterano delle Indie, che aveva tentato, in svariate imprese nel Nicaragua, di incrementare la sua fortuna. Era piccolo di statura, ma coraggioso quanto pochi e avvezzo alle vicissitudini in terre inesplorate. Era franco, leale e generoso e possedeva innata la capacit\u00e0 di comandare e di farsi apprezzare dalle sue truppe. Luque era solo un prestanome, in quanto il capitale che immise nell'impresa veniva da un alto personaggio, il giudice Gaspar d'Espinosa, che non voleva figurare. Un quarto socio, ancora pi\u00f9 occulto di Espinosa, era, infine, il governatore Pedrarias, che pretese un quarto dei possibili proventi per concedere la necessaria autorizzazione.\nLa spedizione, partita nel 1524, si rivel\u00f2 un vero disastro. Le coste dell'odierno Ecuador erano allora per un buon tratto selvagge e inabitate, ma gli esploratori non ne erano a conoscenza e procedettero ad una capillare ricognizione tra giungle ostili e paludi malsane perdendo numerosi uomini. Quando infine decisero di rientrare a Panama, con un nulla di fatto, dovettero affrontare l'ostilit\u00e0 del governatore che rinfacci\u00f2 loro la scomparsa di tanti soldati. Solo la diplomazia di Hernando de Luque permise di ottenere l'autorizzazione per un ulteriore tentativo, ma il governatore Pedrarias pretese di essere sciolto dalla societ\u00e0 in cambio di 1.500 \"pesos\" d'oro e, con quella limitata somma, perse cos\u00ec ogni diritto sul futuro tesoro del Per\u00f9.\nLa seconda spedizione non ebbe, almeno all'inizio, risultati migliori della precedente e mise a repentaglio la vita di tutti i suoi componenti, perennemente in lotta con le insidie della giungla e la minaccia di morire di fame. Almagro, tornato a Panama per rifornirsi, venne arrestato dal nuovo governatore, Gabriel de los R\u00edos, che invi\u00f2 tuttavia un vascello per far rimpatriare i sopravvissuti.\nPizarro, per\u00f2, si ostin\u00f2 nel suo tentativo e con tredici commilitoni rifiut\u00f2 di reimbarcarsi, dichiarandosi disposto a morire sul posto piuttosto che rientrare umiliato. Le preghiere di Luque e le richieste di Almagro ottennero, infine, dal governatore il permesso di inviare un piccolo vascello, al comando del pilota Ruiz, per raccogliere quegli irriducibili, sotto, per\u00f2, la condizione perentoria di cessare ogni esplorazione nel lasso di tre mesi.\nQuella che doveva essere una spedizione di soccorso si rivel\u00f2 invece la vera chiave di volta per la scoperta del regno degli Incas. Ruiz infatti incroci\u00f2 una balsa carica di indigeni e seppe dell'esistenza di una ricca citt\u00e0 poche leghe pi\u00f9 a Sud. Imbarcatosi, Pizarro decise di veleggiare in quella direzione e pervenne effettivamente a Tumbez, la porta marittima dell'impero peruviano. Quando tornarono a Panama, i fortunati esploratori potevano mostrare, a riprova dei loro racconti, alcuni monili d'oro, dei manufatti elaborati e alcuni lama, unitamente a dei giovani indigeni raccolti sul posto.\nI loro racconti parlavano di una citt\u00e0 in pietra, ricca d'oro e segno evidente di una civilt\u00e0 progredita, ma la loro fama era ormai rovinata e tutti li presero per pazzi ed invasati e nessuno, tanto meno il governatore, prese in esame l'ipotesi di procedere a un'ulteriore spedizione.\nL'ostinazione era per\u00f2 la caratteristica principale di Pizarro e dei suoi soci e, i tre, quantunque rovinati, concepirono l'ardito proposito di chiedere aiuto direttamente alla Corona. Con un ultimo sforzo riuscirono a raggranellare, a prestito, il denaro necessario e Pizarro, a nome di tutti si imbarc\u00f2 per la Spagna.\nLa Capitulaci\u00f3n con la Corona.\nIl rozzo soldato trov\u00f2 a Corte un ambiente favorevole, grazie ai recenti successi di Hern\u00e1n Cort\u00e9s e riusc\u00ec a convincere i regnanti del possibile successo dell'impresa che era venuto a offrirsi di guidare. Era del resto una consuetudine della politica spagnola quella di incoraggiare ogni sorta di spedizione purch\u00e9 i suoi promotori provvedessero a finanziarla personalmente. La Corona interveniva con una ridotta partecipazione alle spese, per lo pi\u00f9 alcuni cavalli e pochi cannoni e si riservava il quinto di ogni futuro provento. Le cariche erano offerte con generosit\u00e0, cos\u00ec come le prebende future perch\u00e9 potevano essere esercitate e riscosse soltanto a successo avvenuto.\nPizarro ottenne cos\u00ec l'autorizzazione ad armare una propria spedizione impegnandosi a reclutare, a sue spese, un esercito di duecentocinquanta uomini. In cambio otteneva la carica di governatore dei futuri territori conquistati, di \"\"alguacil mayor\" e \"adelandado\"\" dimenticandosi di patrocinare la posizione di Almagro che veniva nominato soltanto comandante della fortezza di Tumbez.\nGli stipendi relativi erano, ovviamente, \u00ab\"todos pajados de la renta de la dicha tierra\"\u00bb.\nNelle condizioni si prevedeva che venissero arruolati, in Spagna, almeno centocinquanta uomini e questo non era un problema da poco perch\u00e9 imponeva di convincere un numero importante di futuri soldati a recarsi nel Nuovo Mondo con la sola speranza di un buon esito della spedizione, in quanto, in caso di insuccesso non avrebbero guadagnato alcunch\u00e9.\nPizarro pens\u00f2 bene di rientrare nel paese natale per cercare degli adepti, ma trov\u00f2 solo l'entusiastica accoglienza dei suoi fratelli. Essi erano Hernando, l'unico figlio avuto dal padre, il colonnello Gonzalo, con la legittima consorte, e altri due, sempre riconosciuti dal prolifico genitore, ma nati da madri diverse. Si trattava di Juan e di Gonzalo, ambedue giovanissimi, coraggiosi, ma sprovveduti e smaniosi di cimentarsi in imprese guerresche. Completava la schiera familiare Mart\u00edn de Alcantara, un fratello di Francisco per sola parte di madre.\nCon i suoi fratelli e poche altre decine di animosi, Pizarro era ben lungi dall'adempiere alle condizioni richieste, ma scaltro e determinato com'era salp\u00f2 ugualmente dalla Spagna senza sottostare al controllo degli ufficiali governativi.\nGiunto nelle Americhe dovette affrontare l'ira di Almagro che si sentiva defraudato dei suoi diritti, ma ancora una volta la diplomazia di Luque doveva aiutarlo a superare ogni divergenza ed infine, nel gennaio del 1531, una audace brigata muoveva alla volta delle terre del Sud.\nSi componeva di poco meno di duecento uomini e disponeva di sole tre navi, ma era animata da una forte determinazione.\nLa conquista dell'impero degli Inca era cominciata.\nLa conquista dell'impero inca.\nIngresso degli Spagnoli.\nL'arrivo a Tumbez fu deludente. La cittadina era stata distrutta e nulla restava della magnificenza che gli Spagnoli avevano ammirato durante la loro precedente visita. Nell'impero era in corso una guerra civile tra i fratelli Atahualpa campione di Quito e Hu\u00e1scar, signore del Cusco e Pizarro pens\u00f2 di approfittarne offrendo i suoi servigi ad uno dei contendenti per inserirsi nella lotta per il potere supremo. Non era facile, per\u00f2, scegliere il partito giusto perch\u00e9 le notizie erano contrastanti e, nell'attesa di prendere una decisione, gli Spagnoli accolsero benevolmente le ambascerie di entrambi gli avversari.\nLa guerra civile decise per loro, perch\u00e9 mentre erano ancora sul litorale Atahualpa ebbe ragione del fratello e fu inevitabile confrontarsi con lui. Il nuovo sovrano teneva la sua Corte a Cajamarca e gli Spagnoli dovettero scalare le Ande per giungere ad incontrarlo. Lungo il cammino, che si svolgeva su ripidi sentieri di montagna ed attraversava gole scoscese, avrebbero potuto essere facilmente sopraffatti, ma evidentemente questa non era l'intenzione dell'Inca, perch\u00e9 furono lasciati proseguire senza difficolt\u00e0.\nGiunsero in vista della citt\u00e0 il 15 novembre del 1532 e, dall'alto del colle che la sovrastava, ebbero, per la prima volta, la visione dell'immensit\u00e0 delle forze che si proponevano di affrontare: Atahualpa li attendeva con un esercito di pi\u00f9 di trentamila uomini attendato nella pianura circostante.\nL'eccidio di Cajamarca.\nPizarro decise di esplorare le intenzioni del sovrano e invi\u00f2 un'ambasceria composta da suo fratello Hernando e da Hernando de Soto. I due distinti cavalieri tornarono impressionati dalla dimostrazione di forza e di disciplina delle armate peruviane, ma portarono anche la notizia del prossimo arrivo di Atahualpa, previsto per l'indomani, nella citt\u00e0 che, nel frattempo, gli spagnoli erano autorizzati ad occupare.\nMemori delle esperienze di Cort\u00e9s, gli avventurieri concepirono un piano audace per impadronirsi della persona dell'Inca, consapevoli che il loro numero esiguo non avrebbe permesso di cimentarsi in una battaglia campale. La notte pass\u00f2 in preparativi e in preghiere e il giorno successivo tutto era pronto per accogliere l'ignaro sovrano.\nSull'incontro ufficiale e risolutivo degli spagnoli con l'Inca esistono molte versioni.\nDi certo sappiamo che Atahualpa entr\u00f2 nella piazza con un seguito ridotto composto da dignitari disarmati. Era tanta la fiducia dell'Inca sulla superiorit\u00e0 delle sue truppe, numericamente soverchianti l'avversario, che non si aspettava di essere attaccato da un drappello di nemici.\nIl suo esercito stazionava nei pressi e da solo incuteva rispetto e lo garantiva da ogni sorpresa, ma il sovrano non aveva fatto i conti con l'audacia degli Spagnoli.\nL'attacco fu preceduto da preliminari. Il domenicano Vicente de Valverde si fece avanti da solo nella piazza, con un interprete indigeno e pretese di illustrare ad Atahualpa i dettami della fede cristiana. Spieg\u00f2 pomposamente che il suo signore, il Re di Spagna era il legittimo proprietario di quelle terre, in quanto investito dal sommo Pontefice e chiese che il sovrano del regno degli Inca si riconoscesse suo vassallo.\nAtahualpa, tra il sorpreso e l'indignato, chiese da dove venissero queste pretese e il domenicano gli mostr\u00f2 la Bibbia. L'inca gliela prese di mano e la guard\u00f2 con attenzione, poi l'accost\u00f2 all'orecchio e, non sentendo alcun suono (la parola di Dio), stizzito la gett\u00f2 per terra. Il religioso devotamente la raccolse e cominci\u00f2 a gridare \"\u00c8 l'Anticristo! \u00c8 l'Anticristo!\".\nSecondo alcuni cronisti presenti all'avvenimento, incit\u00f2 Pizarro ad attaccare gli infedeli, in nome della Fede, secondo altri si limit\u00f2 a riferire i particolari dell'accaduto, comunque, poco dopo il suo rientro gli Spagnoli partirono all'attacco.\nDi certo, vale la pena di osservare che Pizarro non aveva nessun bisogno di essere stimolato per passare all'azione, dato che dalla sera precedente aveva preparato minuziosamente l'assalto e aveva disposto i suoi uomini al riguardo.\nL'azione fu talmente rapida ed inaspettata che gli Incas, tra l'altro disarmati, non furono in grado di opporre alcuna resistenza e caddero, schiere su schiere, sotto i colpi micidiali dei \"conquistadores\".\nAtahualpa venne catturato personalmente da Pizarro e trascinato all'interno di una costruzione, mentre la carneficina continuava implacabile senza che l'esercito inca, privo di ordini, accennasse ad intervenire. Quando scese l'imbrunire la tragedia era compiuta e migliaia di corpi giacevano nella piazza e nelle adiacenze a testimoniare la durezza dello scontro.\nNell'analisi del conflitto, nonostante l'enorme differenza numerica, non bisogna dimenticare che gli Incas non conoscevano n\u00e9 il ferro, n\u00e9 altre armi che non fossero frecce o mazze o fionde, evidentemente poco efficaci contro le armature e le spade d'acciaio degli spagnoli, che contavano tra l'altro su alcuni piccoli pezzi di artiglieria, ubicati in modo strategico nella piazza, su un gruppo di archibugieri e soprattutto sugli immancabili cavalli.\nPrigionia e morte di Atahualpa.\nAtahualpa fu per un certo periodo di tempo assai utile alla causa spagnola.\nNella speranza di salvarsi la vita offr\u00ec un favoloso riscatto, in oggetti del prezioso metallo, pari a quanto poteva essere contenuto nella stanza in cui era rinchiuso fino all'altezza di una riga tracciata con il braccio teso. Secondo alcuni la stima dell'ammontare \u00e8 pari a oltre 40 milioni di euro in oro e argento. Si tratta di una cifra probabilmente assai inferiore alla realt\u00e0, pur senza considerare il valore artistico dei pezzi. Stime pi\u00f9 affidabili parlano di un volume di circa 80 metri cubi solo di oro.\nPer ottenere questo risultato Atahualpa fece spogliare i templi del suo regno da ogni oggetto prezioso, ma ci\u00f2 nonostante i suoi carcerieri, rinnegando la parola data, si rifiutarono di lasciarlo in libert\u00e0 ed a seguito di un processo sommario per tradimento decisero di giustiziarlo. Pensavano infatti che stesse riorganizzando le truppe per uccidere tutti gli spagnoli.\nPer la verit\u00e0 Pizarro si oppose, per un certo tempo, a questa drastica decisione, ma infine, esortato da Valverde e dal tesoriere della Corona, Riquelme, acconsent\u00ec alla sua esecuzione.\nIl 26 luglio 1533 Atahualpa venne pertanto giustiziato, in lacrime davanti alla moglie ed i due figlioletti, nella piazza principale di Cajamarca con lo strumento della garrota. Avrebbe dovuto, secondo la sentenza di morte, essere bruciato sul rogo, ma le modalit\u00e0 dell'esecuzione vennero mutate in seguito alla sua conversione \"in extremis\" e conseguente battesimo.\nConquista del Cuzco.\nLa conquista prosegu\u00ec con la presa del Cusco, la capitale inca strenuamente difesa da Quizquiz, il generale in capo delle armate di Atahuallpa, che non pot\u00e9 evitare la perdita della citt\u00e0. In questa fase furono determinanti le defezioni alla causa degli incas di buona parte delle trib\u00f9 soggette ai signori del Cuzco, che si schierarono con l'invasore.\nGli Spagnoli operarono accortamente per alimentare queste rivalit\u00e0 e nominarono dei sovrani fantoccio da dirigere per i loro fini, contando sulla fedelt\u00e0 del popolo alle istituzioni incaiche. Tupac Huallpa fu il primo di questi \"collaborazionisti\" e, alla sua morte venne eletto Manco II un fratello di Atahualpa gi\u00e0 fedele di Huascar, che per\u00f2 si sarebbe rivelato tutt'altro che manovrabile.\nPizarro governatore.\nPizarro, nel frattempo, ormai governatore di un vasto impero, ambiva a strutturare i territori amministrati in una forma che desse lustro all'importante carica che occupava. Il Cuzco era stata la capitale degli Incas, un popolo montano i cui interessi erano lontani dal mare. Gli Spagnoli, invece, legati alla madrepatria e alle altre colonie avevano necessit\u00e0 di un accesso all'Oceano che garantisse duraturi rapporti con gli altri compatrioti.\nSi decise pertanto la fondazione di una nuova capitale sulla costa e Pizarro in persona si dedic\u00f2 alla sua costruzione. La citt\u00e0, fondata il 15 gennaio del 1535, ebbe il nome di \"Ciudad de los Reyes\"; \u00e8 successivamente stata ribattezzata Lima ed \u00e8 rimasta la capitale del Per\u00f9.\nI territori ancora inesplorati vennero successivamente conquistati e Pizarro distribu\u00ec generosamente tra i suoi commilitoni cariche ed incombenze creando una rete di fedeli collaboratori che dovevano a lui la ricchezza acquisita.\nPeraltro restavano ancora da definire alcune questioni perch\u00e9 il nuovo governatore potesse godersi in tranquillit\u00e0 i clamorosi successi che aveva ottenuti. L'Inca Manco II preparava una rivolta e il suo antico collaboratore, Diego de Almagro, minacciava serie rivendicazioni sui suoi lesi diritti.\nInsurrezione degli Inca.\nMentre Pizarro era preso dalla costruzione della sua nuova capitale, fu costretto ad accorrere al Cuzco per affrontare dei pericolosi rivolgimenti.\nEra accaduto che, alla partenza di Hernando per la Spagna, i restanti fratelli, Juan e Gonzalo, avevano di loro iniziativa, contestato il diritto di Almagro a governare la citt\u00e0. Il possesso del Cuzco, con la carica di \"adelantado\" era una delle clausole che Luque aveva inserito negli accordi che avevano risolto la vertenza tra i due capitani.\nPizarro si rese conto di non poter rinnegare gli impegni presi e propose un disegno alternativo. Correvano voci di un regno altrettanto ricco di quello degli Incas nel Sud del regno, chiamato Cile. Fu convenuto che Almagro avrebbe tentato la conquista del paese e se le voci si fossero rivelate esatte sarebbe rimasto nel nuovo territorio. In caso contrario sarebbe tornato in Per\u00f9 e avrebbe preso possesso del Cuzco.\nRisolto positivamente il pericoloso conflitto, Pizarro torn\u00f2 finalmente a Lima per riprendere lo sviluppo di quella citt\u00e0 che era diventata, per lui, una specie di creatura personale, ma i suoi idilliaci disegni dovevano essere presto interrotti.\nManco, che era rimasto al Cuzco, divenne oggetto di meschine sopraffazioni da parte dei fratelli del governatore. Dovette subire una serie di odiose angherie che compromisero la sua immagine di fronte ai suoi sudditi, giungendo i suoi tormentatori a insidiare perfino la sua sposa. Quando Hernando Pizarro torn\u00f2 dalla Spagna, da cavaliere distinto ed avveduto qual era, fece immediatamente cessare le iniziative dei due giovani e incoscienti fratelli, ma la misura era ormai colma per l'Inca che covava solo propositi di vendetta.\nLa rivolta scoppi\u00f2 improvvisa e sconvolse tutto il Per\u00f9. I primi a subire l'odio degli indigeni furono i coloni spagnoli isolati che vennero trucidati a decine, ma ben presto una moltitudine in armi si present\u00f2 di fronte al Cuzco e a Lima.\nLe due citt\u00e0 restarono isolate e dovettero fronteggiare un assedio lungo e prolungato. Pizarro da Lima temeva per i suoi fratelli, che tutti davano per morti e si priv\u00f2 di quante truppe poteva per cercare di aiutarli.\nGli Incas, per\u00f2, avevano appreso le tattiche di combattimento degli europei e le colonne di soccorso furono tutte distrutte. Centinaia di Spagnoli perirono nel fondo di oscure gole schiacciati da massi fatti rotolare dall'alto, senza poter sfruttare la terribile arma dei cavalli che fino ad allora aveva fatto la differenza.\nCi\u00f2 nonostante gli Incas non riuscirono ad avere ragione dei due nuclei spagnoli stretti in assedio al Cuzco e a Lima. La difesa offerta dalle mura fu determinante, permettendo a pochi di opporsi a molti e, in pi\u00f9, il travolgente impeto della cavalleria gioc\u00f2 sempre una parte determinante, nelle numerose sortite che caratterizzarono il conflitto.\nUn altro fattore decisivo fu l'intervento delle etnie ostili agli Incas a fianco degli spagnoli. Gli antichi rancori non si erano sopiti e molti indigeni aiutarono gli europei. In effetti la rivolta fu uno scontro tra gli Incas da una parte e gli spagnoli e tutti gli altri indigeni dall'altra.\nLa stagione delle semine obblig\u00f2 infine gli indigeni a levare l'assedio per evitare una futura stagione di fame, e Manco dovette ritirarsi sulle montagne, inseguito dagli Spagnoli vittoriosi.\nMorte di Almagro.\nQuasi alla fine del conflitto, un altro fattore era entrato in gioco: Almagro era tornato dal Cile stanco e disilluso per non aver trovato altro che contrade deserte e pochi indigeni ostili. Tornato in Per\u00f9 aveva appreso che Hernando Pizarro, di ritorno dalla Spagna, aveva recato le nuove disposizioni reali che gli conferivano il dominio delle terre che si trovavano oltre duecentosettanta miglia dal villaggio di Zamuquella, che era posto a un grado e venti primi dall'equatore. Non era chiaro se la distanza andava calcolata per linea d'aria o seguendo la costa e da questo particolare sarebbe dipeso il possesso del Cuzco. Almagro concorse a mettere in fuga l'esercito inca e poi si diresse decisamente alla citt\u00e0 che riteneva sua di diritto. I Pizarro cercarono di impedirgli l'accesso, ma Almagro non si diede per inteso ed entr\u00f2 nel Cuzco catturando i suoi nemici.\nFu questo un brutto momento per Francisco Pizarro che da Lima, appena liberata, apprese che tutti i suoi familiari erano ostaggi del suo antico compagno d'armi diventato un nemico giurato.\nEra necessario trattare, tanto pi\u00f9 che Almagro aveva sconfitto un esercito di fedeli ai Pizarro che erano giunti al Cuzco in cerca degli indigeni e avevano finito per scontrarsi con i \"Cileni\", come ormai venivano chiamati i reduci dalla spedizione del Sud.\nUn compromesso venne presto trovato. Almagro avrebbe rilasciato Hernando Pizarro, dietro giuramento di questi di tornare in Spagna, mentre il possesso del Cuzco sarebbe rimasto provvisoriamente ai \"cileni\" in attesa che la Corte spagnola chiarisse meglio la portata delle sue disposizioni.\nTutto sembrava risolto, ma la sete di vendetta di Hernando doveva ancora una volta scompigliare le cose. Trovato un sacerdote compiacente, che lo liber\u00f2 dal giuramento, il fratello del governatore arruol\u00f2 un esercito per procedere contro Almagro.\nFrancisco Pizarro, dal canto suo, prefer\u00ec trincerarsi in Lima e non occuparsi personalmente dell'impresa che vedeva foriera di pericolose conseguenze giudiziarie. Ufficialmente non avrebbe avuto alcuna responsabilit\u00e0 negli avvenimenti futuri, anche se furono in molti a credere, anche all'epoca, che fosse perfettamente al corrente dei fatti.\nIl fato di Almagro si comp\u00ec il 26 aprile del 1538 nella pianura di Las Salinas, nelle adiacenze del Cuzco. I suoi eserciti vennero sconfitti e lui stesso, fatto prigioniero, venne, poco dopo, fatto giustiziare dal cinico Hernando, immemore del trattamento che gli era stato riservato quando le parti erano invertite.\nQuesta ignominia sarebbe costata oltre venti anni di prigione al suo autore, ma il governatore Francisco rest\u00f2 immune da ogni accusa anche se l'opinione pubblica lo ritenne il vero responsabile.\nMorte di Pizarro.\nCon Manco esiliato sulle montagne e Almagro morto e sepolto, Pizarro, che nel frattempo era stato nominato \"Marchese della conquista\", avrebbe potuto dedicarsi alla organizzazione dei territori sotto la sua giurisdizione, ma prima voleva renderli sicuri dalle violenze degli indigeni ribelli che compivano ancora cruente incursioni. Dapprima tent\u00f2 di accordarsi con Manco, ma ogni speranza di pacificazione fu frustrata dalla reciproca sfiducia ed allora mise in atto una feroce politica di repressione.\nLa prima vittima fu \"Cura Ocllo\", la sposa di Manco che, torturata di fronte alla truppa, fu infine uccisa a colpi di freccia. Dopo tocc\u00f2 a sedici capi indigeni, catturati precedentemente, ad essere bruciati vivi come monito per i loro compatrioti. Questa azione marchi\u00f2 per sempre l'operato di Pizarro e fu disapprovata anche dai cronisti spagnoli dell'epoca che ne stigmatizzarono la stupida e gratuita ferocia.\nL'avversario non parve intimidito e il governatore costru\u00ec una serie di capisaldi fortificati che ne contenessero le sortite. Sorsero cos\u00ec alcune delle future citt\u00e0 del Per\u00f9 come, ad esempio, Arequipa.\nPizarro, a questo punto, lasci\u00f2 ai suoi collaboratori il proseguimento delle campagne e si ritir\u00f2 nella nuova capitale di Lima per esercitarvi le prerogative di governatore. In questa citt\u00e0 confluirono anche i superstiti delle schiere di Almagro e ben presto si cre\u00f2 una situazione di attrito e di conflittualit\u00e0 latente.\nI \"Cileni\" ufficialmente non erano perseguiti, ma nei loro confronti furono esercitate misure repressive che li portarono all'esasperazione. Furono progressivamente privati di tutte le fonti di entrate e finirono ridotti alla povert\u00e0. Fieri ed orgogliosi rifiutarono comunque di piegarsi e preferirono vivere nell'indigenza piuttosto che accettare l'elemosina del carnefice del loro capo.\nNon restarono per\u00f2 inoperosi e inoltrarono richieste di intervento alla corte spagnola, che non rest\u00f2 insensibile alle loro richieste di giustizia. La Corona, allarmata da quelle denunce, decise di chiarire la situazione ed invi\u00f2 un suo incaricato, Crist\u00f3bal Vaca de Castro per ripristinare i diritti di quei suoi lontanissimi sudditi.\nL'annuncio dell'arrivo di un emissario del potere regale suscit\u00f2 un comprensibile entusiasmo tra le file dei reietti, ma la loro soddisfazione fu di breve durata perch\u00e9 giunse notizia che l'incaricato governativo era scomparso in mare. Effettivamente Vaca de Castro era incorso in un naufragio, ma non era affatto perito ed anzi stava marciando, faticosamente, alla volta di Lima.\nTra le file dei Cileni esasperati corse invece la voce che fosse stato fatto uccidere da Pizarro e che la stessa sorte stava per toccare a tutti i suoi oppositori. I Cileni avevano venduto ogni loro bene, ma avevano conservato le spade ed ora, convinti che fosse giunta la loro ultima ora, decisero di attaccare per primi.\nIl 26 giugno del 1541, in quindici o sedici si diressero verso la casa del Marchese e irruppero senza difficolt\u00e0 all'interno. Pizarro che non si aspettava quell'attacco riusc\u00ec a guadagnare le sue stanze con l'intenzione di vestire la corazza e resistere in attesa di aiuto. Lo accompagnavano il fratellastro Mart\u00edn de Alcantara e due paggi, a cui si accod\u00f2 il capitano Francisco de Ch\u00e1vez che rimase a guardia dell'entrata. Costui era famoso come massacratore di \"indios\", ma di fronte al pericolo cerc\u00f2 solo di calmare i Cileni senza neanche provare a difendere la soglia. Fu immediatamente abbattuto con una stoccata e gli assalitori irruppero nella stanza. Pizarro, Alcantara e i due paggi fecero fronte come meglio poterono, ma furono trafitti dalle lame dei nemici.\nIl Marchese non mor\u00ec sul colpo, ma ebbe appena il tempo di fare un segno di croce sul pavimento e di invocare il nome di Ges\u00f9 prima di spirare.\nI Cileni si resero solo allora conto della portata della loro azione. Non era pi\u00f9 possibile ormai tornare indietro e decisero di giocare la carta dell'insurrezione.\nLa notizia della morte di Pizarro corse rapidamente per la citt\u00e0, seminando sgomento tra i suoi seguaci e grida di giubilo tra gli altri fedeli di Almagro.\nUn maturo capitano, Juan de Rada, si mise a capo dei rivoltosi, ma da veterano accorto e sagace comprese che era necessario un capo carismatico in cui gli insorti si riconoscessero. Il potere fu offerto al figlio di Almagro. Aveva poco pi\u00f9 di vent'anni, ma il suo nome garantiva per lui e, tra acclamazioni generali, fu nominato governatore dalle tremebonde autorit\u00e0 regie.\nUna nuova guerra civile stava per insanguinare il Per\u00f9.\nIl corpo di Pizarro venne calato in una fossa frettolosamente scavata; riposa nella Cattedrale di Lima, sotto l'altar maggiore.\nDiscendenza.\nFrancisco Pizarro non prese mai moglie, ma ebbe alcuni figli che legittim\u00f2 ufficialmente, pur avendoli avuti da due concubine indigene, principesse entrambe di nobile stirpe.\nDa \"I\u00f1es Huayllas Yupanqui\", sorella di Atahualpa, ebbe due figli. Un maschio, Gonzalo che visse dal 1535 al 1546, e una figlia, Francisca, nata nel 1534 che sarebbe andata sposa a suo fratello Hernando quando questi era ancora prigioniero in Spagna, e che avrebbe perpetuato, in qualche modo, la dinastia fino al 1756.\nDalla principessa \"A\u00f1as Yupanqui\", nota come Angelina, ebbe due figli: Francisco, nato nel 1539 e morto nel 1557, e Juan, di cui non si conosce la data di nascita, che mor\u00ec nel 1543.\nIl Per\u00f9 dopo la sua morte.\nDopo l'uccisione di Pizarro, Crist\u00f3bal Vaca de Castro ebbe ragione della ribellione del figlio di Almagro e ripristin\u00f2 la legalit\u00e0. Il fratello di Francisco Pizarro, Gonzalo, insorse per\u00f2, a sua volta e resse il potere arbitrariamente fino al 1548, anno in cui venne sconfitto e giustiziato.\nManco venne ucciso, a tradimento, nel 1544, ma la ribellione inca, installata nel regno di Vilcabamba, continu\u00f2, con i suoi figli fino al 1571, quando l'ultimo signore del Tahuantinsuyo, T\u00fapac Amaru, venne giustiziato dal vicer\u00e9 Francisco de Toledo.\nBibliografia.\nBiografie\nSulla Conquista\nOpere generali"}
{"id": "25965", "revid": "31886", "url": "https://it.wikipedia.org/wiki?curid=25965", "title": "Humberto Ramos", "text": "\u00c8 uno dei pi\u00f9 apprezzati \"cartoonist\" nel panorama degli autori di supereroi. Fondatore della linea Cliffangher!, etichetta della DC Comics, ha riportato nei negozi e nelle edicole statunitensi, insieme allo scrittore Paul Jenkins, la storica \"Spectacular Spider-Man\", una delle collane fondate da Stan Lee.\nCarriera.\nRamos ha scoperto i fumetti da bambino: la madre, infatti, pur di tenerlo buono, era solita comprargli tanti albi di supereroi. Tra i suoi preferiti c'erano l'Uomo Ragno (il suo personaggio preferito), i Fantastici Quattro, i Vendicatori e la Justice League.\nI suoi primi tentativi con il disegno iniziano in tenera et\u00e0 (tre anni), quando prov\u00f2 a riprodurre i personaggi dei cartoni animati di \"Rocky &amp; Bullwinkle\" e \"Underdog\".\nRaggiunta l'et\u00e0 giusta, decise, cos\u00ec, di iscriversi al \"college\" e di proseguire gli studi nel campo dell'illustrazione. Incoraggiato dalla fidanzata Alicia, inizi\u00f2 a frequentare le \"comic convention\", facendo lunghe code per mostrare le sue illustrazioni ad autori e redattori.\nSi unisce con Oscar Gonz\u00e1lez Guerrero e con Oscar Gonz\u00e1lez Loyo, altri due autori di fumetti messicani, con cui fonda i \u00a1Ka-Boom! Estudio.\nNel 1995, la Milestone Media gli affida la serie \"Blood Syndicate\", dandogli delle scadenze molto strette per testarne le capacit\u00e0.\nDel suo talento si accorse la DC Comics, che decise di affidargli i disegni della testata \"Impulse\" (uno \"spin-off\" di Flash), affiancandolo agli sceneggiatori Mark Waid e Brian Agustyn. \u00c8 in questo periodo che sviluppa il suo stile molto particolare che richiama proprio i cartoni animati: in particolare il disegno dei piedi, molto simili alle zampe del famoso Bugs Bunny.\nLasciata la testata nel 1996 (insieme agli sceneggiatori), inizia a lavorare per l'Image Comics, dove, con lo scozzese Warren Ellis, idea la serie \"DV8\", basata su un gruppo di adolescenti con superpoteri.\nAnche grazie a questa serie attira l'attenzione della Marvel, che lo fa entrare nella linea Marvel 2099, per la quale disegna, per breve tempo, la testata \"X-Nation 2099\".\nRitorna cos\u00ec alla DC Comics, prima nuovamente su \"Impulse\", quindi d\u00e0 il battesimo ad un nuovo gruppo, Young Justice, nella miniserie \"JLA - Un mondo senza adulti\", scritta da Todd De Zago e disegnata con Mike McKone, dividendosi i compiti: a Ramos le scene sulla Terra degli adolescenti, a McKone quella \"fittizia\" degli adulti. Quindi nel 1998 fonda la \"Cliffangher!\" insieme a Joe Madureira e a J. Scott Campbell, una sottoetichetta della Wildstorm Productions creata poco prima che quest'ultima venisse assorbita dalla DC Comics. Per l'etichetta realizza la serie \"Crimson\", quindi \"Out There\", scrivendo i testi con l'ausilio di Agustyn e realizzandone interamente i disegni, e i testi di \"Kamikaze\", serie disegnata da Francesco Herrera, suo \"discepolo\", e scritta con lo stesso Herrera e con Olallo Rubio.\nTorna, quindi, alla Marvel Comics di Quesada per realizzare alcune storie dell'Uomo Ragno con Paul Jenkins come scrittore, e quindi, come detto, riportare in auge la testata \"Spectacular Spider-Man\", che per\u00f2 lascer\u00e0 nel 2005, alla vigilia della sua chiusura e dopo aver dato a Peter Parker le ragnatele organiche gi\u00e0 viste nell'Uomo Ragno 2099 e nel film \"Spider-Man\", per dedicarsi a produzioni originali per il mercato francese, firmando \u2013 insieme ai suoi colleghi Francisco Herrera e Skottie Young \u2013 un contratto con la Soleil.\nNel 2005 realizza la mini-serie \"Revelations\" per la Dark Horse Comics, ancora una volta su testi di Jenkins.\nNel 2006 Ramos ritorna alla Marvel per lavorare con lo scrittore Marc Guggenheim ai \"tie-in\" di \"Civil War\" della serie \"Wolverine\".\nSuccessivamente nel 2009 disegna 5 episodi della serie \"Avengers: The Initiative\" per la Marvel, sui testi di Christos N. Gage.\nDal 2011 ad oggi, per i testi di Dan Slott, realizza i disegni per le collane americane \"The Amazing Spider-Man\" e \"The Superior Spider-Man\", entrambe dedicate a Spider-Man. Quando la Marvel decide di rilanciare l'universo Marvel dopo il wide-universe crossover \"Secret Wars\" di Jonathan HIckman, Ramos rientra tra i disegnatori prescelti per le nuuove serie mutanti. Gli vengono quindi assegnati i disegni della serie regolare \"Extraordinary X-Men\" (dal n.1 in distribuzione a ottobre 2015), su testi di Jeff Lemire."}
{"id": "25966", "revid": "119982", "url": "https://it.wikipedia.org/wiki?curid=25966", "title": "Zugzwang", "text": "Zugzwang (IPA: ) \u00e8 una parola tedesca che significa \"obbligato a muovere\". Negli scacchi si riferisce alla situazione in cui un giocatore si trova in difficolt\u00e0 perch\u00e9 qualsiasi mossa faccia, \u00e8 costretto a subire lo scacco matto oppure una perdita di materiale, immediata o anche a breve termine.\nDescrizione.\nNormalmente negli scacchi \"avere la mossa\" \u00e8 un vantaggio, in quanto il giocatore pu\u00f2 decidere quali attacchi o difese portare avanti. Lo zugzwang si verifica quando non ci sono mosse vantaggiose possibili. Spesso si verifica nei finali di partita, quando il numero di pezzi sulla scacchiera (quindi il numero di mosse possibili) si riduce.\nNell'immagine a lato, il giocatore \u00e8 obbligato a muovere il re abbandonando la copertura del pedone: di conseguenza chi muove perde la partita. Dato che si tratta di zugzwang sia che muova il Bianco sia che muova il Nero, questo \u00e8 un esempio di \"zugzwang reciproco\"; \u00e8 una situazione che accade spesso nei finali di partita che coinvolgono solo re e pedoni, finali detti \"in opposizione\", dove entrambi i giocatori cercano di raggiungere l'opposizione del proprio re rispetto all'altro, in modo che alla mossa seguente l'avversario debba abbandonare il pedone.\nEsistono molte possibili posizioni di zugzwang, rare in apertura, non molto frequenti nel mediogioco e pi\u00f9 frequenti nel finale.\nIn apertura, generalmente entrambi i giocatori hanno la possibilit\u00e0 di sviluppare i pezzi, oppure, al limite, di poter fare mosse d'attesa, al limite con il re, se non si pu\u00f2 fare di meglio.\nNel mediogioco, soprattutto quando si verificano attacchi multipli, \u00e8 possibile che uno dei giocatori, per difendere tutti i propri punti deboli, si trovi costretto a legare tutti i propri pezzi a una difesa passiva, privandoli della loro libert\u00e0 di movimento.\nNel finale, dato il materiale ridotto, avere i pezzi in posizione passiva, magari bloccati a causa di una inchiodatura porta facilmente allo zugzwang; nel caso in cui sulla scacchiera si trovino solo re e pedoni, con pedoni bloccati, se uno dei due re si trova in posizione ristretta, lo zugzwang \u00e8 molto frequente.\nImmortal Zugzwang.\nLa partita S\u00e4misch - Nimzowitsch (Copenaghen 1923), viene detta \"Immortal Zugzwang\" perch\u00e9 la posizione finale \u00e8 considerata una rarissima situazione di zugzwang nel centro partita. Il Bianco ha poche mosse di pedone che non perdono materiale, ma alla fine dovr\u00e0 comunque muovere uno dei suoi pezzi. Se giocasse Tc1 o Td1, il Nero imprigionerebbe la donna bianca con \u2026Te2; la mossa Rh2 condurrebbe a \u2026T5f3, intrappolando nuovamente la donna (il Bianco non potrebbe giocare Axf3 perch\u00e9 l'alfiere sarebbe inchiodato; g4 porterebbe a \u2026T5f3; Axf3 Th2#). Altre mosse del Bianco porterebbero comunque a perdite di materiale.\nEsempi.\nNel diagramma 1, le sequenze:\nportano tutte alla sconfitta.\nNel diagramma 2, le sequenze:\nNel diagramma 3:"}
{"id": "25970", "revid": "1305772", "url": "https://it.wikipedia.org/wiki?curid=25970", "title": "Tossicologia", "text": "La tossicologia \u00e8 la branca della farmacologia, il cui interesse si estende anche alla chimica, che studia sintomi, meccanismi e trattamenti degli avvelenamenti di persone e animali ad opera di droghe, veleni o farmaci. Il principale parametro per determinare la tossicit\u00e0 di una sostanza \u00e8 la dose: infatti, quasi tutte le sostanze, in certe dosi o in determinate circostanze possono essere tossiche. Quest'ultimo concetto \u00e8 ben riassunto dalla frase attribuibile a Paracelso: \"omnia venenum sunt nec sine veneno quicquam existit. dosis sola facit ut venenum non fit\" [trad. ogni cosa \u00e8 veleno, non esiste cosa che non lo sia. Solo la dose fa s\u00ec che (una sostanza) non divenga veleno].\nLo studio tossicologico riveste particolare importanza durante la fase di sperimentazione preclinica di un farmaco, prima della sua eventuale immissione in commercio, e nell'industria cosmetica.\nGeneralit\u00e0.\nIl compito principale della tossicologia \u00e8 comprendere l'azione diretta o indiretta delle sostanze coinvolte in episodi di intossicazione e degli enzimi coinvolti nel loro metabolismo. Molte sostanze considerate veleni sono infatti tossiche solo indirettamente. Un esempio \u00e8 il metanolo che non \u00e8 velenoso di per s\u00e9, ma solo in quanto convertito in formaldeide nel fegato. Sono molte poi le sostanze le cui molecole diventano tossiche nel fegato per l'azione combinata di altre sostanze esterne, come nel caso del paracetamolo in presenza di alcol. Inoltre, a causa dei meccanismi di stimolazione reciproca degli enzimi, molte sostanze diventano tossiche solo in combinazione con altre. La variabilit\u00e0 genetica di certi enzimi del fegato rendono poi variabile la tossicit\u00e0 di molte sostanze da un individuo ad un altro.\nTra i compiti della tossicologia vi sono quindi anche quelli di identificare quali enzimi del fegato rendono tossica una determinata sostanza, quali sono le sostanze tossiche prodotte, sotto quali condizioni e in quali individui avviene tale trasformazione, e con quali metodi si possono contrastare le intossicazioni stesse. Di notevole importanza, nello studio del metabolismo dei tossici, \u00e8 conoscere il meccanismo con il quale agiscono i componenti della famiglia del citocromo P-450, fondamentali nel processo di detossificazione all'interno dell'organismo.\nL'entit\u00e0 del danno biologico procurato da una sostanza tossica \u00e8 legata a diverse variabili, tra le principali si citano: \nGli effetti clinici tossicologici possono manifestarsi in modo acuto, subacuto, subcronico o cronico. Tra gli effetti cronici figurano la possibilit\u00e0 di sviluppare un tumore a causa dell'esposizione a sostanze cancerogene, oltre a possibili effetti mutageni e teratogeni.\nLa tossicologia tende a studiare in maniera distinta gli effetti tossici in base a due maggiori categorie: tossicit\u00e0 organo-mirata e tossicit\u00e0 non organo-mirata.\nIndici tossicologici.\nGli indici tossicologici forniscono un'indicazione della concentrazione di una sostanza in corrispondenza della quale una sostanza manifesti tossicit\u00e0.\nAlcuni indici tossicologici comunemente impiegati sono:\nTossicologia \"in vitro\".\nL'esigenza di ridurre l'impiego di animali da laboratorio, oltre alla necessit\u00e0 di sviluppare modelli alternativi affidabili per la valutazione dei potenziali effetti tossici di una data sostanza, ha portato allo sviluppo di metodiche alternative di indagine \"in vitro\" basate solitamente sull'utilizzo di colonie batteriche oppure singole cellule come quelle gametiche o staminali embrionali.\nAbbreviazioni.\nAccanto alle sigle degli indici tossicologici (ad esempio \"LD50\" o \"LC50\") possono essere specificate altre abbreviazioni che identificano la via di assunzione della sostanza tossica e il soggetto (uomo o cavia) al quale si riferisce la grandezza.\nAd esempio, con la sigla \"ORL MUS LD50\" si fa riferimento all'LD50 misurato per un topo (MUS) nel caso di assunzione della sostanza in esame per via orale (ORL).\nLe sigle che identificano le vie di assunzione sono:\nLe sigle che identificano i soggetti testati sono:\nSistematica tossicologica.\nNella sua organizzazione di scienza sistematica, la tossicologia approfondisce lo studio della struttura chimica delle sostanze, delle loro propriet\u00e0 e del loro effetto su un organismo vivente suddividendo i seguenti principali agenti tossici:\nSperimentazione tossicologica di un farmaco su animali.\nL'indagine preclinica tossicologica sull'animale serve per definire la minima dose che produce effetti tossici e la massima che non induce alcun effetto (concentrazione minima tossica e concentrazione minima efficace), definire la relazione tra dose terapeutica e dose tossica, individuare quale struttura cellulare, organo o sistema sia il bersaglio della tossicit\u00e0, definire le caratteristiche dell'effetto tossico della molecola o dei suoi metabiliti e stabilire le reversibilit\u00e0 o meno degli effetti tossici. Ci\u00f2 \u00e8 reso possibile dai modelli animali, soprattutto transgenici e knockout. Le fasi previste da questa sperimentazione sono:"}
{"id": "25973", "revid": "767487", "url": "https://it.wikipedia.org/wiki?curid=25973", "title": "Pier Adolfo Tirindelli", "text": "Biografia.\nPerfezionati a Parigi gli studi iniziati a Milano, ottenne nel 1883 la cattedra di violino presso il Conservatorio di Venezia del quale fu direttore dal 1893 al 1895. Stabilitosi poi negli Stati Uniti, fu docente di violino e direttore d'orchestra presso il Conservatorio di Cincinnati.\nTorn\u00f2 in Italia nel 1922 completando la sua melodica vena creativa, gi\u00e0 affermata nelle opere \"Atenaide\", del 1892 e \"Blanc et noir\", del 1897, con la produzione di numerose romanze per canto e pianoforte.\nNella citt\u00e0 natale gli \u00e8 stata dedicata una via."}
{"id": "25980", "revid": "838137", "url": "https://it.wikipedia.org/wiki?curid=25980", "title": "460 a.C.", "text": ""}
{"id": "25981", "revid": "2", "url": "https://it.wikipedia.org/wiki?curid=25981", "title": "Bartolomeo Suardi", "text": ""}
{"id": "25984", "revid": "13930", "url": "https://it.wikipedia.org/wiki?curid=25984", "title": "Intel 4004", "text": " \nL'Intel 4004 \u00e8 stato un microprocessore monolitico prodotto e commercializzato dalla Intel nel 1971.\nRitenuto il primo microprocessore nella storia dell'informatica, \u00e8 stato anche il primo prodotto da Intel, dato che inizialmente l'azienda produceva solo chip di memoria.\nInizialmente utilizzato solo dal produttore di calcolatrici Busicom, fu poi commercializzato da Intel grazie ad un accordo con l'azienda giapponese per poter impiegare il chip in sistemi che non fossero calcolatrici in cambio di una riduzione del prezzo della fornitura dei componenti MCS-4.\nStoria.\nL'accordo fra Intel e Busicom.\nA met\u00e0 del 1969 un gruppo di ingegneri dell'azienda giapponese Busicom, fra cui Masatoshi Shima, venne in California a visitare la Intel che allora era una \u201cstartup\u201d, cio\u00e8 un'azienda da poco avviata. Il loro obiettivo era negoziare lo sviluppo di sette circuiti integrati necessari per realizzare il loro progetto di una serie di calcolatrici da tavolo.\nIl capo del dipartimento di \"Application Research\", Ted Hoff, dopo aver esaminato l'architettura Busicom, inizialmente ripartita su sette chip, di cui 3 erano dedicati a fare la funzione di una CPU specializzata, ebbe l'idea di semplificarla in soli quattro chip, implementando la CPU in un unico chip. La proposta di Hoff consisteva in un'architettura a blocchi ed un set di istruzioni formulate con l'aiuto del suo assistente Stanley Mazor; l'idea fu proposta a Busicom, che accett\u00f2 e il gruppo rientr\u00f2 in Giappone nel mese di ottobre del 1969. Ted Hoff a questo punto considerava finito il suo lavoro ed il progetto fu trasferito ad un altro dipartimento, il dipartimento MOS di cui era a capo Les Vadasz. N\u00e9 Hoff n\u00e9 Mazor dettero ulteriori contributi nelle critiche fasi di design e sviluppo del progetto in quanto non erano progettisti di chip e non avrebbero potuto progettare un chip della complessit\u00e0 del 4004.\nGli interventi di Federico Faggin.\nIl progetto langu\u00ec per molti mesi accumulando un grande ritardo rispetto ai tempi pattuiti con la Busicom, finch\u00e9 Federico Faggin fu assunto da Vadasz alla Intel come capo-progetto e designer dei chip agli inizi di aprile del 1970. Faggin prepar\u00f2 una nuova tabella di marcia che richiedeva l'aiuto di un secondo ingegnere per ridurre il ritardo. La Busicom accett\u00f2 la nuova tempistica e Shima rimase in California per sei mesi ad aiutare Faggin. Shima era un software e logic designer, e non aveva alcuna esperienza di chip design, per\u00f2 aveva molta voglia di imparare ed affianc\u00f2 Faggin, per sei mesi, collaborando con lui soprattutto nella delicata fase di controllo dei circuiti e della logica. Tornato in Giappone Shima si occup\u00f2 poi di sviluppare il software per la calcolatrice, il primo prodotto commerciale che us\u00f2 il 4004.\nLa produzione e commercializzazione.\nLavorando con grande accanimento Faggin riusc\u00ec a completare il progetto con successo nel tempo record di nove mesi. Il 4004 fu completamente funzionale verso la met\u00e0 di marzo 1971. Faggin in seguito convinse i manager della Intel a introdurre il chip sul mercato anche se il progetto originale era un progetto esclusivo per il cliente Busicom. Busicom aveva infatti richiesto un abbassamento del costo dei chip della famiglia MCS-4, ed Intel accett\u00f2 a patto di poter usare la nuova CPU in sistemi che non fossero calcolatrici elettroniche. Busicom accett\u00f2 e nel novembre 1971 Intel annunci\u00f2 al pubblico il 4004 con lo slogan \"Annuncing a new era of integrated electronics\".\nL'Intel 4004 fu messo in commercio con un formato a 16 piedini \"dual in-line\" il 15 novembre 1971. Fu seguito l'anno successivo dall'8008, formato da 3.300 transistor, e dall'Intel 4040.\nDescrizione.\nIl 4004 era costituito da circa 2.300 transistor, nello specifico, l'Intel 4004 era la CPU della famiglia denominata MCS-4, un insieme di 4 chip: gli altri componenti erano memorie e circuiti di input/output che potevano essere utilizzati per realizzare un computer completo. Pi\u00f9 in dettaglio, il 4001 era una ROM (read-only memory) con 4 linee di output; il 4002 era una RAM (random access memory) con 4 linee di I/O (ingresso/uscita) e il 4003 era un registro a scorrimento statico da usare per espandere le linee di I/O (per esempio, per fare la scansione di una tastiera o per controllare una stampante). Gli elementi funzionali integrati del 4004 erano i seguenti:\nA differenza dei microprocessori contemporanei, il 4004 includeva anche il controllo dei bus di memoria e di I/O che non sono normalmente gestiti dal microprocessore. Pertanto il 4004 non solo era una CPU completa, ma presentava funzionalit\u00e0 addizionali che normalmente non sono considerate compito della CPU.\nFederico Faggin ha detto: \"l'essenza del primo microprocessore \u00e8 il suo design in silicio\" perch\u00e9 ai tempi dell'implementazione del microprocessore molti ingegneri sapevano come definire architetture di CPU e fare progetti logici, ma nessuno prima dell'Intel 4004 era ancora riuscito a realizzare un microprocessore monolitico in silicio. Fu proprio la nuova tecnologia MOS Silicon Gate, con porta auto-allineante (\"self-aligned gate\") creata da Faggin alla Fairchild nel 1968 ed adottata poi da Intel per costruire memorie, che rese possibile realizzare il 4004, la prima CPU su un singolo chip. Tale tecnologia con l'aggiunta di nuove tecniche circuitali ed una nuova metodologia di progetto, tutte invenzioni di Faggin, rese possibile realizzare chip con una frequenza di clock circa 5 volte superiore alla tecnologia precedente, usando met\u00e0 dell'area di silicio richiesta dalla vecchia tecnologia. Senza queste innovazioni non sarebbe stato possibile realizzare il primo microprocessore nel 1971 (che altrimenti sarebbe stato troppo lento e costoso per essere utile).\nCollezionismo.\nL'Intel 4004 \u00e8 uno dei chip pi\u00f9 ricercati nell'area del collezionismo. I pi\u00f9 preziosi sono i 4004 dorati e bianchi, con visibili le cosiddette \"tracce grigie\" sulla zona bianca (il package originale). Nel 2004 questi chip sono stati venduti intorno ai \u20ac 400 su eBay. Le versioni leggermente meno preziose sono i chip bianchi e dorati senza le tracce grigie, che hanno una quotazione tra i \u20ac 200 e i \u20ac 250. Altri chip ricercati dai collezionisti sono gli Intel 4040.\nCuriosit\u00e0.\nFaggin ha inciso le sue iniziali sul microprocessore; in un angolo dell'integrato si pu\u00f2 leggere in piccolo la scritta \"F.F.\"."}
{"id": "25990", "revid": "1543377", "url": "https://it.wikipedia.org/wiki?curid=25990", "title": "Andrew Wiles", "text": "Biografia.\nNel 1971 si iscrisse al Merton College dell'Universit\u00e0 di Oxford e vi consegu\u00ec un B.A. nel 1974. Nello stesso anno entr\u00f2 nel Clare College dell'Universit\u00e0 di Cambridge per iniziare gli studi di dottorato e, sotto la guida di John Coates, affront\u00f2 la teoria di Iwasawa per lo studio delle curve ellittiche. Nel 1979 prepar\u00f2 la dissertazione dal titolo \"Reciprocity Laws and the Conjecture of Birch and Swinnerton-Dyer\" (Le leggi di reciprocit\u00e0 e la congettura di Birch e Swinnerton-Dyer), avendo John Coates come \"advisor\", e nel 1980 consegu\u00ec il Ph.D.\nSi rec\u00f2 poi per un periodo di studio a Bonn e verso la fine del 1981 si trasfer\u00ec negli USA, dove gi\u00e0 aveva tenuto un insegnamento presso l'Universit\u00e0 di Harvard, per occupare un posto presso l'Institute for Advanced Study e qui nel 1982 fu nominato professore. Nello stesso anno divent\u00f2 professore visitatore a Parigi e nel 1985 e 1986, grazie a una Guggenheim Fellowship, trascorse un periodo di studio a Parigi presso l'Institut des Hautes \u00c9tudes Scientifiques e presso l'\u00c9cole Normale Sup\u00e9rieure.\nNel 1985 Kenneth Alan Ribet, servendosi di risultati di Jean-Pierre Serre e Barry Mazur, dimostr\u00f2 la cosiddetta congettura epsilon enunciata da Gerhard Frey secondo la quale l'ultimo teorema di Fermat segue dalla congettura di Taniyama-Shimura. Questa, nota anche come congettura di Taniyama-Shimura-Weil, sostiene che ogni curva ellittica sui razionali pu\u00f2 essere parametrizzata da forme modulari. Dunque se un'equazione: formula_1 viola l'ultimo teorema di Fermat, la curva della forma\nnon pu\u00f2 essere modulare e viola la congettura di Taniyama-Shimura.\nColpito, Wiles abbandon\u00f2 le altre ricerche per concentrarsi sulla dimostrazione di questa congettura. Dal 1985 al 1992 si concentr\u00f2 in un lavoro solitario condividendo progetto e idee solo con Nicholas Katz, un altro professore di matematica di Princeton. Si serv\u00ec della teoria delle deformazioni delle rappresentazioni di Galois, di risultati sulla congettura di Serre sulla modularit\u00e0 delle rappresentazioni di Galois, di complesse propriet\u00e0 aritmetiche delle algebre di Hecke. Nel 1992 ritenne di essere vicino al completamento della dimostrazione che le curve ellittiche semistabili sui razionali sono modulari, una forma ridotta della congettura di Taniyama-Shimura, tuttavia sufficiente per provare l'ultimo teorema di Fermat. La dimostrazione fu un \"tour de force\" tecnico e introdusse molte idee nuove.\nEgli ingegn\u00f2 quindi una presentazione \"drammatica\" dei suoi risultati: nel giugno del 1993 annunci\u00f2 tre seminari al Newton Institute dell'Universit\u00e0 di Cambridge senza indicare gli argomenti da trattare; i partecipanti ai due primi seminari intuirono che stava per essere enunciata la dimostrazione del famoso teorema e il terzo seminario, il 23 giugno, si svolse in un'aula sovraffollata di matematici entusiasti. Nei mesi successivi il manoscritto della dimostrazione circol\u00f2 solo in una cerchia ristretta di addetti ai lavori. La prima versione della dimostrazione dipendeva dalla costruzione di un oggetto chiamato il sistema di Eulero e nella sua dimostrazione furono trovate alcune lacune.\nWiles dovette ancora lavorare per avvalorare i collegamenti deduttivi cui era pervenuto. In questo lavoro, nel quale riprese tecniche utilizzate per i primi tentativi, lo aiut\u00f2 Richard Lawrence Taylor, uno dei suoi primi studenti di dottorato a Princeton. Finalmente il 19 settembre 1994 Wiles giunse al superamento delle difficolt\u00e0 finali, apparse insormontabili, raggiungendo tra l'altro la dimostrazione della perfetta complementarit\u00e0 matematica delle tecniche usate (analitiche e geometriche), risultato di per s\u00e9 di enorme valore, costituendo una parte innovativa della tecnica matematica usata, e poi anche la dimostrazione del teorema stesso. \nL'enorme lavoro svolto interess\u00f2 in maniera approfondita diverse branche della matematica, con perfezionamento originale di strumenti potenti ed inediti. Il lavoro fu documentato da due articoli: il primo, pi\u00f9 corposo, esaminava la maggior parte della dimostrazione. Il secondo ne permetteva la chiusura, con la completa definizione della complementarit\u00e0 delle parti:\nNei mesi successivi la dimostrazione super\u00f2 il vaglio della comunit\u00e0 matematica e nel 1998 fu accettata in via ufficiale dall'Unione matematica internazionale, nella quale sono consociate tutte le associazioni di matematici. Il risultato ottenuto procur\u00f2 a Wiles parecchi prestigiosi riconoscimenti: nel 1995 lo Schock Prize svedese e il Prix Fermat della Universit\u00e9 Paul Sabatier; nel 1996 la Royal Medal britannica, il Cole Prize della AMS e il Wolf Prize, oltre all'elezione a membro straniero della statunitense National Academy of Sciences; nel 1997 il Faisal Prize della saudita King Faisal Foundation, e il Premio Wolfskehl destinato specificamente alla dimostrazione dell'enunciato di Fermat; nel 1998 il premio speciale della International Mathematical Union, consegnato in occasione del congresso IMC1998 tenutosi a Berlino.\nNel 2016 gli fu assegnato il Premio Abel: \"\"The Norwegian Academy of Science and Letters has decided to award the Abel Prize for 2016 to Sir Andrew J. Wiles (62), University of Oxford, for his stunning proof of Fermat's Last Theorem by way of the modularity conjecture for semistable elliptic curves, opening a new era in number theory\"\u201d.\nBibliografia.\nUn bestseller su Wiles e sulle vicende della sua scoperta."}
{"id": "25993", "revid": "79968", "url": "https://it.wikipedia.org/wiki?curid=25993", "title": "Commodore 64", "text": "Il Commodore 64 (abbreviazioni diffuse: C64, C=64) \u00e8 un home computer della Commodore Business Machines Inc. commercializzato dal 1982 al 1994.\nFu immesso sul mercato due anni dopo il Commodore VIC-20, con capacit\u00e0 di memoria, grafiche e sonore superiori rispetto a quest'ultimo, oltre a una buona compatibilit\u00e0 con le sue periferiche. La macchina venne venduta sino al fallimento della societ\u00e0, ed \u00e8 stata la pi\u00f9 venduta nella storia dell'informatica, con diversi milioni di unit\u00e0 prodotte e vendute. Il successivo Commodore 128 ne mantenne la compatibilit\u00e0 hardware e software grazie a una modalit\u00e0 dedicata.\nStoria.\nIl progetto e la realizzazione.\nNel gennaio 1981, la MOS Technology Inc., acquisita dalla Commodore International cinque anni prima, cominci\u00f2 il progetto dei chip grafico e sonoro per una nuova generazione di console per videogiochi. Il lavoro di progettazione per i chip fu completato in novembre, ma il progetto della console venne cancellato dopo un \"meeting\" con il presidente della Commodore, Jack Tramiel, il quale voleva che i chip formassero la base per un computer con 64\u00a0kB di RAM, il doppio del quantitativo di RAM di molti dei personal computer disponibili nel tardo 1981. Sebbene 64 kB di RAM fossero all'epoca molto costosi, Tramiel sapeva che i prezzi della DRAM stavano crollando e che sarebbero alla fine calati a un livello accettabile prima di passare alla produzione di massa.\nAlla squadra di progettazione furono dati meno di due mesi per sviluppare un prototipo che potesse essere mostrato all'International Winter Consumer Electronics Show, nel gennaio 1982. Il costo di costruzione si sarebbe aggirato attorno ai 135 dollari, grazie all'integrazione verticale e, pi\u00f9 crucialmente, ai vantaggi della fabbricazione dei circuiti integrati della MOS Technology, questo rendeva possibile un ampio margine di guadagno con il quale lavorare. Il nome adottato dalla casa costruttrice per il nuovo prodotto fu inizialmente \"Commodore VIC-40\", ma prima della distribuzione venne cambiato in Commodore 64, dalla quantit\u00e0 di RAM installata.\nLa presentazione al pubblico.\nIl Commodore 64 \u00e8 stato annunciato all'International Winter Consumer Electronics Show del 1982 (7\u201310 gennaio 1982 \u2013 Las Vegas Convention Center \u2013 Las Vegas, Nevada, Stati Uniti) durante il quale ne \u00e8 stato anche mostrato un prototipo. Cinque mesi dopo \u00e8 stato presentato in anteprima mondiale all'International Summer Consumer Electronics Show del 1982 (6\u20139 giugno 1982 \u2013 McCormick Place \u2013 Chicago, Illinois, Stati Uniti), sebbene, in realt\u00e0, sia stato presentato qualche giorno prima (26-29 Maggio 1982) a Tokyo, in Giappone, al Ryutsu Center Inc. Exhibition Hall, come descritto dalla rivista di Commodore Japan Vic! - numero 7. Nell'agosto 1982 \u00e8 incominciata la vendita al dettaglio negli Stati Uniti con un prezzo di lancio di 595 dollari. Il Commodore 64 venne inizialmente costruito usando lo stesso \"chassis\" del VIC-20 al fine di mantenere bassi i costi di produzione, poco dopo venne dotato di un proprio case, simile a quello del VIC 20 ma di diverso colore.\nIn Italia il Commodore 64 \u00e8 stato presentato in anteprima allo SMAU del 1982 (17\u201323 settembre 1982 \u2013 Fiera di Milano \u2013 Milano) dove Commodore International Ltd. era presente ufficialmente con un proprio stand. I visitatori non poterono vederlo in funzione, visto che la macchina era spenta e dentro una vetrinetta posizionata al centro dello stand. L'importazione e la distribuzione autorizzata del Commodore 64 in Italia venne curata direttamente dalla Commodore International Ltd. attraverso la propria consociata italiana Commodore Italiana S.r.l. che lo rese disponibile per la vendita al dettaglio a partire dal marzo 1983 con un prezzo di listino di 973.500 lire.\nIl prezzo di base fu poi portato come propaganda a circa 800.000 in abbinamento alla rivista \"Bacic\".\nDa l\u00ec in poi il \"il biscottone\" super\u00f2 per vendite lo ZX Spectrum.\nIl successo sul mercato.\nIl C64 fronteggi\u00f2 una vasta gamma di macchine concorrenti gi\u00e0 appena dopo l'apparizione sul mercato; negli Stati Uniti d'America i pi\u00f9 grandi concorrenti furono l'Atari 800 e l'Apple II. L'Atari 800 era molto simile nell'architettura, ma era molto costoso da costruire, mentre l'Apple II non poteva pi\u00f9 competere con l'hardware del C64, anche se la sua espandibilit\u00e0 a slot interni rimaneva una caratteristica assente nel C64. Nel Regno Unito i concorrenti principali del C64 erano l'Amstrad CPC e soprattutto lo ZX Spectrum prodotto dalla Sinclair Research Ltd; quest'ultimo, distribuito qualche mese prima del C64 e venduto a quasi met\u00e0 del suo prezzo, in un primo momento registr\u00f2 un maggior numero di vendite ma alla fine non riusc\u00ec a fronteggiare le vendite della macchina della Commodore.\nLa chiave del successo del C64 furono le aggressive tattiche di marketing, che portarono a venderlo nei grandi magazzini, nei discount e nei negozi di giocattoli, oltre che nella rete di rivenditori autorizzati. Questo, insieme con una grandissima disponibilit\u00e0 di software e in particolare di videogiochi, consent\u00ec alla macchina di competere con le console per videogiochi. Il successo del C64 contribu\u00ec anche in modo significativo all'uscita di scena della Texas Instruments dal mercato degli home computer, dopo aver prodotto TI-99/4A.\nLa \"demoscene\".\nAll'epoca della sua introduzione negli anni ottanta le capacit\u00e0 grafiche del C64 erano uguagliate solo dalla famiglia Atari a 8 bit. Grazie alle sue avanzate potenzialit\u00e0 grafiche e sonore, il C64 ha dato un importante contributo alla nascita della sottocultura informatica conosciuta come demoscene.\nTuttavia la differenza tra i C64 PAL e quelli NTSC, in quanto i due standard televisivi causano problemi di compatibilit\u00e0, ha fatto s\u00ec che la maggior parte delle demo prodotte abbiano funzionato solo sulla versione PAL, pi\u00f9 diffusa.\nLe periferiche, lo sviluppo e la fine.\nFurono realizzate diverse periferiche per la macchina, come ad esempio l'unit\u00e0 a nastro magnetico \"datassette\", l'unit\u00e0 a dischi floppy il \"Commodore 1541\" (che conobbe ulteriori evoluzioni come il Commodore 1571 e il Commodore 1581) i monitor \"Commodore 1701\" e \"Commodore 1702\" da utilizzare alternativamente alla televisione, il \"Commodore 1311\", un joystick dotato di un solo pulsante di fuoco, il \"Commodore 1351\", un mouse a due tasti con connettore a nove pin da collegare a una delle due porte per joystick, il modem \"Commodore 1650\" e alcuni modelli di stampante; a questi si aggiunsero anche le periferiche prodotte da terze parti.\nNel 1984 la Commodore distribu\u00ec l'SX-64, una versione portatile del C64. L'SX-64 si distingueva per essere il primo computer portatile \"a colori\". L'unit\u00e0 base comprendeva uno schermo CRT da 127\u00a0mm e un floppy disk drive 1541. Nello stesso anno fu prodotta una apposita cartuccia - la Epyx FastLoad - per abbreviare i tempi di caricamento del software.\nNel 1986 la Commodore mise in vendita il Commodore 64C, identico all'originale in termini di funzionalit\u00e0, ma con un nuovo case che seguiva la linea estetica del C128 (commercializzato l'anno precedente) e una nuova versione del MOS SID. Negli USA il C64C veniva spesso venduto con il sistema operativo GEOS, dotato di interfaccia grafica. Vennero anche realizzate tastiere musicali da agganciare sopra il case, sia da parte della stessa Commodore sia da terzi, ogni prodotto era corredato da software per produrre musica; un accessorio simile fu prodotto anche in Italia, dalla societ\u00e0 SIEL: il programma era CMK25, abbinato al corso di musica \"7 note bit\" dell'editore Jackson, che produsse un modello differente, specifico per il 64C.\nIl C64 continu\u00f2 ad avere un notevole successo sino all'inizio degli anni novanta; nel 1990 venne immesso sul mercato il Commodore 64 Games System, che consisteva principalmente in una scheda madre del C64 modificata per orientare il connettore per le cartucce in posizione verticale, in modo da consentire l'inserimento delle stesse dall'alto. Anzich\u00e9 presentarsi all'avvio con l'interprete BASIC, veniva mostrata una schermata per invitare l'utente all'inserimento di una cartuccia. Il C64GS fu un altro fallimento per la Commodore: non fu neppure commercializzato fuori dall'Europa, e le moltissime unit\u00e0 rimaste invendute furono svendute nel tentativo di liberare i magazzini. Tra il 1990 e il 1991 fu progettato un potenziale successore avanzato del C64, il Commodore 65, ma che non fu mai immesso nel mercato. Sebbene gli ultimi modelli vennero prodotti sino al termine del 1992, nel marzo 1994 venne annunciata al ceBIT la fine totale della produzione; la Commodore International fall\u00ec il mese successivo.\nGli anni 2000 e il rinnovato interesse.\nA partire dai primi anni 2000 si \u00e8 avuto un nuovo interesse per la macchina: nel 2001 inizi\u00f2 le pubblicazioni una rivista web dedicata di nome \"Scene World Magazine\", e nell'estate del 2004 il costruttore di PC Tulip Computers BV annunci\u00f2 il C64 Direct-to-TV, un'implementazione di un C64 in un sistema embedded contenuto all'interno di un joystick modello \"Competition Pro\" e contenente 30 giochi precaricati in ROM. Progettato da Jeri Ellsworth, una progettista di computer autodidatta, si basava sull'hardware originale del C64, seppur con varie limitazioni, e contenente una ROM con 30 videogiochi precaricati. \u00c8 possibile anche effettuare \"hacking\" vari che ne rendono possibile la connessione a una tastiera PS2 e a un drive 1541-compatibile. Al suo interno vi era un unico circuito integrato ASIC funzionante internamente a 32\u00a0MHz, sul quale si trovano i microprocessori MOS 6510, il MOS VIC-II, il SID, il CIA, e un MOS 906114-1 PLA. Il prodotto era pubblicizzato su QVC negli USA nella stagione natalizia 2004. Con l'affermarsi del retrocomputing, vennero inoltre sviluppati software che la supportassero, come ad esempio un browser web chiamato \"the Wave\", un sistema operativo grafico stile UNIX o QNX chiamato \"WiNGs\" (supporta il multitasking e ha un client IRC e un programma email), alcune demo e il videogioco \"Metal Dust\", uno sparatutto. Altra periferica \u00e8 il Moog Song Producer, interfaccia MIDI prodotta dalla Moog.\nNel 2011 Commodore USA realizz\u00f2 il Commodore64x, un PC con chassis della stessa forma del modello del 1982 che utilizzava una distribuzione GNU/Linux dedicata all'home computer, chiamata Commodore OS Vision, basata su Ubuntu 10.10. La macchina in versione basica era dotata di microprocessore Intel Atom dual core e di hard disk di 160 GB, con porte USB e una porta VGA. In Italia la macchina \u00e8 stata commercializzata da Amibyte, tuttavia dopo il fallimento della societ\u00e0 statunitense nel 2013 ne terminarono le vendite.\nNell'estate 2015 una societa di nome \"Commodore Business Machines\", creata da Massimo Canigian, Carlo Scatolini e Paolo Besser annunci\u00f2 di mettere sul mercato telefonico il primo smartphone Android con marchio Commodore, denominato Commodore PET Phone, prodotto in collaborazione con l'azienda telefonica cinese Orgtec. Il telefono si basa su una CPU ARM Cortex-A8 e una scheda grafica Qualcomm Snapdragon e si basa sul sistema operativo Android Lollipop 5.0. Inoltre \u00e8 stato confermato che saranno inclusi due emulatori per girare i vecchi software e giochi degli originali Commodore 64 e Amiga.\nNel 2018, Retro Games Ltd. e Koch Media hanno immesso sul mercato una riedizione miniaturizzata del Commodore 64 chiamata \"TheC64 Mini\", che include al suo interno l'interprete BASIC dell'home computer e 64 giochi precaricati all'interno di una memoria ROM. In Italia \u00e8 disponibile dal 29 marzo dello stesso anno. Nel giugno del 2019 ne \u00e8 stata annunciata una nuova versione di dimensioni maggiori, \"TheC64\", dotata di una tastiera funzionante e di un joystick dotato di microswitch, la cui presenza sul mercato \u00e8 stata prevista per dicembre di quell'anno.\nCaratteristiche tecniche.\nIl C64 utilizzava come microprocessore il MOS Technology 6510, con 64\u00a0kB di DRAM e 20\u00a0kB di ROM con il KERNAL e con interprete BASIC in versione 2.0, mentre la grafica e il sonoro disponevano ognuno di un processore dedicato: il video era gestito dal MOS VIC-II e l'audio dal MOS SID. Poich\u00e9 il processore 6510 poteva utilizzare un metodo di indirizzamento capace di gestire 64 KB di memoria in tutto, 20\u00a0kB della RAM erano nascosti dalla ROM. Un registro permetteva di mappare in memoria la RAM nascosta escludendo la ROM, cosa molto utile nei programmi assembly che non avevano bisogno dell'interprete BASIC.\nIl C64 poteva essere collegato alla presa per l'antenna di un comune televisore. Il segnale emesso era secondo standard diversi e su canali diversi nei vari Stati del mondo: in Italia si utilizzava il canale 36 della quinta banda (UHF), tenuto libero dalle trasmissioni televisive proprio per non avere interferenze con videoregistratori o altri apparati video che potevano essere usati in casa. Vennero anche prodotti dei monitor da parte della stessa Commodore, da collegare all'uscita A/V su un connettore DIN a 5 poli.\nCome il Commodore VIC 20 aveva una\nporta per le cartucce, sebbene di dimensioni pi\u00f9 ridotte, un'uscita RF out, una porta input/output Commodore IEEE-488 e una per il datassette; possedeva, inoltre, una uscita S-Video e due porte joystick a nove pin invece di una. Inoltre, disponeva di un bus che dava la possibilit\u00e0 di formare un collegamento in cascata di vari dispositivi: una periferica (un drive per floppy disk da 5 1/4\" o una stampante) connessa al C64 e le altre connesse una all'altra. Allo scopo, la Commodore produsse - attraverso terze parti - il Commodore 4015, che permetteva di connettere fino a 8 Commodore 64 e condividere le loro periferiche.\nIl microprocessore.\nIl microprocessore utilizzato era il MOS 6510, una versione modificata del 6502 con alcuni registri hardware aggiuntivi nelle locazioni $00 e $01 per il datassette, che veniva gestito direttamente dal microprocessore, e per la configurazione di memoria. La frequenza di clock era pari a 1 MHz. Le istruzioni pi\u00f9 semplici prendevano almeno due cicli di clock, mentre quelle pi\u00f9 complicate sette. Il Commodore 64 aveva una potenza di calcolo di una piccola frazione di MIPS, poteva per\u00f2 delegare molti compiti ai due chip dedicati per audio e video. \nEsistevano anche delle schede aggiuntive Z-80, che consentivano di utilizzare lo Zilog Z80 (evoluzione dell'Intel 8080A) sul Commodore 64. Una di queste era la cartuccia CP/M Z80 della Commodore che permetteva di utilizzare tale sistema operativo tramite una combinazione di emulazione hardware/software.\nIl chip video.\nIl Commodore 64 possedeva un chip video (VIC-II) che poteva produrre 16 colori, con la possibilit\u00e0 di creare l'illusione ottica di un numero maggiore di colori, ottenibile con particolari algoritmi software. Aveva una risoluzione video massima di 320 x 200 punti nel modo \"hi-res\" (2 colori possibili per ogni cella 8 x 8), e di 160 x 200 nel modo \"multicolor\" (4 colori possibili per ogni cella 4 x 8, con pixel di larghezza doppia). Il modo testo forniva una visualizzazione di 40 colonne per 25 righe. Il tipo di caratteri di \"default\" era modificabile, poich\u00e9 bastava ordinare al circuito grafico di prelevare le definizioni dei caratteri dalla RAM anzich\u00e9 dalla ROM. Il chip gestiva fino a 8 sprite hardware, cio\u00e8 delle forme grafiche facilmente gestibili dal chip per ottenere immagini e animazioni, disegnate sopra allo schermo tradizionale. Il VIC-II era capace di generare un interrupt in una qualunque linea di scansione del video desiderata. Questo permetteva al programmatore di riprogrammarlo \"al volo\" in modo da usare un set di parametri diverso per zone diverse dello schermo, per esempio per riutilizzare un'altra volta gli 8 sprite, avendone cos\u00ec 16 o anche pi\u00f9 disponibili sullo schermo. I registri del VIC-II sono mappati negli indirizzi di memoria $D000-$D02E (in decimale 53248-53294), quindi nella configurazione normale la RAM a quegli indirizzi non era disponibile contemporaneamente ai registri del VIC-II.\nIl chip audio.\nAlla base c'era il chip SID 6581, progettato da Bob Yannes, che poteva riprodurre tre voci hardware, permettendo la riproduzione della voce umana senza hardware aggiuntivo. A livello di sintesi, il processore costruiva i suoni a partire da quattro forme d'onda basilari - a Impulsi o Quadra, Triangolare, a Dente di Sega, Rumore Bianco - pi\u00f9 l'ADSR. Il numero di voci poteva essere \"aumentato\" mediante tecniche software che aggiungevano campionamenti audio PWM, perch\u00e9 il SID poteva anche campionare segnali analogici, con risoluzione di 4 bit. Anche i registri di controllo del SID, come quelli del VIC-II, erano mappati agli indirizzi $D400-$D41C (decimale 54272-54300).\nIl sistema operativo.\nIl sistema operativo del Commodore 64 era costituito da tre componenti, separati e ma interdipendenti, ovvero:\nIl KERNAL era il kernel adottato dai computer Commodore a 8-bit, utilizzato per la prima volta nel Commodore PET 2001; esso \u00e8 un insieme di routine preposte alla gestione dell'input/output (ovvero dello schermo, della tastiera e di tutte le varie periferiche). Le routine potevano anche essere chiamate dall'utente mediante una \"jump table\" standard: in questo modo, le chiamate alle routine presenti su tutte le versioni del KERNAL funzionavano correttamente su tutti i modelli Commodore a 8-bit (nonostante le differenti mappe di memoria). I programmi in linguaggio macchina potevano cos\u00ec essere scritti pi\u00f9 rapidamente, e avevano un ragionevole grado di portabilit\u00e0. Le subroutine di IRQ (interrupt request) e NMI (non-maskable interrupt) erano collocate in questa ROM: per evitare un blocco del sistema, i programmi che accedevano in lettura alla RAM sottostante vi dovevano piazzare precedentemente una finta routine NMI e disattivare l'IRQ. Il bus era concepito in modo tale che le scritture avvenivano in RAM anche quando la lettura era possibile dalla ROM. Il software scritto in linguaggio macchina, una volta lanciato, disattivava spesso la ROM BASIC per guadagnare ulteriori 12 kB di memoria contigua (gli 8 liberati dalla ROM del Basic e un'area da 4 kB successiva) rispetto ai 38 originali. \nIl monitor in linguaggio macchina era il programma preposto alle funzioni di immissione del testo da parte dell'utente, alloggiato nella medesima ROM del kernel.\nRiguardo l'interprete BASIC all'epoca della commercializzazione il C64 possedeva la versione 2.0 del Commodore BASIC, la stessa del predecessore Commodore VIC-20, per ridurre i costi. Esso si appoggiava al KERNAL per il funzionamento, era di diretta derivazione del Microsoft BASIC e consentiva all'utente di scrivere i programmi in BASIC, e pi\u00f9 in generale di interagire con il sistema operativo, immettendo dei comandi nel modo diretto (come il comando LOAD per caricare un programma, oppure i comandi di gestione dell'unit\u00e0 Commodore 1541). In questo modo era possibile interagire con la macchina. Il BASIC del C64 era privo di comandi per la gestione della grafica bitmap, sprite e di gestione del suono. In ogni caso, malgrado il Commodore BASIC fosse usato anche per dare ordini al sistema operativo e alle periferiche, tale linguaggio non offriva alcun comando grafico e sonoro diretto, e tali potenzialit\u00e0 potevano essere sfruttate solamente con i comandi PEEK e POKE unitamente a lunghi inserimenti di dati in formato numerico decimale. Per questa ragione nacquero diverse estensioni del BASIC del Commodore 64 realizzate da terze parti, come il Simons' BASIC (che aggiungeva 110 nuovi comandi), la cartuccia Super Expander (che aggiungeva 32 comandi) e Ultrabasic della Abacus del 1983 (che aggiungeva 50 comandi).\nPer quanto riguarda la visualizzazione dei caratteri, un chip ROM di 4k conteneva le bitmap 8x8 del particolare doppio set di caratteri di questi computer, in grado di offrire due tipi diversi di visualizzazione: maiuscolo/simboli (default all'accensione) e minuscolo/maiuscolo, con la posizione delle maiuscole e minuscole scambiata rispetto allo standard ASCII. Tali caratteristiche sono ereditate direttamente dal VIC-20. Era possibile ordinare al MOS VIC-II di leggere le forme dei caratteri sulla RAM, in modo da poter utilizzare un set di caratteri personalizzato. La versione svedese e una giapponese del C64 comprendeva una differente ROM dei caratteri e le necessarie modifiche al Kernel per gestirla. La versione giapponese aveva i caratteri locali collocati al posto dei simboli accessibili tramite il tasto modificatore col marchio Commodore (C=) e il tasto Shift Lock diventava \"C= lock\".\nCome in tutti i dialetti del Microsoft BASIC, il comando codice_1 permette di eseguire codice in linguaggio macchina situato a partire da un qualsiasi indirizzo di memoria (punto d'ingresso). Il sistema operativo fornisce molti indirizzi con routine di sistema predefinite. Ad esempio era molto noto il comando SYS 64738, che provoca il reset software della macchina, utile in quanto il C64 non ha un pulsante di reset.\nA causa della numerosa produzione di software CP/M, per poterlo sfruttare fu commercializzata dalla Commodore nel 1983 una cartuccia con dischetto, che carica sul Commodore 64 una versione del sistema operativo. Nel 1986 fu sviluppato, dalla Berkley Softworks, un sistema operativo con interfaccia grafica: GEOS (Graphical Environment Operating System), che ottenne un buon successo e che fu reso disponibile anche per il Commodore 128.\nLe revisioni hardware.\nLa scheda madre del C64 conobbe un certo numero di revisioni, soprattutto per la riduzione dei costi, durante la guerra dei prezzi e per affrontare la concorrenza del nuovo mercato delle macchine a 16-bit. La scheda madre originale del C64 (basata su NMOS) pass\u00f2 per due importanti riprogettazioni e numerose revisioni che cambiavano la posizione dei chip VIC-II, SID e del PLA. Inizialmente una larga fetta dei costi fu abbassata riducendo il numero di alcuni componenti usati, come diodi e resistori.\nIl VIC-II fu prodotto con la tecnologia MOS a 5 micrometri, con una frequenza di 8 MHz, ma poich\u00e9 generava parecchio calore, la MOS Technology implement\u00f2 un DIL ceramico (chiamato \"CERDIP\"). L'integrato ceramico era pi\u00f9 costoso, ma dissipava il calore pi\u00f9 efficacemente della plastica.\nDopo una riprogettazione nel 1983, il VIC-II fu prodotto usando un contenitore plastico di tipo DIL, riducendo di molto i costi, senza per\u00f2 risolvere il problema del calore. Senza un contenitore in ceramica, il VIC-II ha richiesto l'uso di un dissipatore di calore, e per evitare ulteriori costi, la protezione metallica elettromagnetica fu utilizzata come dissipatore di calore per il VIC, anche se non tutte le unit\u00e0 furono equipaggiate con questo tipo di protezione. Molti Commodore 64 venduti nell'Europa furono forniti di una protezione di cartone, ricoperto di uno strato metallizzato.\nL'efficacia della protezione fu molto dubbia, e nel peggior dei modi ha funzionato come isolante, bloccando il flusso d'aria trattenendo il calore generato dai chip SID, VIC e PLA. Il SID fu fabbricato usando la tecnologia NMOS a 6 e 7 micrometri. Il prototipo del SID e quelli presenti in alcuni modelli pre-produzione presentavano un contenitore in ceramica DIL, ma sono estremamente rari (al contrario del VIC-II, pi\u00f9 diffuso ma comunque raro). La maggior parte dei contenitori dei SID erano prodotti in plastica.\nNel 1984, la Commodore fece l'ultima versione della prima scheda madre. Era identica alla versione del 1982, con l'eccezione dei 2 chip DRAM per la memoria, anzich\u00e9 gli originali 8. Questa scheda era siglata ASSY 250466.\nNel 1986 venne messo sul mercato il Commodore 64C con una nuova scheda madre; a partire da tale modello la MOS Technology incominci\u00f2 a utilizzare la tecnologia HMOS nel chipset del C64, col beneficio pi\u00f9 evidente era che richiedeva meno voltaggio e di conseguenza produceva meno calore. Questo miglior\u00f2 l'efficienza dei chip SID e VIC-II. Il nuovo chipset fu rinominato come 85xx. La nuova scheda era pi\u00f9 corta e utilizzava assieme al chipset HMOS, nuovi chip PLA a 64-pin, che integrava molti componenti e chip a transistor. La RAM 2114 color fu integrata nell'ultima versione del PLA. L'ultimo modello a essere prodotto fu la C64E del 1992, revisione a sua volta di quella utilizzata nel C64C.\nUna nota curiosa proviene da alcuni manuali del Commodore 64 che riportano la foto di un esemplare, probabilmente un prototipo, dotato di tasti dalla forma squadrata e dalle serigrafie piuttosto grandi, come quelli tipici dei PET serie 4000. A differenza del VIC-20, che effettivamente fu prodotto anche con tale tastiera, non si ha notizia di una tale variante del Commodore 64 tra gli esemplari di produzione.\nLe periferiche.\nUnit\u00e0 a nastro.\nL'unit\u00e0 a nastro prodotta per il C64 dalla stessa Commodore come memoria di massa era il Datassette modello 1530. Il supporto impiegato per la memorizzazione dei dati era una audiocassetta a nastro magnetico, ampiamente diffusa allora soprattutto per la riproduzione di musica, ma che risultava decisamente pi\u00f9 lenta e fragile dei dischi floppy. L'unit\u00e0 a cassette richiedeva inoltre una periodica pulizia e regolazione dell'azimut, altrimenti diventava sovente inaffidabile nei caricamenti: dopo un certo utilizzo infatti la testina di lettura della periferica perdeva l'allineamento con il nastro. In altri casi gli errori di lettura erano imputabili a nastri di scarsa qualit\u00e0 o che si logoravano in seguito a un loro continuo utilizzo.\nPer velocizzare i tempi di caricamento si diffusero programmi detti \"fast loader\". Tuttavia nel corso del tempo sul mercato erano disponibili anche dispositivi hardware prodotti da terze parti, come ad esempio il Quick Data Drive, prodotto dalla Entrepo anche per VIC-20, che si connette alla porta per il Datassette e utilizza delle cartucce a nastro con velocit\u00e0, capacit\u00e0 e modalit\u00e0 di gestione simili a quelle dei floppy, riuscendo anche a battere in velocit\u00e0 l'unit\u00e0 Commodore 1541 limitatamente al caricamento e salvataggio di programmi; e il Magnum Data Recorder, che tramite una uscita audio dava la possibilit\u00e0 di ascoltare, attraverso un piccolo altoparlante posto al suo interno, il suono registrato sulla cassetta in modo da facilitare il caricamento del programma sul nastro e la regolazione dell'azimut.\nUnit\u00e0 a dischi floppy.\nNel corso degli anni vennero prodotti tre modelli per il Commodore 64:\nCome il Commodore 1540, tali unit\u00e0 vedevano la presenza di un microprocessore che rendeva possibile per tali periferiche operare in modo del tutto indipendente: ad esempio, era possibile formattare un disco floppy e, nel contempo, continuare a scrivere il proprio programma o effettuare un caricamento dall'unit\u00e0 a nastro. \nL'unit\u00e0 a dischi floppy per la macchina era il Commodore 1541, che accettava dischi floppy da 5\u00bc\" e trasferiva dati a velocit\u00e0 molto pi\u00f9 elevata. Il processore MOS 6502, simile a quello del computer principale, propria RAM e un alimentatore elettrico interno; mentre il modello 1541 II ne utilizzava uno esterno. L'unit\u00e0 Commodore 1571 venne prodotta per il Commodore 64C, e seguiva i colori e la linea della nuova versione del C64. Il 1581 invece utilizzava dischi con capacit\u00e0 di 800 kB, tuttavia fu il meno diffuso.\nLa Commodore produsse anche un adattatore IEEE-488-standard, che poteva essere inserito nella porta d'espansione. Sfruttava i drive IEEE, come la SFD-1001 1-megabyte, con i dischi da 5\u00bc pollici, i drive 4040 e 8050 e l'hard disk 9060/9090. A causa della lentezza del 1541 e del costo dell'adattatore e dei drive IEEE, furono venduti dei floppy drive non ufficiali che offrivano maggiore velocit\u00e0 rispetto al 1541, al costo di una minore compatibilit\u00e0.\nStrumenti per le telecomunicazioni.\nCome nel VIC-20, il C64 era privo di un vero chip UART e utilizzava un emulatore software. Questo limit\u00f2 la velocit\u00e0 del bus-dati a 2400\u00a0bit/s, tuttavia cartucce con chip UART, prodotte da terze parti, offrirono prestazioni ottimali.\nIn Italia fu messa in commercio una periferica che si chiamava \"Adattatore Telematico\", approvato dagli standard della Sip (la compagnia telefonica nazionale di allora) e che era una specie di modem venduto a basso prezzo. Questo favor\u00ec le prime trasmissioni di telecomunicazione informatica (telematica) fra utenti. Negli Stati Uniti, la Quantum Computer Services (pi\u00f9 tardi America Online) offriva un servizio online chiamato Quantum Link per il C64 che permetteva chat, download e giochi online. In Inghilterra, Compunet era un servizio online molto popolare per gli utenti C64 (anche se richiedeva modem speciali forniti dalla Compunet), dal 1984 fino ai primi anni '90. In Germania, le leggi restrittive sull'uso della telefonia rallentarono l'impiego dei modem.\nVennero inoltre realizzati alcuni modem da parte della stessa Commodore, il primo dei quali fu il \"Commodore 1650\".\nEspansioni, interfacce e altri dispositivi.\nIl Commodore 64 permette a due persone simultaneamente di impiegare videogiochi: i joystick venivano collegati alle due porte DB-9 situate a lato dello chassis, vicino all'interruttore di accensione. I joystick utilizzabili sono quelli dello standard introdotto da Atari, gi\u00e0 utilizzati anche per il VIC-20, e sul mercato ve ne erano di vari modelli, con funzioni aggiuntive come il fuoco automatico attivabile tramite un pulsante speciale. Tra i joystick pi\u00f9 noti e apprezzati per questo computer ci furono l\"Albatros\", il \"Quickshot\" e il \"Competition Pro\".\nL'espansione di memoria ufficiale, Commodore 1764, era fornita assieme a un alimentatore potenziato e contiene 256\u00a0kB di memoria RAM. Il pi\u00f9 famoso a farne uso \u00e8 stato il sistema operativo grafico GEOS. Come per la famiglia degli Apple II, unit\u00e0 di accelerazione fornite da terze parti fornirono una velocit\u00e0 della CPU maggiore. A causa dei limiti del timer del chip VIC-II, gli acceleratori del C64 erano molto pi\u00f9 complessi e costosi da implementare rispetto a quelli costruiti per gli altri computer. Gli acceleratori basati sul Western Design Center WDC 65C02, che di solito funzionavano a 4\u00a0MHz, e sul 65816 (fino a 20\u00a0MHz), comparirono sul mercato troppo tardi e a un prezzo di 199 dollari, ed ebbero quindi una diffusione limitata. La periferica prodotta da terze parti pi\u00f9 nota fu la SuperCPU della Creative Micro Designs che aumenta la frequenza della CPU a 20\u00a0MHz, e fino a 16\u00a0MB di RAM se si dispone della SuperRamCard. \nErano inoltre disponili cartucce di espansione, come ad esempio quelle prodotte dalla Commodore per il linguaggio CP/M, contenente al suo interno un processore Z80, e la cartuccia di espansione Simons' BASIC che aggiunge 114 comandi non presenti nel BASIC 2.0 del C64. Dopo un periodo iniziale in cui il principale produttore di cartucce di espansione era la stessa Commodore seguita dalla Supersoft britannica, si diffusero molti modelli di produttori vari, che fornivano funzionalit\u00e0 ricorrenti come backup di software su disco, monitor in linguaggio macchina, estensioni del BASIC, fast loader; tra le cartucce pi\u00f9 note e complete c'era la serie Final Cartridge.\nVennero anche messe in commercio tastiere musicali esterne collegate tramite la porta di espansione: la SIEL CMK 49 (commercializzata anche come Music 64 e WersiBoard) e la Sound Expander. Vennero infine anche prodotti dei monitor, come il Commodore 1701 e il 1702 da 13 pollici, successivamente il 1084, 1802 e 1902, quest'ultimo compatibile con i PC IBM.\nModelli principali.\nVenne commercializzato in tre varianti: il Commodore MAX, il Commodore Educator 64 e il Commodore SX-64, commercializzati rispettivamente a partire dal 1982, 1983 e 1984. Dal Commodore 64 sono inoltre derivate due console per videogiochi: il Commodore 64 Games System a partire dal 1990.\nAll'inizio della produzione, Commodore utilizz\u00f2 il case del Commodore VIC-20 ma con un diverso colore. Successivamente con lo sviluppo, nel 1982, del VIC-20 CR (Cost Reduction) fu prodotto un case identico nelle forme ma pi\u00f9 basso (slim case). Il case slim fu adottato anche per Commodore 16.\nLa prima versione (1982).\nLa primissima versione, che si distingue per via della placchetta argento recante la scritta \"Commodore\" da un lato e \"64\" dall'altro, venne prodotta nel 1982. Questa versione utilizza uno \"chassis\" color argento ed \u00e8 chiamata \"Silver Label\" dai collezionisti nelle aste online. Le versioni \"Made in USA\" hanno il logo Commodore stampato su un'etichetta in alluminio satinato mentre quelle prodotti in Germania si differenziano per l'etichetta adesiva in plastica liscia, coi tasti funzione grigi o arancioni (meno diffusi). I \"silver label\" montano la scheda madre ASSY 326298, la \"original\" come veniva chiamata internamente dalla Commodore, quella derivata direttamente dai prototipi. Dall'esterno la si pu\u00f2 riconoscere per via del connettore video a 5 pin. Esiste anche una versione chiamata da alcuni \"la scheda misteriosa\" perch\u00e9 priva del numero di identificazione del modello (ASSY). Questa scheda \u00e8 datata 1982 e riporta sul retro il numero di FAB 251022. Esteticamente questa scheda \u00e8 una via di mezzo tra la \"original\" e la successiva ASSY 250407. Presenta infatti la medesima disposizione degli integrati della ASSY 326298, ma connettore video a 8 pin e sezione di alimentazione / condensatori simile alla ASSY 250407. Su entrambi i modelli \u00e8 sempre presente il chip VIC II in ceramica. Al contrario il chip sonoro SID nello stesso materiale \u00e8 estremamente raro.\nLa seconda versione (1982/1986).\nLa seconda e pi\u00f9 diffusa versione venne prodotta a partire dalla seconda met\u00e0 del 1982 fino al 1986 presentava un \"case\" di colore grigio e un arcobaleno stilizzato vicino alla scritta \"Commodore 64\". L'etichetta arcobaleno \u00e8 la principale differenza estetica rispetto alla versione Silver Label. Esistono sia in versione con tasti funzione arancioni sia grigi, questi ultimi molto pi\u00f9 comuni. A seconda dei mercati in questo modello possiamo trovare 4 tipi di scheda madre. Le pi\u00f9 diffuse, sia in Europa sia negli Stati Uniti, sono la \"version A board\" del 1983 (ASSY 250407-04) e la \"version B board\" del 1984 (ASSY 250425). Su qualche prima serie del 1983 \u00e8 ancora possibile trovare il chip VIC II in ceramica. Rarissime invece su questo modello, e presenti solo sul mercato europeo, le versioni di transizione e cio\u00e8 le vecchie FAB 251002 e la \"version B-2 board\" (ASSY 250441-01). Infine, solo nei C64 prodotti in USA \u00e8 possibile trovare qualche ASSY 326298 del 1982. Le ricerche indicano che il passaggio dal logo \"Silver\" al logo colorato dovrebbe essere avvenuto, sempre nei C64 made in Usa, intorno al numero seriale S...40000.\nIl Commodore 64C (1986).\nIl Commodore 64C fu il nuovo modello prodotto a partire dal 1986 che sostitu\u00ec quello dell'82. Assemblato nelle fabbriche Commodore dislocate in Germania, Hong Kong e Cina, dal punto di vista hardware ha le stesse caratteristiche, ma con un case beige ridisegnato in modo da avere un profilo pi\u00f9 basso, moderno e squadrato, simile a quello del Commodore 128 e dell'Amiga, mentre l'unica innovazione hardware fu l'implementazione del MOS SID 8580 al posto del 6581. La disposizione dei tasti resta la stessa, ma si passa al colore beige chiaro, con i tasti funzione di colore beige scuro. La nuova conformazione pi\u00f9 piatta era anche un miglioramento dal punto di vista della dissipazione del calore, tuttavia i caratteri PETSCII erano posti sulla superficie dei tasti e non a lato, inoltre la plastica era soggetta a ingiallimento.\nLe prime unit\u00e0 prodotte avevano le serigrafie della tastiera identiche a quelle del modello classico, mentre le successive ricevettero un nuovo disegno e una disposizione diversa dei simboli, tutti sulla faccia superiore del tasto, Nel 1987 venne venduta una versione con incluso l'adattatore telematico 6499. Si trattava di un modem 1200/75 baud che consentiva l'accesso ai servizi videotex con una velocit\u00e0 di 300/300 baud.\nFu prodotto con tre modelli diversi di scheda madre: ASSY 250425 del 1984 ereditata dal vecchio modello e montata in esigue quantit\u00e0 solo dalla fabbrica tedesca, la ASSY 250466, identica alla precedente ma con 64K distribuiti su 2 chip invece di 8 e infine l'ultima evoluzione delle schede commodore 64 con la ASSY 250469 ad alta integrazione (board revision BN/E) utilizzata anche sul C64G. Va precisato che fino al 1987 almeno due ASSY diverse coesistevano nella produzione, quindi \u00e8 possibile trovare C64C dotati delle vecchie schede. Solo a partire dalla fine del 1988 si \u00e8 assistito a una capillare diffusione della Revision BN/E su tutte le linee di produzione. Interessante notare che mentre nella prima serie, il case, seppur prodotto da varie fabbriche esibiva standard qualitativi pressoch\u00e9 identici, sul 64C si trovano notevoli differenze tra i due tipi. Il case pi\u00f9 economico fletteva sotto il peso della board e della tastiera producendo uno scricchiolio. L'altro utilizzava plastiche migliori e molto pi\u00f9 spesse risultando di notevole solidit\u00e0.\nUna versione argentina di questo modello era assemblata localmente dalla societ\u00e0 Drean per assecondare un particolare regime fiscale riservato all'industria locale e si riconosceva, oltre che per una differente etichetta di identificazione, per il LED di accensione tondo anzich\u00e9 rettangolare.\nVarianti.\nCommodore MAX.\nAnche conosciuto come \"Ultimax, VICKEY\" o \"Vic 10\", il Commodore MAX commercializzato nel 1982 solo per il mercato giapponese, aveva appena 2,5 kB di memoria, tastiera a membrana e ridotto numero di porte prodotto esclusivamente; era pensato come console per videogiochi.\nCommodore 64 Giapponese.\nVersione commercializzata in Giappone dal 1983, che sebbene presenti uno \"chassis\" identico alla prima versione si differenzia per la tastiera \"Katakana\", il tasto SHIFT-LOCK rimpiazzato con C= Lock inoltre KERNAL, BASIC e ROM caratteri modificate, ha problemi di compatibilit\u00e0 con tutte le altre versioni e la schermata iniziale mostra 36863 bytes free, invece dei canonici 38911.\nCommodore SX-64 Executive.\nUna versione portatile del Commodore 64 con monitor a colori, tastiera separata e unit\u00e0 a dischi 1541 interna. Inizialmente annunciata con il nome SX-100 e uno schermo monocromatico, fu fatta evolvere in questo prodotto. Risulta prevista anche una versione DX-64 con doppio drive. Il codice di una delle ROM di questo computer fu modificato rispetto all'originale, con diversi colori di default all'accensione (pi\u00f9 simili a quelli del Commodore VIC-20) e la disattivazione del codice per il funzionamento dell'unit\u00e0 a cassette, non prevista in questo modello. Anche la combinazione di tasti Shift+RunStop, una famosa scorciatoia per il LOAD (caricamento) di un programma da nastro, fu modificata per l'uso del drive interno. L'SX-64 Executive fu inoltre il primo home computer portatile a colori.\nCommodore Educator 64.\nIl Commodore Educator 64 anche noto come PET64 o CBM4064, aveva un case simile al Commodore PET serie 4000 ed era pensato per il mercato educational statunitense. Queste unit\u00e0 erano normalmente ricavate da schede madri in origine guaste, successivamente riparate e ricarrozzate.\nCommodore 64 Golden Edition.\nPer commemorare il milionesimo Commodore 64 prodotto in Germania, la Commodore B\u00fcromaschinen GmbH (la consociata tedesca della Commodore) produsse una versione speciale in edizione limitata, chiamata \"Golden Edition\".\nIl computer era dorato e avvitato su una piastra decorata con disegni di circuiti. La piastra recava una targhetta, che recitava:\nVennero presentate 200 unit\u00e0 (numero di serie 1'000'000 - 1'000'199) presso il museo BMW di Monaco di Baviera, affittato per l'occasione dalla Commodore: i computer non vennero venduti al pubblico, ma dati in quella manifestazione a rappresentanti della stampa e dell'economia. La macchina numero 1'000'058 venne donata alla rivista tedesca \"64'er\". Su questi computer era indicato il numero di serie, scritto a penna, di fianco al logo Commodore. Inizialmente dovevano venirne prodotti solo 150, ma i numeri di serie arrivano a circa 350, forse 1.000.\nSebbene lo scopo di questi computer fosse commemorativo e decorativo, erano macchine perfettamente funzionanti.\nCommodore 64 \"ALDI\".\nVersione prodotta nel 1987 esclusivamente negli USA ma riservata al mercato tedesco. Fu soprannominato ALDI dalla rivista tedesca \"64'er Magazine\", perch\u00e9 era frutto di un accordo commerciale tra la Commodore e catena di supermercati ALDI. Sulla targhetta identificativa viene riportato semplicemente \"C 64\". Riprende la forma e il colore del 64 originale, ma con tastiera bianca del Commodore 64C prima serie e scheda madre ASSY 250469. Il ritorno al vecchio case fu probabilmente una mossa commerciale per differenziare il prodotto dal nuovo C64C uscito l'anno prima, visto che il 64 \"ALDI\" veniva offerto a un prezzo ritenuto da \"discount\".\nCommodore 64G.\nProdotto riservato al mercato tedesco, venne introdotto verso la fine del 1987 sostituendo la versione ALDI. Conosciuto anche come C64 III o C64 BN/E, montava l'ultima evoluzione di scheda madre gi\u00e0 introdotta con il Commodore 64C, la ASSY 250469, utilizzava il case originale del 1982, questa volta per\u00f2 di color crema, venne prodotto per il mercato tedesco e prodotto per assicurare la compatibilit\u00e0 con una tastiera musicale in plastica che si agganciava al di sopra del C/64.\nCommodore C64GS.\nDove GS sta per \"Game System\". Una console per videogiochi, essenzialmente un 64 senza tastiera. La tradizionale sequenza di avvio e accesso all'interprete Basic fu modificata con un'animazione che invitava a spegnere l'apparecchio, inserire una cartuccia e riaccenderlo. Venne venduto in Europa nel tentativo di entrare nel mondo delle console casalinghe a basso costo.\nCommodore 65.\nNel 1991 vennero creati una cinquantina di prototipi di un nuovo modello, identificato col nome in codice C64DX (come appare sullo schermo di alcuni esemplari). Nonostante il nome, i cambiamenti questa volta non si limitavano all'estetica, ma anche il software e l'hardware erano significativamente diversi (tanto che in prototipi successivi presentavano la sigla C65)) la nuova macchina era dotata di un drive floppy 1581 integrato, un nuovo modello di processore (CSG 4510) con una maggiore frequenza di clock (3,54\u00a0MHz), un nuovo chip video (VIC-III), due chip audio invece di uno (e di un nuovo modello), memoria raddoppiata (128 kB), tastiera ridisegnata, una versione aggiornata del BASIC alla 10.0 e nuove modalit\u00e0 grafiche. Poich\u00e9 questo modello non venne per\u00f2 mai commercializzato e i pochi realizzati furono venduti durante le aste di liquidazione dell'azienda, \u00e8 ritenuto molto raro.\nImportanza storica e dati di vendita.\nIl Commodore 64 \u00e8 il computer pi\u00f9 venduto al mondo, record certificato anche dal guinness dei primati; commercializzato per circa 11 anni si stima che nel mondo ne siano stati venduti tra i 12,5 e i 30 milioni di esemplari, secondo quanto dichiarato da Jack Tramiel e la stessa Commodore, un numero molto alto che non ha avuto precedenti. Basandosi sui numeri di serie conosciuti, il numero minimo di unit\u00e0 fabbricate sarebbe 15,79 milioni, o pi\u00f9 probabilmente 19,27 milioni.\nLa semplicit\u00e0 d'uso e facilit\u00e0 di programmazione di questo nuovo computer era superiore sia ai suoi predecessori (il PET e il VIC-20) sia agli altri home computer concorrenti, soprattutto nel rapporto qualit\u00e0 prezzo considerata la dotazione hardware. Nonostante il cessare della produzione, lo sviluppo di software per questa macchina \u00e8 ancora attivo soprattutto grazie ad appassionati e sviluppatori indipendenti."}
{"id": "25994", "revid": "9", "url": "https://it.wikipedia.org/wiki?curid=25994", "title": "Diritti dell'uomo", "text": ""}
{"id": "25995", "revid": "599013", "url": "https://it.wikipedia.org/wiki?curid=25995", "title": "Commodore BASIC", "text": "Il Commodore BASIC (nelle prime versioni PET BASIC) \u00e8 il dialetto del linguaggio BASIC usato nella linea a 8 bit degli home computer della Commodore International, a partire dal PET del 1977 fino al C128 del 1985. \nIl suo nucleo era basato sul Microsoft BASIC adattato per il processore MOS 6502. Date le sue origini, condivideva gran parte del codice con altri BASIC per 6502 del periodo, come l'Applesoft BASIC.\nStoria.\nBill Gates offr\u00ec inizialmente una licenza basata sul pagamento di una royalty di 3 dollari per ogni installazione del suo interprete ma Jack Tramiel, il capo di Commodore, rifiut\u00f2 la proposta con la frase \"Sono gi\u00e0 sposato\", e proponendo un accordo sulla base di un esborso unico di 25.000 dollari per una licenza perpetua ed illimitata (circolano differenti versioni sull'importo pagato, che oscilla a seconda delle fonti tra 10.000 e 30.000 dollari). Microsoft era allora una societ\u00e0 ancora piccola ed alla ricerca perpetua di fondi, per cui Gates accett\u00f2 la proposta e concesse a Commodore l'utilizzo del suo Microsoft BASIC con la licenza senza royalty; parallelamente come la Apple era riuscita ad ottenere una licenza perpetua senza ulteriori \"royalties\" per l'Applesoft BASIC.\nCaratteristiche.\nL'interprete dei comandi ed il controllo degli errori.\nL'interprete BASIC residente in ROM e del KERNAL era una buona implementazione dell'editor a tutto schermo, che permetteva agli utenti di inserire e modificare comandi diretti o righe di programma ovunque sullo schermo \u2014 semplicemente premendo il tasto codice_1 ogni volta che il cursore si trovava su una riga contenente una istruzione BASIC valida. Ci\u00f2 segnava un enorme passo avanti nelle interfacce di inserimento programmi in confronto ai BASIC presenti sugli home computer dell'epoca, che in genere utilizzavano degli editor di riga, richiamati da comandi codice_2 o similari. \nIl BASIC del C64 implementa anche un sistema di controllo degli errori che per\u00f2 non sempre risultava efficace, che permetteva di controllare la correttezza del caricamento in memoria dei programmi da nastro tramite \"datassette\". Questo avveniva esclusivamente con i salvataggi effettuati normalmente senza utilizzare programmi turbo: il programma tramite il comando \"SAVE\" veniva salvato due volte consecutivamente e, durante la fase di lettura del programma e in maniera totalmente invisibile all'utente, venivano lette entrambe le registrazioni e successivamente confrontate tra loro. Se le due copie non corrispondevano tra di loro veniva generato il \"LOAD ERROR\". Era inoltre possibile l'uso di loader/saver alternativi a quelli del sistema operativo, che permettevano dei caricamenti e salvataggi su cassetta pi\u00f9 veloci. Un particolare segnale identificava l'inizio di un blocco dati (generalmente, un programma), e per poterlo trovare l'utente era generalmente costretto a scorrere lentamente la cassetta avviandola col tasto \"Play\".\nVelocit\u00e0 nell'esecuzione.\nEra tuttavia estremamente lento in confronto al linguaggio macchina. Test hanno dimostrato che per copiare 16 kilobyte di memoria dalla ROM alla RAM ci vuole meno di un secondo in linguaggio macchina, ma pi\u00f9 di 2 minuti in BASIC. Per cercare di far fronte alla lentezza dell'interprete, i programmatori cominciarono ad usare vari trucchi per velocizzare l'esecuzione. Uno era quello di memorizzare valori interi usati frequentemente all'interno di variabili piuttosto che usarli direttamente, dal momento che interpretare il nome di una variabile portava via meno tempo rispetto all'estrapolazione del numero dal listato sorgente. Nonostante le righe di codice fossero numerate, l'ordine di esecuzione delle stesse non seguiva l'ordine numerico ma piuttosto l'ordine con cui erano immagazzinate in memoria. All'atto dell'inserimento del codice, le righe venivano automaticamente riordinate per seguire l'ordine numerico, ma andando a modificare (tramite le istruzioni POKE) la memoria in cui veniva memorizzato il programma, si poteva rovinare la numerazione, ribaltandola o anche dando la stessa numerazione a tutte le righe, senza che ci\u00f2 interferisse con l'esecuzione del programma (a parte le istruzioni di salto, come ad esempio codice_3, che necessitano di un numero riga come parametro). La stessa caratteristica, comunque, poteva essere usata per rinumerare le righe di programma, in modo da far spazio a nuove istruzioni, nel caso si fosse utilizzato un incremento unitario tra una riga e l'altra non lasciando spazio per ulteriori linee di codice.\nI \"token\".\nI token del Commodore BASIC potevano essere abbreviati inserendo la prima lettera (oppure le prime nel caso di token simili), seguite da una lettera \"shiftata\", ottenuta premendo contemporaneamente al tasto della lettera il tasto \"SHIFT\" (la lettera shiftata appariva sotto forma di un simbolo grafico). Il token abbreviato era riconosciuto allo stesso modo di quello completo; cos\u00ec si poteva immettere un numero maggiore di comandi nella linea Basic (il buffer di input accettava al massimo 88 caratteri). Una volta concluso l'input mediante Return, ogni token della linea Basic veniva quindi automaticamente convertito in un codice di un solo byte e cos\u00ec salvato in memoria. Il comando LIST provvedeva a fare rivedere i token, convertendo al volo i codici da 1 byte con i token. Il formato numerico nativo del Commodore BASIC, cos\u00ec come nel caso del suo progenitore Microsoft BASIC, era la virgola mobile. Tutte le operazioni aritmetiche venivano eseguite usando numeri in questo formato; le operazioni tra interi implicavano la conversione degli operandi avanti e indietro dal formato a virgola mobile. Molte implementazioni di BASIC del periodo usavano 1 byte per l'esponente e 3 per la mantissa. Questo causava problemi nelle applicazioni gestionali in quanto l'accuratezza della virgola mobile con 3 byte di mantissa \u00e8 di circa 6,5 cifre decimali, e gli errori di arrotondamento erano comuni. Commodore, invece, opt\u00f2 per una mantissa di 4 byte, che rese il suo BASIC molto pi\u00f9 preciso, e quindi pi\u00f9 adatto al mondo degli affari rispetto a molti altri BASIC del periodo.\nLe variabili.\nI nomi delle variabili erano limitati a \"due\" caratteri di lunghezza: i caratteri che eccedevano questo limite venivano ignorati. Questo significa che i nomi \"AREA\" ed \"ARENA\" si riferivano alla stessa variabile \"AR\". Era disponibile tuttavia la funzione di individuazione automatica delle parole chiave del linguaggio senza bisogno di spazi che separano i vari elementi grammaticali. Ad esempio \u00e8 possibile scrivere\n 10 FORK=1TO10:PRINTK;\"-ESIMO CICLO\":NEXTK\nUsando gli spazi si otterrebbe invece:\n 10 FOR K=1 TO 10:PRINT K; \"-ESIMO CICLO\":NEXT K\nQuesta caratteristica, pur rendendo il codice meno leggibile, permette di risparmiare la (poca) memoria a disposizione a quei tempi (la RAM necessaria per memorizzare gli spazi).\nNonostante riduca la leggibilit\u00e0, questa caratteristica pu\u00f2 rendere il codice ambiguo per il sistema:\n IFSTAND64THENSTOP\ncontiene diverse \"combinazioni\" di token validi (alcune semanticamente significative ed altre no):\n IF S TAN D64 THEN STOP\n IF ST AND 64 THEN STOP\ntuttavia l'individuazione dei token da parte del sistema) riconoscer\u00e0 un'unica forma, la prima nell'esempio precedente, perch\u00e9 vengono individuati tutti i token presenti nell'ordine della scrittura: IF, TAN, THEN e STOP (ST \u00e8 una variabile riservata, ma non ha un token ed \u00e8 gestita dalla routine di gestione delle variabili come un'eccezione).\nCronologia delle versioni.\nBASIC 1.0.\nImplementato nel PET 2001 \nBASIC 2.0.\nUtilizzato nel PET 2001 con una tastiera e ROM aggiornate, nel VIC-20 e nel C64\nBASIC 4.0.\nImplementato nel PET/CBM 4000/8000 (e ultime versioni del PET 2001)\nBASIC 4+.\nUtilizzato nel CBM-II (Modelli B e P).\nBASIC 3.5.\nUtilizzato sul C16/116 e sul Plus/4\nBASIC 7.0.\nAdoperato nel C128\nBASIC 10.\nVersione progettata per il Commodore 65, ma che non venne mai pubblicata. Tra le caratteristiche vi erano:"}
{"id": "25997", "revid": "33689", "url": "https://it.wikipedia.org/wiki?curid=25997", "title": "MITS Altair 8800", "text": "Il MITS Altair 8800 \u00e8 stato uno tra i primi microcomputer disponibili sul mercato. \u00c8 stato sviluppato e commercializzato dalla Micro Instrumentation &amp; Telemetry Systems, Inc., azienda con sede ad Albuquerque (Nuovo Messico, USA).\nNel 1975 il numero di gennaio della rivista \"Popular Electronics\" diede inizio all'era dell'informatica per tutti, presentando in copertina l'Altair 8800. Prima di allora il termine \"computer\" era sinonimo di macchine grandi e costose che potevano permettersi solo le aziende.\nIl costo del computer in kit era di 397 dollari mentre la versione assemblata costava 495 dollari. I progettisti del computer non si aspettavano il successo che avrebbe avuto, pensando di poter vendere poche centinaia di esemplari.\nCaratteristiche tecniche.\nHardware.\nL'Altair 8800 \u00e8 basato su un microprocessore Intel 8080, con 256 Byte di RAM, ed \u00e8 dotato di un'interfaccia basata su interruttori. Agendo su di essi si pu\u00f2 programmare in codice binario, mentre il risultato delle elaborazioni viene visualizzato tramite il lampeggio dei LED posti sul pannello frontale. Esso non era dotato di una ROM di boostrap nella versione base: l'avvio avveniva tramite una procedura manuale, che prevedeva l'input manuale di una sequenza di istruzioni tramite un sistema di interruttori posti sul caratteristico pannello frontale, che leggeva un nastro magnetico. Nonostante questi limiti, la macchina aveva possibilit\u00e0 di espansione tramite l'aggiunta di memorie esterne.\nPoich\u00e9 diverse parti elettroniche non erano ancora disponibili al momento della progettazione, e per risolvere i problemi di dimensione della scheda madre, fu necessario inventare un apposito connettore, oggi noto come bus: questa nuova struttura di trasferimento dati divenne in seguito uno standard, chiamato S-100. Con questo accorgimento fu possibile spostare parte della logica dalla scheda madre su altre schede, con cui comunicava tramite il bus.\nSoftware.\nBill Gates e Paul Allen decisero di scrivere un linguaggio di programmazione da far funzionare nell'Altair. Il risultato fu una versione semplificata del BASIC chiamata Altair BASIC. Il successo di questa prima versione fu tale che i due si trasferirono ad Albuquerque e fondarono la Micro Soft (in seguito diventata Microsoft), che nei primi anni di attivit\u00e0 adatt\u00f2 questo linguaggio, ora noto come Microsoft BASIC, a moltissimi microcomputer dell'epoca.\nInterfaccia utente.\nIl pannello frontale contiene 36 LED:\nI quattro LED rimanenti sono usati per visualizzare lo stato della CPU.\nInoltre c'\u00e8 una serie di interruttori, per inserire gli indirizzi e i dati, oltre a un insieme di interruttori per il controllo del sistema.\nAltair 8800b.\nL'Altair 8800b \u00e8 stata la seconda e unica revisione del computer. Messa in commercio nel mese di marzo del 1976, si differenzia dalla prima per un pannello frontale rivisitato, con nuove funzioni per poter accedere al registro accumulatore della CPU, e per una differente scheda madre, con 18 alloggiamenti per altrettante schede S-100. L'alimentatore \u00e8 stato potenziato ed \u00e8 stata adottata la CPU Intel 8080A al posto del modello 8080.\nScelta del nome.\nSulla scelta del nome esistono versioni discordanti sebbene tutti concordino nell'associarlo all'omonima stella della costellazione dell'Aquila. Una prima versione vorrebbe che Ed Roberts, il proprietario della Micro Instrumentation &amp; Telemetry Systems, Inc., fece scegliere il nome del computer a sua figlia la quale si ispir\u00f2 a un episodio di \"Star Trek\" visto quella sera, dove era citata proprio la stella Altair. Una seconda versione narra la stessa storia ma vede come protagonista la figlia di Les Solomons. Una terza versione, pi\u00f9 comunemente accreditata, vuole che il nome sia stato deciso da John McVeigh in una riunione con altri soci."}
{"id": "26002", "revid": "104265", "url": "https://it.wikipedia.org/wiki?curid=26002", "title": "Alejandro Jodorowsky", "text": "Biografia.\nJodorowsky nacque a Tocopilla, una localit\u00e0 costiera del Cile settentrionale, il 17 febbraio del 1929, figlio di Jaime Jodorowsky Groismann e di Sara Felicidad Prullansky Trumper, entrambi di origini ebraico-ucraine. \nAttivit\u00e0 teatrale.\nNel 1953 si trasfer\u00ec a Parigi, dove fond\u00f2 con Fernando Arrabal e Roland Topor il movimento teatrale \"Panico\", nato da un incontro col poeta editore Beppe Costa. Jodorowsky \u00e8 stato per diverso tempo allievo ed assistente di Marcel Marceau, fino ad arrivare ad esserne il pi\u00f9 stretto collaboratore. Per Marceau scrisse \"Il fabbricante di maschere\", \"La Gabbia\", \"Il divoratore di cuori\", \"La sciabola del samurai\" e \"Bip venditore di ceramica\". Oltre che direttore di teatro, \u00e8 autore di pantomime e \"pi\u00e8ce\" teatrali, di romanzi e fumetti.\nAttivit\u00e0 cinematografica.\nLa notoriet\u00e0 di Jodorowsky \u00e8 dovuta in larga parte ai film da lui diretti, fra cui \"Il paese incantato\", tratto dall'omonima opera per il teatro di Fernando Arrabal, \"El Topo\" (1971) che lo rivel\u00f2 al pubblico internazionale, \"La montagna sacra\" (1973) e \"Santa Sangre\" (1988). Nel 1979 diresse \"Tusk\", un lungometraggio girato in India che narra le disavventure di un elefante, motivo simbolico del suo passato, che ritorner\u00e0 su \"Santa Sangre\" e sar\u00e0 ricordato nella sua biografia \"La danza della realt\u00e0\", in un episodio dove Jodo-bambino viene rimproverato aspramente dalla nonna per avere plasmato un elefantino di escrementi nasali dietro il suo lettino. Quando il produttore di \"Tusk\" fece bancarotta, Jodorowsky attravers\u00f2 un periodo economicamente difficile, arrivando a chiedere retribuzioni per la lettura dei tarocchi. Del film esistono alcuni nastri in lingua originale (il francese), ma non fu mai realmente distribuito.\n\"El Topo\" e \"La montagna sacra\", in cui figur\u00f2 anche come attore protagonista, sono caratterizzati da un surrealismo provocatorio, grondante di orrori e magia. \"Santa Sangre\" segn\u00f2 il suo ritorno al cinema dopo alcuni anni di inattivit\u00e0. Il film, ispirato ad una storia vera, \u00e8 carico di motivi psicanalitici. Nel 1991 gir\u00f2 \"Il ladro dell'arcobaleno\" con Peter O'Toole e Omar Sharif; nel 2005 interpret\u00f2 Ludwig van Beethoven in \"Musikanten\" di Franco Battiato e successivamente, nel 2007, torn\u00f2 a recitare per l'artista catanese in \"Niente \u00e8 come sembra\". Nel 2013, dopo oltre vent'anni dall'ultimo film, fu distribuito \"La danza della realt\u00e0\", tratto dal suo libro omonimo, il cui seguito \u00e8 uscito nel 2016 col titolo di \"Poesia senza fine\", finanziato grazie a una campagna di crowdfunding.\nNel 2019 realizza il docufilm \"\", con il quale mostra alcuni processi di guarigione attraverso la pratica dell'atto psicomagico.\nProgetto per il film Dune.\nDopo il successo de \"La montagna sacra\", Jodorowsky inizi\u00f2, nel 1975, un ambizioso progetto per portare sul grande schermo il romanzo di fantascienza \"Dune\" di Frank Herbert. Cerc\u00f2 di coinvolgere tutti i pi\u00f9 grandi artisti di quegli anni: le musiche sarebbero dovute essere dei Pink Floyd, come attori furono scelti Salvador Dal\u00ed e Orson Welles; tra gli scenografi e costumisti c'erano Moebius, Chris Foss e Hans Ruedi Giger.\nIl film sarebbe dovuto durare tre ore; tuttavia \"Dune\" venne realizzato solo nel 1984, con la regia di David Lynch. Alcune delle scenografie realizzate anni prima da Giger furono riutilizzate in questo film. Alla travagliata vicenda \u00e8 dedicato il documentario del 2013 \"Jodorowsky's Dune\" diretto da Frank Pavich.\nAttivit\u00e0 letteraria.\nJodorowsky ha pubblicato diversi libri, tutti caratterizzati dalla poliedricit\u00e0 che gli \u00e8 propria. Nel 1978 appaiono in Italia i suoi primi scritti, pubblicati nel volume \"Panico\", edito da Pellicanolibri. Nel libro, il primo sul movimento \"Panic\" nato in Francia diversi anni prima, \u00e8 citato, tra coloro che aderirono al movimento fondato da Fernando Arrabal, Roland Topor. \nNel 1997 \u00e8 uscita un'intervista sulla \"Psicomagia, una terapia panica, Conversazioni con Gilles Farcet\", mentre nel 1999 ha pubblicato il libro di aforismi e poesie ispirate alla cabala ebraica \"La scala degli angeli\". Tra le produzioni letterarie successive troviamo \"La via dei tarocchi\" del 2005 e \"La danza della realt\u00e0\" del 2006. In tutti questi libri viene esplorato il rapporto esoterico che lega l'uomo alla divinit\u00e0.\n\"Quando Teresa si arrabbi\u00f2 con Dio\" (Feltrinelli, 1998) \u00e8 invece la rivisitazione in chiave epica della saga della sua famiglia, ebrea, che dalla Russia inizia il viaggio verso il Cile; nel seguito del romanzo, \"Il figlio del gioved\u00ec nero\" (Giunti, 2003), la trama assume tratti autobiografici: Jodorowsky, infatti, \u00e8 nato quando croll\u00f2 la Borsa di Wall Street, da cui il titolo. Un altro saggio intitolato \"I Vangeli per guarire\" rilegge in chiave moderna il mito del Vangelo, ripercorrendo moltissimi versi dell'opera biblica ed instaurando un ponte fra divinit\u00e0 e umanit\u00e0 originalmente ricercato ma non forzatamente contestatorio rispetto alle interpretazioni ordinarie. Nel 2007 \u00e8 uscito per Castelvecchi \"Psicoposta\", raccolta della corrispondenza con i lettori italiani della rivista mensile \"XL\". Nel 2014 \u00e8 stato pubblicato il poema psicomagico \"Viaggio Essenziale\", per le edizioni Spazio Interiore.\nSceneggiatore di fumetti.\nDopo il fallimento del progetto per \"Dune\", Jodorowsky continu\u00f2 a collaborare con Moebius, uno dei maggiori autori di fumetti. Fino a tutta la prima met\u00e0 degli anni ottanta produsse assieme a lui alcuni fra quelli che sono considerati i pi\u00f9 bei fumetti del periodo, pubblicati prevalentemente sull'importante rivista francese \"M\u00e9tal Hurlant\". La saga della \"Casta dei Meta-Baroni\", disegnata da Juan Gim\u00e9nez, insieme alla trilogia dei Tecnopadri e il ciclo dell'Incal sono tre tra i maggiori contributi di Jodorowsky come sceneggiatore di fumetti. Molto di ci\u00f2 che Jodorowsky e Moebius avevano inventato assieme per lo script di \"Dune\" fu recuperato per la serie dell' \"Incal\".\nSuccessivamente ha collaborato anche con Milo Manara creando le sceneggiature del fumetto \"I Borgia\", e ha collaborato con il fumettista italiano Theo Caneschi ne \"Le Pape Terrible\". Si tratta di una serie romanzata a sfondo storico che ripercorre le vicissitudini e la condotta di Papa Giulio II. Il suo ultimo lavoro \u00e8 stato il fumetto \"Sangue reale\", nato dalla collaborazione con il disegnatore cinese Liu Donghzi. \u00c8 uscito in Italia tra il maggio 2010 e il novembre 2011 ed \u00e8 caratterizzato dai tratti tipici di Jodorowsky: a una trama drammatica si accosta un'ambientazione fantasy-medievale caratterizzata dai disegni dell'artista cinese.\nPsicomagia, ultima frontiera del surrealismo.\nJodorowsky, surrealista, grande ammiratore di Andr\u00e9 Breton, negli anni 1960 entra in contatto con una guaritrice messicana, Pachita. Nota in lei un modo di agire analogo a quello surrealista. Vede che i metodi che Pachita utilizza per guarire i suoi \"pazienti\" non hanno alcun valore dal punto di vista della medicina tradizionale, ma la \"forza\" che li pervade \u00e8 tale da portare spesso il paziente a reagire, a intraprendere egli stesso la strada per una guarigione, per ritrovare una forza positiva dentro di s\u00e9 oppure, paradossalmente, per un'accettazione serena della malattia.\nJodorowsky, profondamente affascinato da un metodo di cura tanto caratterizzato da intrigante mistero e nello stesso tempo da consapevole finzione - che pure risulta cos\u00ec psicologicamente appagante e quindi \"necessario\" al benessere delle persone - elabora quindi una forma d'arte che abbia come fine la guarigione. La chiama \"Psicomagia\". Per mezzo di quello che egli chiama \"atto effimero\", propone all'interlocutore un gesto da realizzare, in apparenza privo di logica, ma in realt\u00e0 carico di un dirompente impatto emotivo che lo porter\u00e0 a vedere e percepire la propria realt\u00e0 da un punto altro, diverso e nuovo. In seguito, l'interlocutore, realizzando il gesto proposto dallo psicomago, spezzer\u00e0 la quotidianit\u00e0 con i suoi problemi e il suo personale vissuto, per arrivare a una nuova percezione del problema stesso.\nEsempi di atti psicomagici: \nIl gesto psicomagico \u00e8 dunque finalizzato ad essere costruttivo e positivo. Il suo \u00e8 un tentativo di dare all'arte una dimensione di \"guarigione\", non pi\u00f9 meramente estetica n\u00e9 con fini politicizzati. La sua opera \"I vangeli per guarire\" \u00e8 un ulteriore tentativo in tal senso.\nNel libro \"La danza della realt\u00e0\" Jodorowsky racconta che si rivolse a lui, per curarsi dalla depressione, anche un grande attore italiano. Il nome dell'attore in questione non \u00e8 mai citato, ma dalle pur scarne descrizioni fatte si potrebbe pensare a Vittorio Gassman. Ammesso si tratti di lui, pare si fosse rifiutato di compiere il gesto psicomagico proposto da Jodorowsky (un complesso rituale in cui doveva sgozzare un gallo sulla tomba della madre), dicendo \"ma io non posso. Io sono Vittorio Gassman\". Per Jodorowsky quella fu la vera natura della depressione dell'attore, il dover \"portare\" un nome come un'etichetta.\nOfficiante di matrimonio.\nIl 3 dicembre 2005 Jodorowsky ha celebrato il matrimonio, ripreso in un corto di Ottavio Rosati, tra lo scrittore di psico-bio-genealogia Antonio Bertoli e la moglie Serena. Il 18 agosto 2001 celebra il matrimonio tra la rockstar Marilyn Manson, suo caro amico, e Dita von Teese, regina del soft-porno fetish."}
{"id": "26003", "revid": "56620", "url": "https://it.wikipedia.org/wiki?curid=26003", "title": "Ralph Chubb", "text": "Influenzato da Walt Whitman, William Blake e dal romanticismo in generale, centr\u00f2 il suo lavoro sulla creazione di una mitologia personale molto complicata, antimaterialista e rivoluzionaria, specie sotto l'aspetto delle ossessioni sessuali ed omosessuali.\nNon aveva neppure un anno quando la sua famiglia si trasfer\u00ec a St. Albans, ed in questa citt\u00e0 Chubb frequent\u00f2 la scuola prima di iscriversi alla universit\u00e0 di Cambridge; arruolatosi come ufficiale durante la prima guerra mondiale, si ammal\u00f2 di nevrastenia e congedato nel 1918.\nDal 1919 al 1922 Chubb riprese a studiare in una scuola d'arte a Londra. Fu l\u00e0 che venne a contatto con Leon Underwood, per una rivista del quale cominci\u00f2 a scrivere poemi, ed altri artisti influenti. Intanto avviava un'attivit\u00e0 artistica che, sebbene lo port\u00f2 ad esporre anche all'Accademia Reale di Arte, ebbe scarso riscontro sul piano economico poich\u00e9 molte delle sue pitture non venivano vendute.\nFu cos\u00ec che inizi\u00f2 a dedicare i suoi talenti artistici al settore della stampa artistica che sarebbe diventata la sua principale attivit\u00e0.\nLe sue opere nacquero in diverse fasi principali. I suoi libri stampati degli anni venti erano un'umile offerta e dimostravano il talento di Chubb come incisore su legno e la sua poesia pittoresca e visivamente ispirata. Gi\u00e0 in questa prima fase diventava evidente la sua ossessione di sempre per gli adolescenti maschili. Svilupp\u00f2 il tema pi\u00f9 esplicitamente in \"An Appendix\", un manifesto omosessuale e spiritualista copiato da un manoscritto.\n\"An Appendix\" fu la prima delle sue opere stampate nella sua calligrafia a mano. Poco dopo segu\u00ec il primo dei suoi opulenti libri litografati, \"The Sun Spirit\".\nNel corso degli anni trenta i libri di Chubb divennero pi\u00f9 elaborati e attraenti. \"Water Cherubs\" concretizza la sua estetica della forma giovanile maschile, e \"The Secret Country\", che si presenta come un manoscritto miniato, racconta storie della famiglia di Chubb e dei suoi viaggi tra gli zingari della New Forest nel Hampshire.\nIl torchio da stampa di Chubb venne interrotto dalla guerra, ma nel 1948 inizi\u00f2 il terzo periodo della sua opera con due massicci volumi: \"The Child of Dawn\" e \"Flames of Sunrise\". Ogni pagina di questi due volumi \u00e8 piena di digressioni oscure sulla mitologia di Chubb e disegni di significato simbolico. Riassunta brevemente, la visione di Chubb era una profezia della redenzione di \"Albione\", ovvero l'Inghilterra, attraverso il Ragazzino-Dio Ra-el-phaos, del quale Chubb sosteneva di essere il profeta e messaggero.\nQuesto riflette un annuncio precedente che si trova in \"The Heavenly Cupid\":\nAltri temi sono ricorrenti in tutte le opere di Chubb. Era sempre tormentato dal ricordo di un giovane corista a St Albans che spar\u00ec dalla sua vita proprio quando aveva trovato il coraggio di parlargli. Allo stesso modo una breve relazione sessuale con un altro ragazzo quando Chubb aveva 19 anni sembrava fare da sagoma per future visioni del paradiso. I libri di Chubb diventavano man mano pi\u00f9 egocentrici e paranoici. Nel tentativo di giustificare il suo desiderio omosessuale, cre\u00f2 una mitologia personale che spiegava tutto in termini che solo lui poteva capire. Nondimeno la sua opera ha un affascinante significato psicologico. Ognuno dei vari angeli, cavalieri, veggenti e ragazzi-dio nel suo mondo di sogno rappresenta un aspetto della sua personalit\u00e0 introspettiva e perseguitata.\nCome tanti altri artisti della sua generazione, Chubb si risentiva per l'intrusione della scienza nella sua immaginazione. Denigrava scienziati, teologi ortodossi e politici del mondo, accusandoli di reprimere la sua sete di libert\u00e0. Nel 1927 scrisse:\nIn \"An Appendix\" Chubb cercava di persuadere i suoi lettori del suo solipsismo illustrando alcuni esempi di fortunate coincidenze nella sua vita. Le sue condanne dei tab\u00f9 e delle frustrazioni della vita moderna sono pi\u00f9 mirate.\nDi salute debole e confrontato con continue difficolt\u00e0 legali e finanziarie, Ralph Chubb abbandon\u00f2 le sue opere controverse per dedicarsi alla raccolta e ristampa delle prime poesie e memorie d'infanzia. \"Treasure Trove\" e \"The Golden City\", pubblicate postumamente, sono prive della solita profusione di ragazzi nudi e leggiadri e danno un'impressione della sua immaginazione giovanile e di alcune delle sue poesie pi\u00f9 incantevoli. Negli ultimi anni della sua vita don\u00f2 i suoi volumi rimasti alle librerie nazionali della Gran Bretagna. Mor\u00ec pacificamente a Fair Oak Cottage nell'Hampshire il 14 gennaio 1960 e fu sepolto vicino ai suoi genitori presso la Kingsclere Woodland Church.\nOpere.\nDi nessuna delle edizioni dei libri di Chubb vennero stampate pi\u00f9 di 200 copie, e di alcune opere litografiche esistono solo 30 o 40 copie, delle quali solo sei o sette sono state meticolosamente colorate a mano da Chubb.\nLe date e i titoli delle opere stampate di Chubb sono indicati sotto."}
{"id": "26007", "revid": "709565", "url": "https://it.wikipedia.org/wiki?curid=26007", "title": "Mac", "text": ""}
{"id": "26008", "revid": "104485", "url": "https://it.wikipedia.org/wiki?curid=26008", "title": "Genere cinematografico", "text": "Il genere cinematografico costituisce una convenzione che permette di classificare le diverse opere cinematografiche in base ad alcuni temi o caratteristiche ricorrenti. I generi cinematografici hanno una grande importanza per l'industria cinematografica, perch\u00e9 il genere crea particolari orizzonti di aspettative nello spettatore e orienta le sue scelte.\nOrigine e funzione dei generi.\nDalla sua nascita, la settima arte \u00e8 stata caratterizzata dalla proliferazione di opere eterogenee. Questo ha portato ben presto ad organizzare la produzione filmica entro alcuni filoni, noti come \"generi\", basati sulla ricorrenza di elementi riconoscibili all'interno dei singoli film che li compongono. Queste \"convenzioni di genere\" contribuiscono a dare a certi tipi di film un'identit\u00e0 comune.\nLa tipologizzazione \u00e8 un fenomeno dovuto allo strutturarsi dell'offerta, da parte dell'industria del cinema, in base ai gusti del pubblico e alla risposta di mercato. Il riconoscimento dei generi, delle sue convenzioni, permette infatti allo spettatore di decidere se guardare o meno un determinato film. \u00abA tutti i livelli del processo di produzione e fruizione dei film, quindi, i generi aiutano ad assicurare che la maggior parte dei membri di una societ\u00e0 condivida almeno delle nozioni generali sui molti film che si contendono la nostra attenzione\u00bb (Bordwell e Thompson).\nIl successo commerciale di un'opera porta al tentativo di ripeterlo, riproponendo al pubblico - a volte in maniera pedissequa - alcuni degli elementi che si ritiene possano aver contribuito a determinarlo. \"Il pubblico si aspetta che i film di genere offrano qualcosa di familiare, ma pretende anche che si presentino delle novit\u00e0. Il cineasta pu\u00f2 inserire qualcosa di discretamente o radicalmente diverso, ma comunque si richiamer\u00e0 alla tradizione. Il gioco della convenzione e dell'innovazione, della familiarit\u00e0 e della novit\u00e0 \u00e8 essenziale per i film di genere\" (Bordwell e Thompson). In pratica, un film di genere deve promettere una novit\u00e0 basata per\u00f2 su qualcosa di familiare, ed \u00e8 proprio questa familiarit\u00e0 con le convenzioni di genere che porta alla riuscita (drammatica e/o commerciale) di una pellicola, e quindi alla sua imitazione.\nLa duplicazione porta ad un accumulo di opere che seguono un certo filone, accomunate cio\u00e8 da alcuni elementi, a un \"canone\". Quando il canone comincia a diventare ripetitivo, banalizzato e noioso, quando cio\u00e8 il pubblico comincia a non reagire pi\u00f9 come prima a causa dell'assuefazione, il \"genere\" si modifica e conosce cos\u00ec una evoluzione'. Dal genere derivano altri generi, oppure si creano dei \"sottogeneri\".\nNella ricerca dell'affezione del pubblico, i generi tendono anche ad evolversi seguendo le diverse tendenze sociali, arrivando anche a dar voce a quello che \u00e8 formalmente riconosciuto come il sentire comune. Ecco allora i film di propaganda bellica girati durante la seconda guerra mondiale, o i film di fantascienza intrisi dalla paura del nucleare che fecero seguito al termine del conflitto, o anche l'evoluzione stilistica delle commedie giovanili in relazione al cambiamento della generazione che si trovano a rappresentare. Questo tipo di evoluzione \u00e8 uno dei fattori principali che porta al cambiamento di popolarit\u00e0 di un genere nel corso del tempo: la capacit\u00e0 di adattare le proprie convenzioni alla societ\u00e0 (e al pubblico) alle quali vengono proposte.\nTeorie critiche del genere cinematografico.\nNella teoria cinematografica come nella teoria letteraria, il genere \u00e8 uno degli aspetti pi\u00f9 analizzati e sui quali si \u00e8 pi\u00f9 scritto. Un genere pu\u00f2 variare con il tempo, la cultura, il momento socio-politico, ecc. perci\u00f2 \u00e8 una definizione aperta; ne consegue quindi che si discute ancora per definirlo, nonostante alcuni teorici cinematografici abbiano contribuito molto alla teoria del genere.\nJos\u00e9 Javier Marzal nel testo \"Melodrama y g\u00e9neros cinematogr\u00e1ficos\" (1996) segnala l'origine etimologica della parola \u201cgenus\u201d dal latino: lignaggio, stirpe, vincolo familiare o sanguineo. Marzal parla di identit\u00e0 generica che permette il riconoscimento strutturale attraverso un'attivit\u00e0 regolamentata, dipendente dalla competenza del lettore, che si sostiene su certe convenzioni e che il pubblico interiorizza come competenza di lettura nell'apparizione reiterata.\nJean-Louis Leutrat in \"La noci\u00f3n de g\u00e9nero\" si collega alla teoria della ricezione di Hans Robert Hauss, ed incorpora questo aspetto nella definizione. \u00c8 il pubblico che partecipa alla costruzione del genere nello stesso modo in cui il genere suscita aspettativa nel pubblico. Il genere gioca tra la ripetizione delle regole e la differenza degli elementi superficiali che comporta la novit\u00e0 d'ogni film. Citando John Cawelti, esso \u00e8 l'equilibrio tra l'invenzione e la convenzione. \n\u00c8 sulle riflessioni di Antonio Costa e Francesco Casetti che si trova l'aspetto del cinema come industria culturale, nella quale il sistema di generi \u00e8 una parte costitutiva insieme allo \"studio system\" ed allo star system. \nIn \"Saper vedere il cinema\", Antonio Costa spiega che la classificazione del film in generi \u00e8 uno degli aspetti fondamentali dell'istituzione cinematografica. L'etichetta del genere orienta il semplice spettatore su che cosa aspettarsi da un certo film. Sostiene anche in linea con gli altri autori che il sistema di generi cinematografici pu\u00f2 essere studiato nella costante e nell'invariabilit\u00e0 che rimangono sempre, al di l\u00e0 delle variazione superficiali. Egli propone tre livelli: \nPer Francesco Casetti, in \"Teoria del cinema\" (1994), il genere \u00e8 un dispositivo essenziale per comprendere il cinema come arte industriale e popolare; \u00e8 un modo di leggere il nuovo attraverso il conosciuto, attraverso le regole condivise tra chi fa il film e chi lo contempla; uno usa forme comunicative gi\u00e0 stabilite e l'altro ha un sistema proprio di aspettative. Casetti fa riferimento a Stuart M. Kaminsky per parlare del genere come attualizzazione del mito; i generi cinematografici sarebbero un modo di incarnare gli archetipi. Cita anche Thomas Schatz, il quale, spiega il genere sia come leggi linguistiche che funzionano come canone sia come funzione d'economia narrativa: ad esempio quando si classifica un film come western fa riferimento a tanti altri concetti che non sono necessari esplicitare. \nThomas Sobchack e Vivian Sobchack stabiliscono due elementi fondamentali per definire un genere cinematografico: \nStuart M. Kaminsky, gi\u00e0 citato in precedenza nelle considerazioni di Francesco Casetti, sostiene anche che se i film di genere durano nel tempo \u00e8 perch\u00e9 questi si occupano d'aspetti fondamentali della vita umana, delle interazioni sociali e psicologiche; sono una forma meno rigida di dare risposte mitiche all'esistenza. Tra l'altro sostiene che l'analisi del genere cinematografico deve identificare gli elementi a cui gli spettatori sono pi\u00f9 sensibili, quello che fa diventare popolare un genere cinematografico. Secondo l'autore, lo studio dei generi non implica giudizi di qualit\u00e0, bens\u00ec un modo di comprendere per valorizzarlo; quanto pi\u00f9 popolare un film, pi\u00f9 attenzione merita come manifestazione di genere. Non condivide la contrapposizione che spesso si fa tra cinema d'autore e cinema di genere e che solitamente privilegia uno sull'altro. Kaminsky d\u00e0 grande importanza ad avere un metodo sistematico d'analisi. Uno studio dei generi non definisce il genere di modo prescrittivo, cerca piuttosto d'individuare un modello ed analizzarlo per capire il suo significato.\nUn altro approccio differente ma che completa gli sviluppi della teoria critica sui generi cinematografici \u00e8 quello proposto da Ricky Altman. Da una parte questiona la teoria tradizionale dello studio del genere, quella legata principalmente alle categorie tassonomiche; dall'altra inserisce la riflessione sul genere cinematografico nell'ambito della comunit\u00e0 sociale che li recepisce e dell'istituzioni che li produce; inoltre rivaluta il ruolo della critica cinematografica in questo processo. Lui sostiene che nel gioco del genere, ogni soggetto (produzione, ricezione e critica) mette in atto meccanismi differenti di definizione del genere. La produzione attua la \u201cgenerificazione\u201d: formule di successo vengono serializzate; il pubblico crea i meccanismi di riconoscimento; la critica promuove la rigenerificazione che rilegge il sistema di generi e riscrive la memoria sociale dei generi. Un'altra linea d'analisi che Altman propone \u00e8 l'asse semantico/sintattico; l'aspetto semantico fa riferimento agli elementi tematici del film (ambienti, personaggi, situazioni), l'aspetto sintattico si concentra sull'organizzazione di quegli elementi. Sia uno che l'altro, sono necessari per considerare un film come parte d'un determinato genere. Per Altman il genere cinematografico esiste quando diversi film condividono elementi sintattici e semantici; collega fortemente l'aspetto produttivo con l'aspetto di consumo che riconosce i generi dal momento in cui gli spettatori si scoprono accomunati attraverso un insieme di film.\nUna preoccupazione del cinema di genere, nell'ambito della costruzione del linguaggio cinematografico e del rinforzamento del modello classico, era occultare il dispositivo dell'enunciazione. Negli anni cinquanta, periodo della Nouvelle Vague francese ed altre cinematografie nazionali forti, il cinema rivede il suo modo narrativo evidenziando il dispositivo e lasciando visibile quello che sar\u00e0 chiamato il cinema d'autore. Il genere e il cinema d'autore funzionano mutuamente come limite e la permeabilit\u00e0 d'entrambi ha donato alla storia del cinema registi come Alfred Hitchcock o Vincente Minnelli.\nClassificazione dei generi cinematografici.\nNessun organo ufficiale, n\u00e9 in Italia n\u00e9 in nessun altro paese del mondo, ha mai provveduto a stilare una classificazione dei \"generi cinematografici\" principali. Questo perch\u00e9 \"un genere \u00e8 pi\u00f9 facile da riconoscere che da definire\" e quindi \"la maggior parte degli accademici oggi sono d'accordo nell'affermare che nessun genere si pu\u00f2 identificare in maniera rigida\".\nIn generale, i generi cinematografici \"possono essere classificati sulla base di caratteristiche narrative, iconiche e linguistiche\". I generi narrativi sono definiti in particolar modo dal tipo di storia che raccontano e dal tono con cui la raccontano (dramma, commedia, avventura...); i generi iconici sono invece definiti soprattutto dalle immagini che vediamo sullo schermo pi\u00f9 che dall'aspetto narrativo, con trucco, scenografie e ambienti a caratterizzare la pellicola (il western, la fantascienza...); infine, i film che fanno del linguaggio cinematografico particolare la loro caratteristica principale (come il musical) fanno parte della terza categoria.\nIl cinema popolare di molte nazioni ha prodotto nel tempo generi cinematografici particolari tipici di quel Paese e mai frequentati da altre cinematografie. \u00c8 il caso italiano degli spaghetti western e delle commedie sexy, ma anche del tedesco \"Heimatfilme\" (il racconto della vita di paese) e dei film mitologici indiani.\nIn ogni caso, difficilmente un film apparterr\u00e0 ad un solo genere, ma semmai avr\u00e0 argomenti che sconfineranno in pi\u00f9 di un genere. Un esempio pu\u00f2 essere il film \"The Hurricane\" principalmente \u00e8 un biografico, ma i biografici sono il pi\u00f9 delle volte anche drammatici; trattando di pugilato ovviamente appartiene anche al genere sportivo; ma ci sono molte scene in prigione quindi appartiene anche al sottogenere \"prison movie\". Trattando anche l'argomento della pena di morte, pu\u00f2 essere incluso anche nella lista dei film che sviscerano questo tema.\nRicerca di un metodo per la classificazione dei generi cinematografici.\nDi seguito prendiamo in esame quattro diverse classificazioni, la prima quella del sito MYmovies.it che \u00e8 il sito italiano di critica cinematografica pi\u00f9 visitato, e che affianca alle recensioni originali quelle dei dizionari di cinema di Morandini e Farinotti e quelle presentate in una rassegna stampa specifica; la seconda quella del \"Dizionario dei film Morandini\" cos\u00ec come viene stampato annualmente dall'editore Zanichelli; la terza quella del sito web della televisione digitale specialistica Coming Soon Television e la quarta ed ultima quella della rivista mensile specializzata \"Best Movie\".\nTra queste quattro classificazioni, solo 15 generi sono ad esse comuni. La maggior parte dei film \u00e8 riconducibile ad almeno uno di essi, ma pu\u00f2 essere anche l'unione di pi\u00f9 di essi:\nI sottogeneri.\nLe quattro liste prese in esame riportano tuttavia altri suggerimenti, \u00e8 possibile quindi stilare una lista anche per i seguenti 14 \"sottogeneri\":\nAltre denominazioni.\nEsistono poi delle \"etichette\" e denominazioni, create per lo pi\u00f9 dagli storici del cinema, che servono per identificare una particolare matrice culturale o estetica o anche una particolare struttura del film. Ecco quindi il cinema dei telefoni bianchi, quello espressionista, il film a episodi, quello di arti marziali, il cinema d'autore, il musicarello, il poliziottesco, la commedia erotica familiare e tanti altri.\nAltri termini frequenti, ma non riferiti ad un filone particolare, sono \"remake\", \"sequel\", \"prequel\" e \"spin-off\", tratti dalla lingua inglese e usati per identificare un film basato o ispirato, in tutto o in parte, ad un film esistente.\nTerminologia statunitense.\nNegli Stati Uniti d'America oltre alla categorizzazione di genere, estremamente simile a quella riportata pi\u00f9 sopra, si usa descrivere un film anche attraverso altre sue caratteristiche principali, specificando in questo modo quali possono essere gli aspetti pi\u00f9 di richiamo della pellicola nei confronti del pubblico e cosa il pubblico vedr\u00e0 esattamente.\nUn film pu\u00f2 quindi essere definito come \"family movie\" quando si tratta di una pellicola adatta a tutta la famiglia, o come \"all star movie\" quando tutti i membri del cast sono attori di primo piano, ma anche semplicemente come \"foreign movie\" quando appartiene ad una qualsiasi cinematografia diversa da quella statunitense.\nQueste indicazioni, per\u00f2, possono riguardare anche aspetti della trama che vanno al di l\u00e0 della semplice appartenenza ad un genere. Un \"caper movie\" (o \"heist movie\") \u00e8 un film la cui trama gira interamente attorno ad un furto che i protagonisti devono commettere; un \"buddy movie\" racconta la forte amicizia tra due o pi\u00f9 personaggi; uno \"slasher\" \u00e8 un film horror o thriller in cui l'assassino colpisce sempre con armi da taglio.\nAllo stesso modo, l'etichetta pu\u00f2 riguardare i modi di produzione della pellicola quando questi influiscono fortemente sul risultato finale. Ecco quindi il \"film di serie B\" (\"B-movie\"), girato in fretta e senza cura dei particolari; il \"no-budget movie\", girato quasi totalmente senza fondi e quindi con la maggior parte delle persone (professionisti o meno) che hanno lavorato gratis; il \"film indipendente\" (\"independent film\"), girato esternamente all'industria cinematografica principale e quindi anche al di fuori dei regolamenti sindacali nazionali; e l\"'instant movie\", che si propone di raccontare fatti di cronaca avvenuti poco tempo prima della realizzazione del film.\nNel mondo della critica cinematografica, si possono talvolta incontrare termini \"misti\" per indicare dei film in cui c'\u00e8 una commistione di pi\u00f9 generi. Ad esempio: un docu-fiction \u00e8 un documentario con elementi sceneggiati utili alla ricostruzione di un evento o di una storia reale; un horror fantascientifico o \"fanta-horror\" \u00e8 un film che presenta allo stesso tempo elementi dell'orrore e fantascientifici; un thriller giudiziario (\"legal thriller\") \u00e8 un thriller con scene ambientate in un'aula di tribunale o con degli avvocati per protagonisti."}
{"id": "26009", "revid": "125645274", "url": "https://it.wikipedia.org/wiki?curid=26009", "title": "Geometria solida", "text": "Viene chiamata geometria solida quella branca della geometria che si interessa dei solidi, ovvero delle figure geometriche formate da punti tutti compresi in uno spazio tridimensionale.\nIn tale spazio, che \u00e8 detto volumetrico ed \u00e8 caratterizzato da tre diverse dimensioni, si possono considerare tre assi tra loro perpendicolari: l'asse \"x\" , l'asse \"y\" e l'asse \"z\" ; \u00e8 proprio la presenza di tre assi che lo differenzia dallo spazio planare, provvisto di sole due dimensioni. Il punto in cui i suddetti tre assi si incrociano \u00e8 chiamato origine, e viene indicato con una O maiuscola. Dei tre assi, l' \"x\" \u00e8 la \"larghezza\", l' \"y\" laltezza\" e lo \"z\" \"' la \"profondit\u00e0\".\nI solidi.\nI solidi, sono figure di cui la geometria solida si occupa e posseggono diversi elementi:\nIl volume \u00e8 tutto lo spazio interno alla figura solida. Esso, differentemente dall'area, si articola in tre dimensioni.\nLa faccia \u00e8, per quanto riguarda un poliedro, ciascuna delle forme geometriche o poligoni che ne delimitano il volume. Le aree di tutte le facce del poliedro, se sommate, danno l'area superficiale del solido. Ogni faccia \u00e8 rappresentata da un poligono, che pu\u00f2 essere regolare o irregolare. Il numero minimo di facce necessario a costruire un poliedro \u00e8 4.\nLo spigolo \u00e8 il segmento d'intersezione tra due facce poligonali. Ovvero gli spigoli sono dati dall'intersezione tra le facce, pertanto nel poliedro sono segmenti che rappresentano i lati delle facce\nIl vertice \u00e8 in geometria quel punto in cui almeno tre facce di un poliedro convergono. Esso \u00e8 dunque formato dall'intersezione di tre o pi\u00f9 diversi spigoli.\nL'angolo diedro \u00e8, come si intuisce dal nome, l'angolo tridimensionale formato da due facce e dallo spigolo compreso tra esse. Pi\u00f9 in generale un angolo diedro si genera dall'intersezione di due piani nello spazio. Nel caso di un poliedro si genera dall'intersezione di due facce.\nL'angoloide \u00e8 la regione di spazio delimitata da 3 o pi\u00f9 facce che convergono verso uno stesso vertice. Il numero minimo di facce necessarie per formare l'angoloide \u00e8 3. La sua misura \u00e8 data dalla somma di tutti gli angoli al vertice che lo compongono. Per costruire un poliedro convesso gli angoloidi devono essere sempre &lt; 360\u00b0\nI poliedri sono divisibili in poliedri irregolari, prismi e piramidi. Mentre le varie componenti dei primi sembrano non seguire alcuna particolare regola di composizione, i secondi sono sempre formati da due figure piane che fanno da basi (regolari o irregolari, ma in ogni caso tra loro uguali) e un numero di parallelogrammi pari al numero di lati delle figure di base. Le piramidi, invece, sono formate da una figura piana che fa da base (come prima, regolare o irregolare) e da un numero di triangoli pari al numero dei lati della base; tutti i suddetti triangoli hanno un vertice in comune.\nI solidi di rotazione.\nOltre ai poliedri, la geometria solida si interessa anche ai cosiddetti solidi di rotazione, ovvero a quelle figure geometriche tridimensionali provviste di almeno una superficie curva. Questi solidi sono chiamati \"di rotazione\" perch\u00e9 derivano dalla rotazione di diverse figure geometriche piane, come parabole, cerchi, rettangoli, triangoli e altre ancora.\nTra i solidi di rotazione pi\u00f9 importanti ricordiamo la sfera (dal cerchio), il cilindro (dal rettangolo o dal quadrato) ed il cono (dal triangolo)."}
{"id": "26011", "revid": "1345932", "url": "https://it.wikipedia.org/wiki?curid=26011", "title": "Poliedro", "text": "In matematica, e in particolare in geometria solida e in teoria dei grafi, un poliedro \u00e8 un solido delimitato da un numero finito di facce piane poligonali. Come primi poliedri da prendere in considerazione, per la loro semplicit\u00e0, vi sono i cubi, i parallelepipedi, le piramidi e i prismi. Fra i poliedri pi\u00f9 complessi occupano un ruolo centrale i cinque solidi platonici, noti fin dall'antica Grecia.\nIl termine \"poliedro\" deriva dal greco \u03c0\u03bf\u03bb\u03cd\u03b5\u03b4\u03c1\u03bf\u03bd (\u03c0\u03bf\u03bb\u03cd\u03c2, \"polys\" = \"molti\" e \u1f14\u03b4\u03c1\u03bf\u03bd, \"\u00e9dron\" = \"faccia\"). Molti oggetti microscopici naturali (molecole, protozoi, virus, etc.) hanno forme o simmetrie poliedrali. I cristalli si possono presentare in questa forma anche a livello macroscopico.\nNozioni di base.\nDefinizione.\nIn matematica non esiste una definizione univoca di poliedro. Nei casi pi\u00f9 studiati, i poligoni formano una superficie che delimita una zona solida dello spazio: in questo caso per \"poliedro\" si intende questo solido, e non solo i poligoni che ne delimitano la superficie. Nei libri di testo la definizione formale di \"poliedro\" \u00e8 spesso accompagnata da ipotesi tecniche aggiuntive, volte ad escludere alcuni casi considerati \"patologici\". Ad esempio, in Ded\u00f2 (1999, p.\u00a065) si definisce una \"superficie poliedrale\" come un numero finito di poligoni nello spazio tali che:\nLa scelta di ipotesi tecniche aggiuntive non \u00e8 per\u00f2 univoca e dipende fortemente dalla scelta dell'autore. Le ipotesi qui elencate sono volte rispettivamente ad impedire che:\nFacce.\nI poligoni sono le \"facce\" del poliedro. Le facce possono avere le forme pi\u00f9 svariate: possono essere tutte congruenti come nel cubo, avere sempre lo stesso numero di lati senza per\u00f2 essere congruenti come in un pi\u00f9 generico parallelepipedo, oppure avere numero di lati variabile come in un prisma o una piramide.\nSpigoli.\nI lati delle facce sono gli \"spigoli\" del poliedro; per definizione, uno spigolo appartiene contemporaneamente a due facce distinte e la sua quantit\u00e0 pi\u00f9 rappresentativa \u00e8 la lunghezza. Un poliedro pu\u00f2 possedere spigoli di lunghezza costante (come nel cubo) o variabile.\nLe due facce che toccano uno spigolo formano un angolo, detto angolo diedrale, che varia in generale da spigolo a spigolo, ma che pu\u00f2 assumere un valore costante in alcuni poliedri: per esempio, nel cubo \u00e8 sempre un angolo retto, mentre nel tetraedro \u00e8 approssimativamente di 70\u00b0 32\u2032.\nVertici.\nI vertici delle facce (cio\u00e8 le estremit\u00e0 degli spigoli) sono i \"vertici\" del poliedro. Ogni vertice appartiene almeno a 3 facce distinte. Il numero formula_12 di facce cui appartiene \u00e8 anche uguale al numero di spigoli che tocca: questo numero \u00e8 la valenza del vertice.\nLa cuspide di un vertice \u00e8 la struttura locale del poliedro intorno a questo.\nAdiacenze e incidenze.\nSi dicono \"vertici adiacenti\" del poliedro due vertici che sono estremit\u00e0 di uno stesso spigolo; si dicono \"spigoli adiacenti\" del poliedro due spigoli che hanno un vertice in comune; si dicono \"facce adiacenti\" del poliedro due facce che hanno uno spigolo in comune. Ciascuna delle tre relazioni di adiacenza fra vertici, spigoli e facce di un poliedro chiaramente \u00e8 una relazione simmetrica.\nAd esempio, in un tetraedro due vertici e due facce sono sempre adiacenti, mentre uno spigolo \u00e8 adiacente a tutti gli altri spigoli tranne uno (detto \"opposto\").\nPer fissare una terminologia, si introducono anche tre \"relazioni di incidenza\"; si dicono \"incidenti\": un vertice e uno spigolo di cui il vertice \u00e8 estremit\u00e0; un vertice e una faccia di cui il vertice fa parte; uno spigolo e una faccia della quale lo spigolo \u00e8 lato.\nQuantit\u00e0.\nPer ogni formula_13 maggiore o uguale a 4 esiste un poliedro con formula_13 facce.\nUna prima classificazione dei poliedri riguarda il numero delle loro facce: un poliedro di 4, 5, 6, 7, 8, ...12, ...20, ... facce pu\u00f2 essere chiamato rispettivamente tetraedro, pentaedro, esaedro, ettaedro, ottaedro... dodecaedro... icosaedro... secondo i prefissi numerici greci usati anche per i poligoni. I nomi ottaedro, dodecaedro e icosaedro sono per\u00f2 generalmente riservati a tre poliedri ben specifici, e non ad un generico poliedro con 8, 12 e 20 facce: si tratta di tre dei 5 solidi platonici.\nIl numero di facce, spigoli e vertici di un poliedro forma una terna di numeri indicati con formula_15. Il tetraedro \u00e8 il pi\u00f9 piccolo poliedro, nel senso che esso presenta 4 facce, 6 spigoli e 4 vertici, mentre per tutti i poliedri rimanenti valgono le relazioni formula_16, formula_17, formula_18\nAltre nozioni.\nConvessit\u00e0.\nUn \"poliedro convesso\" \u00e8 un poliedro che individua un solido convesso. Questa condizione pu\u00f2 essere espressa in vari modi equivalenti. \nUn poliedro non convesso \u00e8 a volte detto \"concavo\".\nI poliedri pi\u00f9 noti sono convessi. Mentre la definizione generale di poliedro varia a seconda dell'autore, esiste una definizione di poliedro convesso universalmente accettata dai matematici, descritta sotto. Un \"semispazio\" \u00e8 una delle due porzioni di spazio delimitate da un piano.\nUn \"poliedro convesso\" \u00e8 una zona limitata dello spazio ottenuta come intersezione di un numero finito di semispazi.\nA partire da questa definizione, \u00e8 possibile definire le \"facce\" come i poligoni ottenuti intersecando il poliedro con i piani che delimitano questi semispazi. Ad esempio, il cubo \u00e8 un poliedro convesso con 6 facce e pu\u00f2 essere ottenuto come intersezione di 6 semispazi, delimitati dai piani contenenti le facce.\nScheletro.\nVertici e spigoli di un poliedro formano un grafo, detto \"scheletro\" del poliedro. Ad esempio, lo scheletro del tetraedro \u00e8 un grafo completo con 4 vertici.\nLo scheletro di un poliedro convesso \u00e8 un grafo planare: infatti \u00e8 possibile proiettare da un punto interno del poliedro il grafo su una qualsiasi sfera centrata nel punto, e quindi successivamente nel piano tramite una proiezione stereografica. Il grafo di un poliedro pi\u00f9 complesso pu\u00f2 non essere planare.\nSviluppo piano.\nLo sviluppo piano di un poliedro \u00e8 una figura piana che consiste in un certo numero di poligoni accoppiati lungo alcuni lati, che possono essere piegati nello spazio in modo da chiudersi e formare un poliedro. Lo sviluppo piano \u00e8 uno strumento concreto utile per costruire poliedri di carta.\nQualsiasi poliedro convesso pu\u00f2 essere costruito a partire da uno sviluppo piano. Lo stesso poliedro pu\u00f2 essere costruito a partire da sviluppi piani differenti: l'insieme dei poligoni presenti \u00e8 sempre lo stesso (sono le facce del poliedro), ma il percorso che queste formano pu\u00f2 essere differente.\nStruttura combinatoria e metrica.\nLa \"struttura combinatoria\" di un poliedro \u00e8 l'insieme dei suoi vertici, spigoli e facce e le relazioni di incidenza fra questi. La \"struttura metrica\" di un poliedro \u00e8 invece la struttura del poliedro come spazio metrico, cio\u00e8 come spazio dotato di distanza fra punti.\nUna rotazione intorno ad un asse o una traslazione lasciano immutate le strutture metriche e combinatorie del poliedro. Una omotetia trasforma la struttura metrica (poich\u00e9 modifica ad esempio le distanze fra i vertici) ma lascia invariata la struttura combinatoria. Pi\u00f9 in generale, la struttura combinatoria \u00e8 pi\u00f9 flessibile: ad esempio, due parallelepipedi hanno sempre la stessa struttura combinatoria, ma non necessariamente metrica.\nLa terna formula_19 d\u00e0 una buona descrizione della struttura combinatoria del poliedro: la descrizione non \u00e8 per\u00f2 completa, perch\u00e9 non contiene tutte le informazioni sulle adiacenze. Un'ulteriore informazione \u00e8 la valenza dei vertici.\nPropriet\u00e0 topologiche.\nLe propriet\u00e0 topologiche di un poliedro sono quelle che ne descrivono solamente la forma globale. I poliedri pi\u00f9 studiati (ad esempio, i convessi) hanno tutti la stessa forma topologica: sono \"topologicamente equivalenti\" ad una palla; tali poliedri sono detti \"semplici\". Per i poliedri semplici vale una formula importante, detta relazione di Eulero.\nTopologia della superficie.\nLa superficie di un poliedro \u00e8 l'unione delle sue facce. In alcuni casi, come nel grande icosaedro mostrato in figura, queste facce possono intersecarsi, e formare quindi una figura complicata. Quando questo accade, pu\u00f2 non essere chiaro quale sia la porzione solida di spazio da considerare effettivamente \"compresa\" dalle facce. Questo fenomeno \u00e8 simile a quello che si presenta in dimensione 2 nei poligoni stellati.\nNei casi pi\u00f9 studiati per\u00f2 le facce non si intersecano e formano effettivamente una superficie che pu\u00f2 essere studiata da un punto di vista topologico: se ne descrive cio\u00e8 la forma globale, disinteressandosi degli angoli formati localmente dai vari spigoli e vertici. Una superficie delimita sempre una porzione di spazio.\nDa un punto di vista topologico, una superficie nello spazio \u00e8 caratterizzata soprattutto dal \"numero di pezzi disgiunti\" e dal \"numero di buchi\". Quando questa \u00e8 formata da un pezzo solo e non ha buchi, \u00e8 equivalente ad una sfera. I pezzi disgiunti ed il numero di buchi in matematica sono formalizzati rispettivamente con le nozioni di componente connessa e genere. Un poliedro con un buco ha una superficie avente la forma di un toro.\nUn poliedro le cui facce formano una superficie con un pezzo solo e senza buchi \u00e8 detto semplice. I poliedri convessi, e la maggior parte dei poliedri studiati, sono semplici.\nRelazione di Eulero.\nLa relazione di Eulero collega i numeri formula_20, formula_21 e formula_11 delle facce, degli spigoli e dei vertici di un poliedro semplice nel modo seguente:\nAd esempio:\nLa relazione di Eulero pu\u00f2 essere usata per dimostrare ad esempio che non \u00e8 possibile costruire un pallone da calcio simile a quello in figura ma con facce tutte esagonali.\nLa relazione di Eulero pu\u00f2 non valere nei poliedri non semplici. Ad esempio, in un poliedro a forma di toro come quello mostrato in figura vale la relazione formula_40. La quantit\u00e0 formula_41 dipende effettivamente soltanto dalla topologia del poliedro ed \u00e8 chiamata caratteristica di Eulero-Poincar\u00e9: si tratta di una quantit\u00e0 molto importante in topologia.\nSimmetrie.\nI poliedri pi\u00f9 studiati sono quelli che presentano numerose simmetrie. Una simmetria di un poliedro \u00e8 una isometria dello spazio che trasforma il poliedro in se stesso. Le simmetrie di un poliedro formano un gruppo, detto gruppo di simmetria.\nTipi di simmetria.\nEsistono due classi di isometria dello spazio euclideo tridimensionale: quelle che preservano l'orientazione dello spazio (trasformano cio\u00e8 una mano destra in una mano destra) e quelle che la invertono (trasformano una mano destra in una sinistra). La stessa classificazione si riflette sulle simmetrie di un poliedro.\nAd esempio, il tetraedro ha 7 assi di simmetria: quattro per ogni vertice e tre per ogni coppia di spigoli opposti (si veda la figura). Ha inoltre 6 piani di simmetria (uno per ogni spigolo). Le simmetrie sono per\u00f2 in realt\u00e0 24. Di queste, 12 mantengono l'orientazione, e sono: l'identit\u00e0, 2 rotazioni intorno ad ogni asse del primo tipo (di 120\u00b0 e 240\u00b0) e una rotazione di 180\u00b0 intorno ad un asse del secondo tipo (quindi formula_47). Ci sono inoltre 12 simmetrie che non mantengono l'orientazione: 6 sono riflessioni lungo piani come in figura, e altre 6 sono composizioni di riflessioni e rotazioni.\nPiani, assi e centro di simmetria.\nPiani e assi di simmetria sono il risultato della presenza di simmetrie riflessive e rotatorie. L'intersezione di tutti gli assi e di tutti i piani di simmetria pu\u00f2 essere un piano, una retta, un punto, o vuota. L'intersezione pu\u00f2 essere vuota solo se non vi sono simmetrie. Se l'intersezione \u00e8 un punto, questo \u00e8 chiamato \"centro\" del poliedro. Se l'intersezione \u00e8 una retta, questa \u00e8 l\"'asse\" del poliedro.\nAd esempio, il tetraedro ed il cubo hanno un centro. Una piramide quadrata non ha un centro, ma ha un asse.\nChiralit\u00e0.\nUn poliedro \u00e8 \"chirale\" se non \u00e8 equivalente alla sua immagine riflessa. Pi\u00f9 precisamente, un poliedro \u00e8 chirale se tutte le sue simmetrie sono rotatorie: non ha cio\u00e8 simmetrie che invertono l'orientazione. Pi\u00f9 concretamente, un poliedro chirale si comporta come una mano: si presenta in due forme (una \"sinistra\" e una \"destra\") che sono una lo specchio dell'altra.\nRegolarit\u00e0.\nUna simmetria sposta un vertice su un vertice, che pu\u00f2 essere uguale o diverso da quello di partenza. Analogamente, sposta uno spigolo su uno spigolo, e una faccia su una faccia. La simmetria determina quindi una permutazione dei vertici, degli spigoli e delle facce.\nLe simmetrie di un poliedro inducono una relazione di equivalenza sull'insieme dei suoi vertici (e analogamente sull'insieme dei suoi spigoli e delle sue facce): due vertici (o spigoli o facce) sono \"equivalenti\" se esiste una simmetria che sposta il primo nel secondo. Due vertici (o spigoli o facce) equivalenti devono avere necessariamente lo stesso aspetto: ad esempio, due vertici equivalenti devono avere lo stesso tipo di cuspide (in particolare, la stessa valenza), due spigoli la stessa lunghezza e lo stesso angolo diedrale e due facce equivalenti devono essere congruenti. Tutte queste condizioni necessarie non sono generalmente sufficienti: possono esistere facce congruenti non equivalenti, spigoli della stessa lunghezza e con lo stesso angolo diedrale non equivalenti, ecc.\nSe i vertici di un poliedro sono tutti equivalenti, questo \u00e8 detto \"regolare sui vertici\". Analogamente, se sono equivalenti tutti gli spigoli o tutte le facce, \u00e8 detto \"regolare sugli spigoli\" o \"sulle facce\". I termini \"omogeneo\" e \"transitivo\" possono essere usati come sinonimo di \"regolare\".\nUn poliedro che \u00e8 regolare sui vertici, sugli spigoli e sulle facce \u00e8 detto \"regolare\". Esistono solo 5 poliedri semplici regolari: questi sono i solidi platonici.\nGruppo di simmetria.\nLe simmetrie di un poliedro formano un gruppo con l'operazione di composizione. Questo gruppo \u00e8 sempre un gruppo finito.\nAd esempio, il gruppo di simmetria del tetraedro \u00e8 il gruppo di permutazioni formula_48 di 4 elementi: infatti ogni permutazione dei 4 vertici \u00e8 realizzata esattamente da una simmetria. Le simmetrie sono effettivamente 4! = 24.\nLe simmetrie che preservano l'orientazione formano un sottogruppo, detto \"gruppo delle rotazioni\". Questo pu\u00f2 coincidere con tutto il gruppo (se il poliedro \u00e8 chirale) oppure avere indice 2 (se non \u00e8 chirale). Il tetraedro non \u00e8 chirale: il gruppo delle rotazioni \u00e8 il gruppo alternante formula_49, avente 12 elementi.\nNonostante la grande variet\u00e0 di poliedri esistenti, vi sono poche classi di gruppi di simmetrie possibili. Ad esempio, gli unici gruppi che possono essere gruppi di rotazioni di qualche poliedro sono\ndove formula_51 \u00e8 il gruppo ciclico di ordine formula_12, formula_53 \u00e8 il gruppo diedrale di ordine formula_54, formula_55 \u00e8 il gruppo simmetrico di ordine formula_56 e formula_57 \u00e8 il gruppo alternante di ordine formula_58. I gruppi formula_59 e formula_53 sono ottenuti anche come gruppi di rotazione e di simmetria di un poligono regolare con formula_12 lati: sono quindi gruppi che si ottengono anche nel piano, e la loro presenza non \u00e8 quindi sorprendente.\nI gruppi formula_62 e formula_63 sono quindi gli unici gruppi di rotazioni essenzialmente tridimensionali. Sono i gruppi di rotazioni dei 5 solidi platonici: formula_49 per il tetraedro, formula_48 per cubo e ottaedro, formula_66 per icosaedro e dodecaedro. I solidi platonici giocano qui (come in molti altri contesti) un ruolo centrale.\nDualit\u00e0.\nDue poliedri formula_67 e formula_68 sono \"duali\" se hanno i ruoli di vertici e facce scambiati. Pi\u00f9 precisamente, ad ogni vertice, spigolo o faccia di formula_67 corrisponde rispettivamente una faccia, spigolo o vertice di formula_68, in modo che siano preservate adiacenze e incidenze. Ad esempio, se un vertice di formula_67 \u00e8 adiacente ad uno spigolo di formula_67, la corrispondente faccia di formula_68 \u00e8 adiacente al corrispondente spigolo di formula_68.\nIn particolare, le terne di numeri formula_75 dei due poliedri sono l'una l'opposta dall'altra. Ad esempio, il cubo, avente formula_76 \u00e8 duale dell'ottaedro, avente formula_77. In molti casi (come questo) la dualit\u00e0 \u00e8 realizzata in modo che i vertici di formula_68 siano punti interni delle corrispondenti facce di formula_67 (si veda un esempio in figura).\nOgni poliedro convesso ha un poliedro duale, che pu\u00f2 essere definito come il risultato di una inversione rispetto ad una sfera. Quando il poliedro ha un centro, \u00e8 naturale prendere come sfera una sfera centrata in questo punto. La costruzione del duale di poliedri non convessi \u00e8 pi\u00f9 problematica.\nClassi di poliedri.\nPrismatoidi.\nUn prismatoide \u00e8 un poliedro i cui vertici giacciono in due piani paralleli. \nTranne rare eccezioni, i prismatoidi hanno generalmente al pi\u00f9 un asse di simmetria (ortogonale ai piani paralleli), ed il loro gruppo di simmetrie \u00e8 ciclico (formula_59) o diedrale (formula_53), simile cio\u00e8 al gruppo di simmetrie di un poligono nel piano.\nEsistono varie famiglie infinite di prismatoidi. Qui sono elencate le pi\u00f9 usate.\nSolidi platonici.\nEsistono esattamente 5 poliedri semplici regolari sulle facce, sugli spigoli e sui vertici. Questi sono i solidi platonici. Questi poliedri sono detti anche \"regolari\".\nLa tabella indica per ogni solido platonico la terna formula_19 ed una coppia formula_83, con formula_84 pari al numero di lati di ogni faccia e formula_85 pari al numero di spigoli su ogni vertice (cio\u00e8 la sua valenza). Cubo e ottaedro sono duali, dodecaedro e icosaedro sono duali. Il tetraedro \u00e8 duale a se stesso (la dualit\u00e0 inverte le terne e le coppie di numeri nelle tabelle).\nIl centro di ogni solido platonico \u00e8 anche centro di una sfera inscritta (interna e tangente a tutte le facce) e di una sfera circoscritta (esterna e contenente tutti i vertici).\nI poliedri, per essere \"regolari\", oltre ad avere come facce poligoni regolari tutti uguali, devono anche avere tutti gli spigoli e i vertici equivalenti.\nI solidi platonici giocano un ruolo centrale nella geometria solida: sono i solidi che presentano la maggiore regolarit\u00e0 possibile e il maggior numero di simmetrie. I loro gruppi di simmetrie hanno collegamenti con le sezioni pi\u00f9 disparate della matematica. Hanno inoltre un posto di rilievo nella storia del pensiero greco, arabo e rinascimentale. Platone, nel Timeo, associ\u00f2 ad ognuno di essi un elemento: al tetraedro il fuoco, al cubo la terra, all'ottaedro l'aria, all'icosaedro l'acqua, mentre ritenne che il dodecaedro fosse la forma dell'universo.\nPoliedri di Keplero-Poinsot.\nOltre ai 5 poliedri platonici, esistono altri 4 poliedri regolari non semplici. Le facce di questi poliedri si intersecano vicendevolmente: due di questi, scoperti da Keplero, hanno come facce poligoni regolari stellati; altri due, scoperti da Louis Poinsot, hanno facce regolari non stellate, ma comunque intrecciate.\nI due poliedri stellati hanno come facce 12 pentagoni stellati (pentagrammi). I valori formula_19 e formula_83 hanno lo stesso significato descritto precedentemente. I primi due poliedri sono uno duale dell'altro, come lo sono anche gli ultimi due.\nPoliedri uniformi.\nUn poliedro uniforme \u00e8 un poliedro \nIl poliedro non \u00e8 necessariamente semplice. I poliedri uniformi sono catalogati nel modo seguente:\nI poliedri duali dei poliedri uniformi sono regolari sulle facce e hanno cuspidi regolari. Tra questi, i 13 solidi duali dei solidi archimedei sono detti poliedri di Catalan dal nome del matematico belga Eug\u00e8ne Charles Catalan.\nSolidi di Johnson.\nUn solido di Johnson \u00e8 un poliedro convesso \nIn altre parole, i solidi di Johnson sono i solidi convessi con facce regolari che non sono uniformi.\nI solidi di Johnson sono 92, e vengono generalmente indicati con una sigla che va da formula_88 fino a formula_89.\nI solidi convessi aventi facce regolari sono quindi: prismi e antiprismi regolari (in quantit\u00e0 infinita), i solidi platonici (5), i solidi archimedei (13) e quelli di Johnson (92).\nPoliedri composti.\nUn poliedro composto \u00e8 un poliedro ottenuto come unione di pi\u00f9 poliedri distinti aventi lo stesso centro. Un poliedro di questo tipo generalmente non \u00e8 convesso.\nAd esempio, la stella octangula mostrata precedentemente pu\u00f2 essere descritta come poliedro composto, formato da due tetraedri, aventi lo stesso centro ma posizionati in modo differente.\nI poliedri composti pi\u00f9 importanti sono quelli che presentano molte simmetrie. Ad esempio il poliedro mostrato accanto in figura, denominato cinque tetraedri nel dodecaedro, \u00e8 effettivamente l'unione di 5 tetraedri concentrici: ha formula_90 vertici, i quali sono anche i vertici di un dodecaedro regolare.\nOperazioni con i poliedri.\nAlcune operazioni permettono di trasformare un poliedro in un altro, o di affiancare pi\u00f9 poliedri in modo da ricoprire lo spazio.\nTroncamento.\nIl \"troncamento\" di un vertice formula_1 di un poliedro consiste nell'eliminazione di una porzione di poliedro (una cuspide) tramite un taglio vicino a formula_1. Il pezzo da rimuovere \u00e8 una piramide con vertice in formula_1 e base determinata dal piano lungo cui viene fatto il taglio. La base \u00e8 un poligono con formula_12 lati, dove formula_12 \u00e8 la valenza di formula_1.\nIl nuovo poliedro ha una faccia in pi\u00f9 del precedente. Troncando un vertice alla volta, \u00e8 quindi possibile, partendo dal tetraedro, costruire poliedri con un numero arbitrario 4, 5, 6... di facce.\nMolti solidi archimedei sono ottenuti troncando opportunamente tutti i vertici di un solido platonico. Una troncatura variabile pu\u00f2 essere usata in alcuni casi per passare da un poliedro al suo duale, come in questa sequenza che collega il cubo all'ottaedro:\nStellazione.\nLa \"stellazione\" \u00e8 un'operazione definita da Keplero nel 1619: consiste nell'estendere alcune facce del poliedro fino ad un punto in cui queste si incontrano nuovamente. Con questa operazione Keplero costru\u00ec, partendo dal dodecaedro regolare, due dei quattro poliedri noti oggi come solidi di Keplero-Poinsot. La stella octangula \u00e8 una stellazione dell'ottaedro regolare.\nQui sotto sono elencate alcune stellazioni: una dell'ottaedro regolare (la stella octangula), tre del dodecaedro regolare (le prime due sono i solidi di Keplero), e una dell'icosaedro.\nTassellazione.\nAlcuni poliedri possono essere usati come mattoni per riempire lo spazio senza lasciare buchi, similmente a quanto accade nelle arnie: una tale operazione \u00e8 detta tassellazione dello spazio (o \"pavimentazione\" dello spazio). I poliedri in una tassellazione sono adiacenti lungo le loro facce. Fra i solidi platonici, l'unico in grado di tassellare lo spazio \u00e8 il cubo; fra i solidi archimedei, vi sono il dodecaedro rombico e l'ottaedro troncato. Ottaedri e tetraedri regolari possono essere usati a coppie per tassellare lo spazio.\nPoliedri nel mondo reale.\nNaturali.\nMinerali.\nMolti minerali cristallizzano con una forma, detta \"abito\", che corrisponde ad un poliedro. La pirite si pu\u00f2 presentare con tre abiti diversi: con cristalli cubici, ottaedrici o aventi la forma di un dodecaedro non regolare (detto \"pentadodecaedro\" o \"piritoedro\"). Nessun minerale ha per\u00f2 la forma di un icosaedro o dodecaedro \"regolare\".\nLa leucite pu\u00f2 avere la forma di un icositetraedro trapezoidale (un solido di Catalan). Il piropo pu\u00f2 avere la forma di un dodecaedro rombico (un poliedro di Catalan) e l'aragonite la forma di un prisma esagonale.\nRadiolari.\nMolti organismi microscopici hanno forme o simmetrie poliedrali. Tra questi, i radiolari possono avere la forma di un icosaedro regolare o di un geode. Nella forma geodale, \u00e8 possibile verificare una delle conseguenze della relazione di Eulero descritta sopra: non \u00e8 possibile costruire un solido i cui vertici hanno valenza 3 e le cui facce sono tutte esagonali. Nella figura sono infatti presenti alcuni pentagoni. Le regolari geometrie degli scheletri di questi microorganismi hanno affascinato dalla fine del secolo XIX molti naturalisti, tra cui Ernst Haeckel e Thompson D'Arcy, che hanno anche cercato una interpretazione integrata fra biologia e geometria sul significato di queste strutture:\nArtificiali.\nPiramidi.\nIl solido artificiale pi\u00f9 antico di cui \u00e8 rimasta traccia \u00e8 sicuramente la piramide.\nDadi.\nIl dado da gioco classico ha la forma di un cubo. Alcuni giochi di ruolo fanno per\u00f2 uso di tutti e 5 i solidi platonici: la regolarit\u00e0 del solido infatti garantisce che ogni faccia abbia la stessa probabilit\u00e0 di uscire dopo un lancio (naturalmente la densit\u00e0 del solido dev'essere uniforme).\nPer mantenere la stessa probabilit\u00e0 \u00e8 sufficiente che il solido sia regolare sulle facce: per questo motivo vengono usati anche i trapezoedri. Ad esempio, due trapezoedri con 10 facce come in figura usati simultaneamente permettono di sorteggiare un numero da 0 a 99.\nCupole geodetiche.\nUna cupola geodetica \u00e8 un solido con molte facce, la cui forma \u00e8 molto simile a quella di una sfera (o di una porzione di questa). Come nei radiolari mostrati sopra, nelle cupole geodetiche \u00e8 spesso facile verificare gli effetti della relazione di Eulero."}
{"id": "26022", "revid": "2202616", "url": "https://it.wikipedia.org/wiki?curid=26022", "title": "New Orleans jazz", "text": "Il New Orleans jazz \u00e8 il jazz degli anni iniziali, quando l'influenza principale era quella afro-americana.\nStoria.\nIl centro pi\u00f9 importante nel quale si svilupp\u00f2 fu New Orleans e le sue origini vanno ricercate nelle stesse della musica jazz. Questo genere si rif\u00e0 alla tradizione musicale ed ai canti di lavoro, poi diventa musica suonata in bande per strada ed infine nei locali.\nLa citt\u00e0 portuale della Louisiana, nel periodo a cavallo tra il XIX ed il XX secolo, ospitava una popolazione estremamente varia per provenienza. Vi si trovavano in particolare francesi, creoli, afroamericani, inglesi, spagnoli, Italiani e olandesi. L'accompagnamento musicale era comune in moltissime circostanze e non solo in occasione di feste o balli.\nIl quartiere a luci rosse di Storyville divenne presto la zona dove si concentrarono il maggior numero di locali che proponevano questo genere musicale nuovo ma anche nei teatri nel resto della citt\u00e0 la musica che si poteva ascoltare era molto varia. Talvolta fu la musica classica e raffinata ma pi\u00f9 spesso fu una banda di ottoni oppure il blues cantato per strada. Il pianoforte fu lo strumento che permise l'affermazione del ragtime.\nLouis Armstrong, alcuni anni dopo aver lasciato la citt\u00e0, riprese in una delle sue incisioni il tema tipico suonato dalle bande che accompagnavano le cerimonie funebri nel quartiere di Uptown nella citt\u00e0 di New Orleans. Il brano, \"New Orleans Function\", inizia con toni tristi, lenti, ed accompagna il corteo al cimitero. Al ritorno la musica cambia, diventa una marcia allegra, un inno alla vita.\nLo stesso Armstrong nel 1920, in occasione di una audizione che tenne a Saint Louis, osserv\u00f2 che la musica suonata a New Orleans non era diversa da quella che si suonava nelle altre citt\u00e0 americane, a dimostrazione che gi\u00e0 alla fine degli anni venti quello che si definiva \"New Orleans jazz\" aveva superato i confini della citt\u00e0 e della stessa Louisiana.\nCaratteristiche.\nLa caratteristica principale del genere era la forte predominanza dello strumento principale, solitamente la cornetta, con l'esecuzione di un controcanto da parte di altri strumenti come clarinetto o trombone. La sezione ritmica, che nel jazz \u00e8 stata fondamentale sin dalle origini, in quel periodo era costituita da banjo, basso tuba e dalla batteria.\nL'improvvisazione nei primi momenti fu limitata ad alcune variazioni sul tema eseguite a turno dai vari strumentisti. Louis Armstrong, in un secondo momento, la rese una delle caratteristiche del jazz.\nAlcuni musicisti.\nDiversi musicisti sono legati al primo periodo del jazz, tra questi: "}
{"id": "26026", "revid": "135224", "url": "https://it.wikipedia.org/wiki?curid=26026", "title": "Dixieland (musica)", "text": "Con il termine Dixieland viene definito il particolare modo di suonare lo stile New Orleans jazz all'inizio del ventesimo secolo. Il genere Dixieland discende direttamente dallo stile New Orleans e pu\u00f2 essere considerato un primo periodo iniziale del jazz, vedi per esempio musicisti come Buddy Bolden e Bunk Johnson.\nEtimologia del termine.\nSi ritiene che il termine \"dixie\" venga dal francese \"dix\" (dieci) utilizzato in Louisiana per riferirsi al biglietto da dieci dollari.\nStrumenti.\nGli strumenti dello stile New Orleans e dello stile Dixieland sono in gran parte quelli delle bande o marching band dell'epoca. La sezione fiati \u00e8 formata da una o due trombe (o cornette), un trombone ed un clarinetto.\nLa sezione ritmica comprende: uno strumento grave (basso tuba, sassofono, sax basso o contrabbasso), uno strumento armonico (chitarra o banjo) ed uno strumento ritmico/percussivo (batteria, spesso il solo tamburo rullante portato a tracolla quando si suona in movimento). La sezione ritmica ha il compito di accompagnare la sezione melodica con il ritmo costante della batteria, con i poderosi bassi del tuba/sax basso/contrabbasso e con gli accordi del banjo o della chitarra.\nLa sezione melodica, invece, svolge un intreccio polifonico pi\u00f9 complesso. La tromba (o la cornetta) suona il tema principale, il clarinetto ed il trombone rispondono con una specie di controcanto spesso ironico utilizzando in maniera comica gli effetti pi\u00f9 caratteristici di ciascuno strumento. I trombonisti usano spesso i tipici glissati, blue notes ed effetti ritmici, mentre i clarinettisti suonano trilli, scale veloci e suoni growl (suoni rauchi), che si ottengono soffiando e cantando contemporaneamente dentro allo strumento."}
{"id": "26027", "revid": "1563111", "url": "https://it.wikipedia.org/wiki?curid=26027", "title": "Corbara (Italia)", "text": "Corbara (\"Cruv\u00e0r\u00eb\" in campano) \u00e8 un comune italiano di abitanti della provincia di Salerno in Campania. Dall'aprile 2013 fa parte dell'Unione dei comuni Terre dell'Agro, assieme ai comuni di San Marzano sul Sarno e Sant'Egidio del Monte Albino.\nGeografia fisica.\nIl comune \u00e8 situato alle pendici dei Monti Lattari (tra i monti Albino e Cerreto), nell'Agro nocerino-sarnese, in prossimit\u00e0 della Costiera amalfitana. Ha fatto parte, fino allo scioglimento della stessa (2008), della Comunit\u00e0 Montana Penisola Amalfitana.\nIl territorio prevalentemente montagnoso del comune di Corbara, ha una superficie di 6,66\u00a0km\u00b2 con altitudine che varia dai 106 agli 800\u00a0m circa del Valico di Chiunzi.\nStoria.\nCorbara venne citata per la prima volta, con il nome di \"Corvara\" o \"Corbaru\" nel novembre del 1010 in un atto del \"Codex diplomaticus Cavensis\". Nel novembre 1042 \u00e8 menzionata una zona tra Sant'Egidio del Monte Albino e Corbara, chiamata \"gorga de lupenum\": l'attuale \"Vena del Lupo\". Del 1045 \u00e8 invece un secondo documento che menziona una strada tra Corbara e Tramonti.\nSviluppatosi prevalentemente il borgo della \"Sala\", il casale di Corbara fece amministrativamente parte della \"civitas Nuceriae\", la confederazione di casali sorta dopo la distruzione della citt\u00e0 di Nocera da parte di Ruggero II di Sicilia nel 1137 e fino alla seconda met\u00e0 del Cinquecento (intorno al 1570) appartenne all'universit\u00e0 di Sant'Egidio, insieme ai villaggi di Sant'Egidio e di San Lorenzo, e dipendeva anche dal punto di vista religioso dall'Abbazia di Santa Maria Maddalena in Armillis di Sant'Egidio del Monte Albino. Successivamente si costitu\u00ec in universit\u00e0 autonoma e fece parte della citt\u00e0 di \"Nocera dei Pagani\", e nello specifico faceva parte della Nocera Sottana insieme alle universit\u00e0 di Pagani, Sant'Egidio del Monte Albino e Barbazzano, universit\u00e0 che eleggevano ogni anno il proprio \"sindaco particolare\", coadiuvato da due \"eletti\" e dai \"razionali\" (revisori di conti); gli abitanti di Nocera Sottana eleggevano quindi un \"sindaco universale\", che insieme ai due eletti da quelli di \"Nocera Soprana\" formava una sorta di triumvirato che reggeva la confederazione della citt\u00e0 di Nocera dei Pagani.\nA Corbara ebbe rilevanza la famiglia Sabbatini, che diede al villaggio la maggior parte dei sindaci particolari e universali. Altre famiglie del periodo furono i Padovano, i Nasta, i Troiano, gli Orlando, i Capriglione, gli Amarante e i Giordano.\nEsistono alcune notizie ricavabili da documenti e atti notarili relativi alla vita nel casale nel corso del XVIII secolo: nel 1732 il casale contava 152 fuochi (corrispondenti a circa 600 abitanti). L'acqua nel 1740 era conservata in due \"conserve\" situate a monte dell'abitato, alimentate dagli acquedotti del Cifurno e della Gragnana. Una pratica di sfruttamento del terreno prevedeva il \"fitto del legname di montagna a crescere\", con la quale veniva concesso il diritto di tagliare gli alberi in un fondo ogni dodici anni, in cambio di un canone annuale e della cura del terreno.\nNel 1806, sotto il governo del re Giuseppe Bonaparte vennero aboliti i precedenti ordinamenti municipali e creati al loro posto i comuni.\nNel territorio fu conosciuto il fenomeno del brigantaggio e in particolare una banda costituita da corbaresi e guidata da Antonio Padovano di Fortunato, detto Ficuciello, commise numerosi delitti.\nDal 1861 il comune di Corbara aveva programmato la costruzione di una strada (\"strada nuova di Corbara\" tra la localit\u00e0 di \"Acquapendente\" e quella di \"Boccarezza\" nel comune di Sant'Egidio, per immettersi sulla via Orazio) che permettesse di raggiungere comodamente la via stabiana. I lavori iniziarono nel 1864 e si conclusero nel 1877. Parallelamente era in corso la progettazione da parte dell'ingegnere \"Giuseppe Bellotti\" di una strada tra Chiunzi e Pagani, per collegare l'agro nocerino-sarnese e la costiera amalfitana e che doveva attraversare il territorio del comune di Sant'Egidio e Corbara, che venne per\u00f2 realizzata solo dopo oltre vent'anni.\nStemma civico.\nTrae origine dal nome del paese, esso infatti rappresenta un corvo appollaiato sulla cima di una montagna.\nMonumenti e luoghi d'interesse.\nSviluppatosi mano a mano attorno al nucleo storico del Rione Sala, rione dai caratteristici scorci, il paese si \u00e8 arricchito di molte frazioni inglobate con gli anni al centro.\nIl Municipio sorge proprio a met\u00e0 strada dalle periferie; accanto c'\u00e8 il campo di calcio e la palestra.\nA San Bartolomeo Apostolo, patrono di Corbara, \u00e8 dedicata la chiesa principale, eretta, nel '500, in localit\u00e0 Piazza, allora periferia del paese.\nAltre due chiese testimoniano l'amore per l'arte e la fede dei corbaresi: quella di San Giuseppe, che richiama meglio, per la sua ubicazione, la religiosit\u00e0 domestica del Medioevo e quella di Sant'Erasmo, dove fanno bella mostra di s\u00e9, due tele attribuite al pittore Luca Giordano massimo esponente della scuola napoletana del seicento.\nDal telegrafo lo sguardo domina l'intera valle raccolta tutta intorno alle pendici del Vesuvio prima di aprirsi all'estremo limite massimo del Golfo di Castellammare di Stabia.\nDi sera \u00e8 possibile ammirare la distesa punteggiata di mille e mille luci che gi\u00e0 colp\u00ec il famoso novelliere francese Guy de Maupassant che, diretto a Ravello, scrisse nel suo diario di viaggio: \"Questo posto \u00e8 una terrazza sul Paradiso\".\nChiesa di San Bartolomeo.\nDopo la costituzione dell'universit\u00e0, gli abitanti di Corbara richiesero al vescovo Sulpicio Costantino l'autorizzazione ad erigere una chiesa parrocchiale dedicata a san Bartolomeo, distaccandosi dalla giurisdizione dell'Abbazia di Santa Maria Maddalena in Armillis situata a Sant'Egidio del Monte Albino e l'autorizzazione fu concessa nel giugno del 1587. L'edificio era gi\u00e0 in funzione in occasione della visita pastorale del vescovo nel 1599.\nTelegrafo.\nCos\u00ec sopranninato per la precedente presenza del dispositivo di comunicazione. Una terrazza situata su uno dei punti pi\u00f9 alti della citt\u00e0, famosa per la vista mozzafiato del Vesuvio, del Golfo di Napoli, di tutti i paesi circostanti, specialmente di sera, quando le varie luminarie compongono uno spettacolo per gli occhi. La zona permette anche alle automobili di sostare, per non perdersi il panorama nemmeno di inverno. Sicuramente uno dei grandi vanti di Corbara sia tra i cittadini che al di fuori del paese.\nSociet\u00e0.\nReligione, tradizioni e folclore.\nPatrono del paese \u00e8 San Bartolomeo, titolare della chiesa parrocchiale, insieme a sant'Erasmo. In onore di quest'ultimo viene messa in scena da oltre un secolo e mezzo la \"Calata dell'angelo\", che ricorda l'angelo sceso dal cielo per salvare il santo dal martirio: l'episodio viene raffigurato ogni anno nel mese di luglio da una persona che in costume da angelo cala con una sorta di teleferica dalla chiesa Sant'Erasmo, situata in alto su una roccia, fino ai piedi della stessa, sulla piazza del Rione Sala.\nEconomia.\nCorbara \u00e8 nota per la produzione di un caratteristico pomodorino, lo \"sponzillo\" conosciuto come pomodorino di Corbara o Corbarino, dall'elevato contenuto zuccherino.\nIl Corbarino.\nTra i numerosi ecotipi locali, il pomodoro di Corbara o Corbarino, fresco o trasformato, \u00e8 quello che pi\u00f9 si contraddistingue per caratteristiche organolettiche e qualitative tipiche.\nTrattasi di un pomodoro caratterizzato da piante ad accrescimento indeterminato e da bacche piccole di forma prevalentemente \"allungata a pera\", dallo spiccato sapore agro dolce. Alla tipologia Corbarino sono assimilati diversi biotipi, la cui selezione \u00e8 stata curata nel corso degli anni, dagli stessi agricoltori. Essi, con molta probabilit\u00e0, derivano da vecchie variet\u00e0 da conserva, coltivate in zona.\nL'area di origine del Corbarino \u00e8 quella delle pendici dei monti Lattari, sia sul versante costiero (Costiera amalfitana, Penisola sorrentina) sia sul versante interno (confine sud della valle del Sarno), dove si trova il comune di Corbara e sulle cui colline \u00e8 stato sempre tradizionalmente coltivato.\nFino a poco tempo fa, il Corbarino era coltivato quasi esclusivamente in zone collinari, senza alcun sussidio irriguo; le produzioni erano destinate prevalentemente ai mercati locali per il consumo fresco o per la produzione artigianale di conserve o come pomodori da serbo, conservati a grappolo per il consumo invernale.\nL'aumento della domanda, anche al di fuori dell'ambito locale o regionale, e un notevole interesse da parte di trasformatori locali, hanno determinato uno sviluppo della coltivazione anche in aree di pianura, dove si ottengono produzioni pi\u00f9 elevate, anche se con caratteristiche qualitative inferiori.\nInfrastrutture e trasporti.\nScuole.\nLa totalit\u00e0 delle scuole di Corbara si concentra nella struttura costruita nel 2018 nella zona del precedente campo di calcio, ormai inesistente. Comprende la scuola dell'infanzia, la scuola primaria, la scuola secondaria di primo grado, un palazzetto dello Sport polifunzionale. Edificata con tecnologie innovative e nel rispetto dell'ambiente, la struttura nel complesso \u00e8 tra le pi\u00f9 funzionali nel panorama europeo, un vero fiore all'occhiello per il paese. Rientra nell'istituto comprensivo \"Edoardo de Filippo\".\nSport.\nLa principale compagine sportiva \u00e8 la Polisportiva S.C.A. Basket 2009, gioca le gare interne a Sarno(SA) in concomitanza del campo di calcio.\nCalcisticamente Corbara \u00e8 rappresentata dalla Polisportiva Corbarese militante nelle serie dilettantistiche e competente a livello giovanile, gioca le gare interne allo stadio \"A. Spirito\" di Sant'Egidio del Monte Albino, precedentemente giocava nel campo di calcio comunale di Corbara, ora non pi\u00f9 esistente."}
{"id": "26036", "revid": "919135", "url": "https://it.wikipedia.org/wiki?curid=26036", "title": "Funzione trigonometrica", "text": "In matematica, le funzioni trigonometriche o funzioni goniometriche o funzioni circolari sono funzioni di un angolo; esse sono importanti nello studio dei triangoli e nella modellizzazione dei fenomeni periodici, oltre a un gran numero di altre applicazioni.\nSono spesso definite come rapporti fra i lati di un triangolo rettangolo contenenti l'angolo e, equivalentemente, possono essere definite come le lunghezze di diversi segmenti costruiti dal cerchio unitario. Definizioni pi\u00f9 moderne li esprimono come serie infinite o come soluzioni di certe equazioni differenziali, ottenendo la loro estensione a valori positivi o negativi e anche ai numeri complessi. Tutti questi differenti approcci sono presentati di seguito.\nLo studio delle funzioni trigonometriche risale ai tempi dei babilonesi, e una quantit\u00e0 considerevole del lavoro fondamentale fu svolto dai matematici greci, indiani e persiani.\nNell'uso corrente, vi sono sei funzioni trigonometriche di base, che sono elencate sotto insieme alle identit\u00e0 che le mettono in relazione. Specialmente per le ultime quattro, queste relazioni sono spesso prese come \"definizioni\" di quelle funzioni, sebbene sia ugualmente possibile definirle geometricamente o per altre vie, e solo in seguito derivare queste relazioni. Poche altre funzioni erano comuni in passato (e figuravano nelle vecchie tabelle) ma sono oggi poco usate, come il senoverso (formula_1) e l'exsecante (formula_2). Molte altre relazioni notevoli fra queste funzioni sono elencate nella voce sulle identit\u00e0 trigonometriche.\nStoria.\nIl pi\u00f9 antico riferimento alla funzione seno risale a \"Sulba Sutras\", scritto nell'antica India dall'VIII al VI secolo a.C. Pi\u00f9 tardi, le funzioni trigonometriche furono studiate da Ipparco di Nicea (180-125 a.C.), Aryabhata (476\u00a0\u2013 550), Var\u0101hamihira, Brahmagupta, Mu\u1e25ammad ibn M\u016bs\u0101 al-\u1e34w\u0101rizm\u012b, Abu'l-Wafa, Omar Khayyam, Bhaskara II, Nasir al-Din Tusi, Regiomontano (1464), Ghiyath al-Kashi (XIV secolo), Ulugh Beg (XIV secolo), Madhava (1400 circa), Retico, il suo discepolo Valentin Otho. All\"'Introductio in analysin infinitorum\" (1748) di Leonardo Eulero si riconosce il merito di aver stabilito la trattazione analitica delle funzioni trigonometriche in Europa, definendole come serie infinite e presentando la \"formula di Eulero\".\nLa nozione secondo cui deve esserci una corrispondenza fra le lunghezze dei lati di un triangolo e gli angoli del triangolo sorge non appena si intuisce che i triangoli simili mantengono gli stessi rapporti fra i lati corrispondenti. In altri termini, per qualsiasi triangolo simile il rapporto fra l'ipotenusa (per esempio) e un altro dei lati rimane lo stesso. Se l'ipotenusa \u00e8 il doppio, anche i lati sono lunghi il doppio. Le funzioni trigonometriche esprimono proprio questi rapporti.\nDefinizioni tramite triangoli rettangoli.\nAl fine di definire le funzioni trigonometriche di un angolo formula_3 si consideri un arbitrario triangolo rettangolo che contiene l'angolo formula_4:\nUsiamo i seguenti nomi per i lati del triangolo:\nTutti i triangoli vengono considerati appartenenti al piano euclideo in modo che la somma degli angoli interni \u00e8 formula_8 radianti (o 180\u00b0); di conseguenza, per un triangolo rettangolo, i due angoli non retti sono compresi fra 0 e formula_9 radianti. A rigore, le definizioni che seguono consentono di definire le funzioni trigonometriche solo per gli angoli in questo intervallo. Si pu\u00f2 tuttavia estendere le definizioni all'insieme dei numeri reali utilizzando la circonferenza unitaria, o imponendo che tali funzioni posseggano certe simmetrie o siano periodiche.\n1) Il seno di un angolo \u00e8 il rapporto fra la lunghezza del lato opposto e la lunghezza dell'ipotenusa. Nel nostro caso\n\u00c8 importante notare che questo rapporto non dipende dal particolare triangolo rettangolo scelto, purch\u00e9 contenga l'angolo formula_3 dal momento che tutti questi triangoli sono simili.\nL'insieme degli zeri del seno \u00e8 formula_12\n2) Il coseno di un angolo \u00e8 il rapporto fra la lunghezza del lato adiacente e la lunghezza dell'ipotenusa. Nel nostro caso\nL'insieme degli zeri del coseno \u00e8 formula_14\n3) La tangente di un angolo \u00e8 il rapporto fra la lunghezza del lato opposto e la lunghezza del lato adiacente. Nel nostro caso\nL'insieme degli zeri della tangente \u00e8 formula_12\nEsso coincide con l'insieme degli zeri del seno poich\u00e9\nLe funzioni rimanenti sono definite convenientemente utilizzando le tre definizioni gi\u00e0 fornite.\n4) La cosecante formula_18 \u00e8 l'inverso moltiplicativo di formula_19 ossia il rapporto fra la lunghezza dell'ipotenusa e quella del lato opposto:\n5) La secante formula_21 \u00e8 l'inverso moltiplicativo di formula_22 ossia il rapporto fra la lunghezza dell'ipotenusa e quella del lato adiacente:\n6) La cotangente formula_24 \u00e8 l'inverso moltiplicativo di formula_25 ossia il rapporto fra la lunghezza del lato adiacente e quella del lato opposto:\nDefinizioni nella circonferenza goniometrica.\n\u00c8 possibile definire le sei funzioni trigonometriche a partire dalla circonferenza unitaria o circonferenza goniometrica, centrata nell'origine e con il raggio uguale a 1. La definizione attraverso la circonferenza goniometrica non aiuta nel calcolo pratico dei valori delle funzioni; infatti essa si basa sui triangoli rettangoli per molti angoli. Essa consente, tuttavia, la definizione delle funzioni trigonometriche per tutti gli argomenti reali, positivi e negativi, non solo quelli limitati all'intervallo fra 0 e formula_27 Essa consente inoltre di visualizzare graficamente in una sola figura tutte le funzioni trigonometriche. L'equazione della circonferenza goniometrica \u00e8:\nNell'immagine sono indicati alcuni angoli comuni, misurati in radianti. Le misure in verso antiorario sono angoli positivi, quelli in verso orario sono negativi. Consideriamo l'intersezione con la circonferenza goniometrica di una retta che forma un angolo formula_29 con la met\u00e0 positiva dell'asse formula_30 L'ascissa formula_31 e l'ordinata formula_32 di questo punto sono uguali rispettivamente a formula_33 e formula_34 Il triangolo nel disegno dimostra l'equivalenza con la definizione precedente: il raggio della circonferenza \u00e8 l'ipotenusa del triangolo ed ha una lunghezza uguale a 1, pertanto formula_35 e formula_36 Si pu\u00f2 pensare alla circonferenza goniometrica come ad un modo per considerare un numero infinito di triangoli rettangoli in cui varia la lunghezza dei cateti, mentre l'ipotenusa si mantiene uguale a 1.\nPer angoli maggiori di formula_37 o minori di formula_38 si pu\u00f2 semplicemente immaginare di compiere pi\u00f9 giri intorno al cerchio. In questo modo, il seno ed il coseno diventano funzioni periodiche di periodo formula_39\nper ogni angolo formula_29 e ogni intero formula_43\nIl pi\u00f9 piccolo periodo positivo di una funzione periodica \u00e8 detto \"periodo primitivo\" della funzione. Il periodo primitivo del seno, del coseno, della secante e della cosecante \u00e8 l'intera circonferenza, ossia formula_37 radianti o 360 gradi; il periodo primitivo della tangente e della cotangente \u00e8 solo met\u00e0 circonferenza, ossia formula_8 radianti o 180 gradi. Sopra sono state definite sulla circonferenza unitaria soltanto le funzioni seno e coseno, ma le altre quattro funzioni trigonometriche possono essere definite da:\nL'immagine sulla destra mostra il grafico sul piano cartesiano della funzione formula_48 considerevolmente diverso da quelli visti prima per il seno e il coseno. I punti di intersezione con l'asse formula_31 coincidono corrispondenti di formula_50 mentre la funzione non \u00e8 definita in corrispondenza delle intersezioni della funzione formula_51 con l'asse formula_30 I valori della funzione cambiano lentamente in prossimit\u00e0 di angoli di ampiezza formula_53 mentre cambiano rapidamente per gli angoli in prossimit\u00e0 di formula_54 Il grafico della tangente ha anche un asintoto verticale per formula_55: infatti la funzione tende a formula_56 se l'angolo formula_29 tende a formula_58 da sinistra e formula_59 se formula_29 tende a formula_58 da destra.\nIn alternativa, \u00e8 possibile definire tutte le funzioni trigonometriche di base a partire dalla circonferenza goniometrica (mostrata a destra); tali definizioni venivano usate storicamente. In particolare, data una corda formula_62 della circonferenza, dove formula_29 \u00e8 la met\u00e0 dell'angolo sotteso, formula_64 \u00e8 formula_65 (met\u00e0 della lunghezza della corda), ossia il cateto del triangolo rettangolo avente la corda come ipotenusa e un cateto giacente sul raggio, una definizione introdotta in India (vedi sopra). formula_51 \u00e8 la distanza orizzontale formula_67 ossia l'altro cateto, e versin(\u03b8) = 1 \u2212 cos(\u03b8) \u00e8 formula_68 ossia la distanza tra il coseno e il punto della circonferenza che tocca il raggio su cui giace. formula_69 \u00e8 la lunghezza del segmento formula_70 sulla retta tangente per formula_3 da cui il nome tangente, data dall'incrocio di questa con il prolungamento del raggio. formula_72 \u00e8 un altro segmento tangente, formula_73 ossia il prolungamento della tangente che incontra quello del raggio perpendicolare a quello su cui giace il coseno. formula_74 e formula_75 sono segmenti di rette secanti (che intersecano la circonferenza in due punti), ossia la somma di seno, cosenoverso e secante esterna formula_76 aglitale . formula_77 \u00e8 chiamata exsec(\u03b8) = sec(\u03b8) \u2212 1 (la porzione della secante fuori che interseca la cotangente dal cerchio). Da queste costruzioni, \u00e8 facile vedere che le funzioni secante e tangente divergono se formula_29 tende a formula_9 (90 gradi) e che la cosecante e la cotangente divergono se formula_29 tende a zero. \u00c8 possibile effettuare molte costruzioni simili, e le identit\u00e0 trigonometriche di base si possono dimostrare graficamente.\nDefinizioni tramite sviluppo in serie.\nUtilizzando solo le nozioni di geometria e le propriet\u00e0 dei limiti, si pu\u00f2 dimostrare che la derivata del seno \u00e8 il coseno e la derivata del coseno \u00e8 l'opposto del seno. Qui, e in genere nel calcolo infinitesimale, tutti gli angoli sono misurati in radianti; vedi anche l'importanza dei radianti sotto. Si pu\u00f2 usare la teoria delle serie di Taylor per dimostrare che le seguenti identit\u00e0 sono valide per ogni numero reale formula_31:\nQueste identit\u00e0 sono spesso prese come definizioni delle funzioni seno e coseno. Esse sono spesso usate come punto di partenza per una trattazione rigorosa delle funzioni trigonometriche e delle loro applicazioni, dal momento che la teoria delle serie infinite pu\u00f2 essere sviluppata a partire dai fondamenti del sistema dei numeri reali, prescindendo da ogni considerazione geometrica. La derivabilit\u00e0 e la continuit\u00e0 di queste funzioni sono quindi ottenute a partire dalla sola definizione in serie di potenze.\nSi possono ottenere altri sviluppi in serie:\ndove\nIl coefficiente formula_91 a numeratore ha una interpretazione combinatoria: esso indica il numero di permutazioni alternate di insiemi finiti di cardinalit\u00e0 dispari.\nIl coefficiente formula_94 a numeratore pu\u00f2 essere interpretato, dal punto di vista combinatorio, come il numero di permutazioni alternate di insiemi finiti di cardinalit\u00e0 pari.\nPer un teorema dell'analisi complessa, vi \u00e8 un'unica estensione analitica di questa funzione ai numeri complessi. Le funzioni trigonometriche sono definite sui numeri complessi usando le serie di Taylor viste sopra.\nRelazione con la funzione esponenziale e i numeri complessi.\nSi pu\u00f2 dimostrare, dalle definizioni in serie, che le funzioni seno e coseno sono rispettivamente la parte immaginaria e quella reale della funzione esponenziale complessa quando il suo argomento \u00e8 un numero immaginario:\nQuesta relazione fu notata per la prima volta da Eulero e, per questo motivo, l'identit\u00e0 \u00e8 conosciuta come formula di Eulero. In questo modo, le funzioni trigonometriche diventano essenziali nell'interpretazione geometrica dell'analisi complessa. Per esempio, se si considera la circonferenza unitaria nel piano complesso (dal punto di vista algebrico, con l'ordinaria moltiplicazione tra numeri complessi, si tratta di un gruppo moltiplicativo abeliano, noto come gruppo circolare), definita da formula_97, si pu\u00f2 parametrizzare questa circonferenza in termini di coseni e seni, rendendo evidente la relazione fra le funzioni trigonometriche e l'esponenziale complesso.\nQuesto, inoltre, permette di estendere la definizione delle funzioni trigonometriche ad un argomento complesso formula_98:\ndove formula_101. Inoltre, per formula_31 reale,\n\u00c8 noto anche che i processi esponenziali sono strettamente collegati al moto circolare e ai comportamenti periodici.\nDefinizioni attraverso equazioni differenziali.\nEntrambe le funzioni seno e coseno soddisfano l'equazione differenziale\nOssia, ognuna \u00e8 l'opposto della sua derivata seconda. Nello spazio vettoriale bidimensionale formula_106 formato da tutte le soluzioni di questa equazione, la funzione seno \u00e8 l'unica soluzione che soddisfa le condizioni iniziali formula_107 e formula_108 e la funzione coseno \u00e8 l'unica che soddisfa le condizioni iniziali formula_109 e formula_110 Poich\u00e9 le funzioni seno e coseno sono linearmente indipendenti, insieme formano una base di formula_111 Questo metodo per definire le funzioni seno e coseno \u00e8 essenzialmente equivalente all'uso della formula di Eulero. (Vedi equazione differenziale lineare) Questa equazione differenziale pu\u00f2 essere usata non solo per definire le funzioni seno e coseno, ma anche per dimostrare le identit\u00e0 trigonometriche per le funzioni seno e coseno.\nLa tangente \u00e8 l'unica soluzione dell'equazione differenziale non lineare\nche soddisfa la condizione iniziale formula_113 Vi \u00e8 una dimostrazione grafica molto interessante del fatto che la funzione tangente soddisfa questa equazione differenziale; vedere \"Visual Complex Analysis\" di Needham.\nL'importanza dei radianti.\nI radianti specificano un angolo misurando la lunghezza dell'arco corrispondente della circonferenza goniometrica. Esistono altre unit\u00e0 di misura per gli angoli, come i comuni gradi sessagesimali. Tuttavia, solo se l'angolo \u00e8 misurato in radianti le funzioni seno e coseno soddisfano l'equazione differenziale che viene classicamente utilizzata per descriverle. Se l'argomento del seno o del coseno \u00e8 moltiplicato per una opportuna costante di conversione,\nallora la derivata sar\u00e0 uguale a\nSe formula_31 \u00e8 in gradi, allora\nCi\u00f2 significa che la derivata seconda del seno in gradi non soddisfa l'equazione differenziale\nma\ne un discorso analogo vale per il coseno.\nCi\u00f2 significa che queste funzioni seno e coseno hanno un comportamento diverso, e, per esempio, la derivata quarta del seno \u00e8 uguale al seno solo se l'argomento \u00e8 misurato in radianti.\nIdentit\u00e0.\nVi sono molte identit\u00e0 che mettono in relazione le varie funzioni trigonometriche. Fra quelle usate pi\u00f9 di frequente vi \u00e8 l'identit\u00e0 fondamentale della trigonometria, altres\u00ec chiamata identit\u00e0 pitagorica, che afferma che, per ogni angolo, la somma tra il quadrato del seno ed il quadrato del coseno vale formula_120. Ci\u00f2 si verifica facilmente applicando il teorema di Pitagora ad un triangolo rettangolo di ipotenusa formula_120. Simbolicamente si pu\u00f2 scrivere\nAltre relazioni di primaria importanza sono le formule di addizione e sottrazione, che forniscono il seno ed il coseno della somma e della differenza di due angoli in funzione del seno e del coseno degli angoli stessi:\nSe i due angoli sono uguali, le formule di addizione si riducono ad identit\u00e0 pi\u00f9 semplici note come formule di duplicazione.\nPer gli integrali e le derivate delle funzioni trigonometriche, consultare le sezioni rilevanti delle tavola delle derivate, tavola degli integrali pi\u00f9 comuni, e tavola degli integrali indefiniti di funzioni trigonometriche.\nDefinizione tramite le equazioni funzionali.\nIn analisi matematica, \u00e8 possibile definire le funzioni trigonometriche ricorrendo ad equazioni funzionali basate su propriet\u00e0 come le formule di addizione e sottrazione. Imponendo la validit\u00e0 di queste formule e dell'identit\u00e0 fondamentale, per esempio, si pu\u00f2 dimostrare che esistono solo due funzioni reali che soddisfano queste condizioni. In simboli, esiste solo una coppia di funzioni reali formula_125 e formula_126 tali che, per tutti i numeri reali formula_31 e formula_32, siano soddisfatte le seguenti uguaglianze:\ncon, in aggiunta, la condizione che\nPrima dell'avvento dei computer, il metodo pi\u00f9 usato per approssimare le funzioni trigonometriche era quello di interpolare da una tavola dei loro valori, calcolate con una precisione di molte cifre significative. Queste tavole sono state utilizzate fin da quando le funzioni trigonometriche sono state descritte (vedi Storia sopra), ed erano tipicamente generate tramite ripetute applicazioni delle identit\u00e0 di bisezione e di addizione di angoli, partendo da angoli noti.\nI computer moderni usano una grande variet\u00e0 di tecniche. Un metodo comune, specialmente sui processori di fascia alta dotati di unit\u00e0 floating point (a virgola mobile), \u00e8 quello di combinare un'approssimazione polinomiale (come le serie di Taylor o una funzione razionale) con una tabella precalcolata \u2014 in altri termini, questi algoritmi cercano prima nella tabella l'angolo pi\u00f9 vicino disponibile, quindi utilizzano il polinomio per calcolare la correzione. Su dispositivi semplici che sono privi di moltiplicatore hardware, vi \u00e8 un algoritmo chiamato CORDIC (insieme ad altre tecniche correlate) che risulta pi\u00f9 efficiente, dal momento che utilizza solo operazioni di shift e addizioni. Tutte queste tecniche sono solitamente implementate a livello hardware per motivi di prestazioni.\nInfine, per alcuni angoli semplici, i valori delle funzioni trigonometriche possono essere calcolati esplicitamente a mano usando il teorema di Pitagora, come nei seguenti esempi. In effetti, il seno, il coseno e la tangente dei multipli di \u03c0/60 radianti (3 gradi) si possono determinare esattamente a mano.\nSi consideri un triangolo rettangolo con i due angoli acuti uguali, e quindi pari a formula_131 radianti (45 gradi). Allora la lunghezza del lato formula_132 e del lato formula_133 sono uguali; possiamo scegliere formula_134 I valori del seno, del coseno e della tangente di un angolo di 45 gradi si possono quindi determinare con il teorema di Pitagora:\nQuindi:\nPer determinare le funzioni trigonometriche degli angoli di formula_138 radianti (60 gradi) e formula_139 radianti (30 gradi), iniziamo con un triangolo equilatero di lato 1. Tutti i suoi angoli sono pari a formula_138 radianti. Dividendo il triangolo in due parti tramite un'altezza, otteniamo un triangolo rettangolo con angoli di formula_139 e formula_138 radianti, ossia 30 e 60 gradi. Per questo triangolo, i due cateti valgono formula_143 e formula_144 e l'ipotenusa 1. Ci\u00f2 implica:\nNel triangolo possono essere calcolate esattamente le funzioni trigonometriche degli angoli, mediante i lati, a titolo esemplificativo si usa soltanto l'angolo formula_148 relativo al vertici formula_4 e opposto al lato formula_133\ndove formula_154 indica l'area del triangolo.\nFunzioni inverse.\nPoich\u00e9 le funzioni trigonometriche sono periodiche, \u00e8 necessario restringere il loro dominio per non avere ambiguit\u00e0 nella definizione dell'inverso. Di seguito presentiamo le definizioni usuali per le funzioni inverse:\nPer le funzioni trigonometriche inverse, viene spesso usata anche la notazione formula_156 formula_157 ecc. in luogo di formula_158 formula_159 ecc. Con questa notazione, per\u00f2, si corre il rischio di confondere le funzioni inverse con l'inverso moltiplicativo delle funzioni.\nAnalogamente al seno e al coseno, anche le funzioni trigonometriche inverse si possono definire tramite serie infinite. Ad esempio:\nQueste funzioni si possono definire anche dimostrando che sono gli integrali indefiniti di altre funzioni. L'arcoseno, per esempio, si pu\u00f2 scrivere tramite il seguente integrale:\nFormule analoghe per le altre funzioni si possono trovare nella voce sulle funzioni trigonometriche inverse. Usando il logaritmo complesso, \u00e8 possibile generalizzare tutte queste funzioni ad argomenti complessi:\nPropriet\u00e0 e applicazioni.\nLe funzioni trigonometriche, come dice il nome, sono di importanza cruciale nella trigonometria, principalmente per i due seguenti risultati.\nTeorema dei seni.\nIl teorema dei seni afferma che per ogni triangolo vale:\nscritto spesso come:\nQuesto teorema si pu\u00f2 dimostrare dividendo il triangolo in due triangoli rettangoli (tracciando l'altezza) e usando la definizione di seno. Il numero comune formula_167 \u00e8 uguale al diametro della circonferenza circoscritta al triangolo, ossia quella passante per i tre punti formula_3 formula_169 e formula_170 Il teorema dei seni \u00e8 utile per calcolare la lunghezza di lati ignoti di un triangolo se sono noti due angoli e un lato. Questa situazione \u00e8 comune nella triangolazione, una tecnica per determinare le distanze misurando due angoli e la distanza fra i due punti in cui \u00e8 effettuata la misurazione.\nTeorema dei coseni o di Carnot.\nIl teorema del coseno o teorema di Carnot \u00e8 una generalizzazione a qualunque triangolo del teorema di Pitagora:\nossia:\nAnche questo teorema si pu\u00f2 dimostrare dividendo il triangolo in due triangoli rettangoli. Il teorema di Carnot \u00e8 utile per la risoluzione di un triangolo di cui siano noti due lati e l'angolo compreso fra di essi.\nSe l'angolo noto non \u00e8 quello compreso fra i due lati, il triangolo potrebbe non essere unico. \u00c8 necessario prestare la dovuta attenzione a questo caso ambiguo del teorema.\nAltre propriet\u00e0 utili.\nEsiste anche un teorema delle tangenti o teorema di Nepero:\nFunzioni periodiche.\nLa funzione seno (e di conseguenza la funzione coseno, che altro non \u00e8 se non la funzione seno sfasata di \u03c0/2) \u00e8 essenziale per la descrizione del moto armonico semplice, un concetto molto importante in fisica. In questo contesto, il seno e il coseno sono usati per descrivere la proiezione in una dimensione del moto circolare uniforme, il moto di una massa soggetta ad una forza elastica o piccole oscillazioni di un pendolo. Esse sono funzioni periodiche il cui grafico \u00e8 il tipico schema di un'onda, e sono utili per la modellizzazione di fenomeni periodici come le onde acustiche o elettromagnetiche. Qualsiasi segnale si pu\u00f2 rappresentare come una somma (tipicamente infinita) di funzioni seno e coseno di frequenza differente; questa \u00e8 l'idea di base dell'analisi di Fourier, in cui le serie trigonometriche sono utilizzate per risolvere molti problemi con condizioni al contorno nelle equazioni differenziali alle derivate parziali. Per esempio, l'onda quadra si pu\u00f2 scrivere attraverso la serie di Fourier:"}
{"id": "26037", "revid": "114896302", "url": "https://it.wikipedia.org/wiki?curid=26037", "title": "Sippe", "text": "La Sippe (protogermanico: \"Sibbja\"; antico alto tedesco: \"Sippia\"; antico nordico: \"Sifjar\") costituisce la prima istituzione su cui la societ\u00e0 germanica antica, ai tempi della propria unit\u00e0, si reggeva. Solo pi\u00f9 avanti, come possiamo evincere dal \"De origine et situ Germanorum\" (98 d.C.) di Tacito, essa verr\u00e0 gradualmente sostituita dal Comitatus germanico.\nIl significato di \"Sippe\" \u00e8 \"famiglia\" (infatti il nome \u00e8 legato a Sif, dea della casa, sposa del dio Thor), sebbene sia da intendersi pi\u00f9 precisamente come \"nucleo sociale di individui che si riconoscono nella discendenza da un antenato comune\", e pertanto una \"famiglia\" in senso lato.\nAll'interno della Sippe regnavano la pace e l'uguaglianza economica, dacch\u00e9 all'epoca ancora la societ\u00e0 germanica si trovava in uno stato primitivo, del tutto privo di ceti sociali. L'appartenenza alla stessa famiglia vincolava fortemente i membri della Sippe gli uni agli altri, tanto che ciascun individuo annientava le proprie esigenze, in vista del superiore interesse collettivo e per accrescere il benessere della Sippe, e ci\u00f2 conduceva ad un tipico atteggiamento dell'uomo germanico, quale \u00e8 la faida: se un proprio parente veniva ucciso, si avvertiva nel proprio cuore l'obbligo giuridico di recarsi ad uccidere l'assassino, vendicandolo dunque con il sangue. Tale meccanismo inizier\u00e0 ad incrinarsi con l'affermarsi del Comitatus, i cui membri non sono accomunati da vincoli di sangue bens\u00ec dalla libera scelta di seguire un capo d'armi, meccanismo che pi\u00f9 avanti s'annuller\u00e0 del tutto: ad esempio, presso i Longobardi, con l'Editto di Rotari (643) la faida viene sostituita dal guidrigildo (antico alto tedesco: \"wirgild\"), che implica il pagamento di una somma pi\u00f9 o meno elevata a seconda del grado sociale dell'individuo cui si arreca danno o si uccide.\nSempre all'insegna dei principi di eguaglianza e parit\u00e0, all'interno della Sippe i doveri e le prerogative dell'uomo e della donna dovevano equilibrarsi con il matrimonio (ci\u00f2 significa che non vigeva n\u00e9 una societ\u00e0 n\u00e9 strettamente matriarcale, n\u00e9 strettamente patriarcale), tanto che le donne dovevano condividere il destino dei propri mariti anche in guerra.\n\u00c8 abbastanza facile istituire un legame tra i principi della Sippe e la religiosit\u00e0 vanica degli antichi Germani, diametralmente opposta a quella asica, degli stessi, che invece appare fungere da base alla struttura e allo spirito del Comitatus, che nascer\u00e0 pi\u00f9 avanti e vi si sostituir\u00e0."}
{"id": "26040", "revid": "2164129", "url": "https://it.wikipedia.org/wiki?curid=26040", "title": "Mornese", "text": "Mornese (\"Morn\u00e8is\" in piemontese, \"Morneise\" in ligure, \"Murneise\" [mur\u02c8n\u025biz\u025b] in dialetto mornesino) \u00e8 un comune italiano di 739 abitanti della Provincia di Alessandria, in Piemonte, nelle estreme propaggini collinari dell'Alto Monferrato, in prossimit\u00e0 dell'Appennino Ligure.\n\u00c8 uno dei comuni dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada. \nParte del territorio comunale fa parte del Parco Regionale delle Capanne di Marcarolo.\nGeografia fisica.\nIl paese \u00e8 situato tra la Val Lemme e la valle del Gorzente sulle ultime propaggini dell'Appennino Ligure.\nStoria.\nNominato per la prima volta in un documento del 1188, come Molonesio, fu feudo dei Rosso della Volta, famiglia genovese che nel 1270 vi fecero erigere un castello.\nPass\u00f2 poi sotto il dominio dei Marchesi del Monferrato che lo concessero in feudo ai Doria, che lo tennero dal 1330 al 1574, quando con Ugo Doria si estinse il ramo principale della casata. Tuttavia il ramo cadetto riconquist\u00f2 nei secoli successivi il dominio marchionale sul territorio.\nSimboli.\nLo stemma del comune di Mornese, concesso assieme al gonfalone con il D.P.R. n. 4009 del 27 marzo 1992, riunisce i simboli che rappresentano la storia del paese. Il colore azzurro \u00e8 indice di devozione, fedelt\u00e0 e amor patrio. Gli scudetti riproducono uno l'antico emblema dei monaci cistercensi (\"bandato d'oro e d'azzurro e bordato di rosso\"), ai quali, secondo una tradizione, Mornese deve la sua fondazione; l'altro \u00e8 lo scudo del Monferrato (\"d'argento, col capo di rosso\"), al quale il paese appartenne politicamente. Nel centro la croce trifogliata d'oro e la stella d'argento, sono un'allegoria per ricordare santa Maria Mazzarello. La stella pare proiettare un raggio che illumina un castello, simbolo di Mornese e ricordo dell'antico \"castrum\" feudale.\nMonumenti e luoghi d'interesse.\nI principali luoghi di interesse di mornese sono: la chiesa parrocchiale, iniziata nel 1590, inizialmente dedicata a san Nicola da Tolentino e successivamente a san Silvestro (nel sotterraneo della chiesa \u00e8 allestito un presepe permanente); il castello dei Doria, risalente al XIV secolo e la chiesa di San Rocco (XVI secolo).\nIl paese \u00e8 fortemente legato ai luoghi di santa Maria Domenica Mazzarello, fondatrice con san Giovanni Bosco delle Figlie di Maria Ausiliatrice, che qui nacque nell'omonima frazione. Tra gli altri:\nMornese, inoltre, immerso tra i boschi della Val Lemme dell'Alto Ovadese, propone una caratteristica serie di antichi sentieri e mulattiere immersi nella natura (ora gradevolmente percorribili a piedi o in mountain-bike) tra boschi, pinete e rii.\nCultura.\nEventi.\nIl 10 settembre di ogni anno si celebra San Nicola da Tolentino, patrono di Mornese. Il giorno seguente, 11 settembre, \u00e8 il giorno della Tradizionale Fiera di San Nicola con numerose bancarelle per le vie del Paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "26041", "revid": "92920", "url": "https://it.wikipedia.org/wiki?curid=26041", "title": "Swing", "text": "Lo swing \u00e8 un genere musicale, nato negli anni venti ed evolutosi fino a divenire un genere definito nel 1935 negli Stati Uniti. Lo swing si distingue per un caratteristico movimento della sezione ritmica e per un tipo di esecuzione delle note con un ritmo \"saltellante\" (o \"dondolante\", appunto \"swing\" in inglese), accostato spesso da balli frenetici.\nLo swing si \u00e8 sviluppato contemporaneamente in due contesti completamente differenti: New York e Kansas City.\nStoria.\nOrigini e successo.\nAlla fine degli anni venti, in piena crisi economica ed in pieno proibizionismo, si sent\u00ec il bisogno di novit\u00e0 anche nel campo musicale: le orchestrine New Orleans e Dixieland non soddisfacevano pi\u00f9 il pubblico. I locali di Kansas City e New York (\"Cotton Club\" in testa) decisero di affidarsi a musicisti giovani con nuove idee.\nKansas City divenne quindi il regno di Count Basie ed il Cotton Club di NY quello di Duke Ellington: le loro orchestre, con le loro assolute diversit\u00e0, scandiranno e influenzeranno gli sviluppi futuri del Jazz fino al 1940.\nLo swing di Kansas City era segnato da una totale influenza del blues mentre quello di New York, grazie a \"Duke\" Ellington, per alcuni versi era simile persino alla musica sinfonica.\nA differenza dei generi precedenti, nello swing si assiste ad una maggiore importanza della sezione ritmica, generalmente composta da chitarra, pianoforte, contrabbasso e batteria, la quale ha il compito di creare una base per le improvvisazioni dei solisti; si sviluppano inoltre le \"big band\", costituite anche da 20-25 elementi e, soprattutto, le improvvisazioni si affrancano completamente dalla semplice variazione sul tema divenendo a loro volta temi nel tema.\nA lato delle \"big band\" che hanno caratterizzato l\"'era dello swing\", questo genere veniva eseguito anche da formazioni di pochi elementi: tre, quattro o cinque strumenti. \u00c8 da queste che, successivamente, nascer\u00e0 il genere poi chiamato \"Mainstream\".\nPer quanto riguarda gli strumenti utilizzati, si abbandona il banjo in favore della chitarra e assumono sempre maggior importanza i sassofoni a scapito del clarinetto. Anche il violino, per merito soprattutto di St\u00e9phane Grappelli e Joe Venuti, ha avuto un ruolo di rilievo fra gli strumenti protagonisti del genere.\nDopo i primi successi \"neri\", lo swing divenne fonte di guadagno per i musicisti bianchi i quali riuscirono a farlo divenire genere di successo radiofonico e a portare il jazz ad Hollywood.\nTra gli anni 1935 e 1946 lo swing delle big band divenne il genere pi\u00f9 popolare degli Stati Uniti: oltre ad Ellington e Basie altri musicisti e \"bandleader\" come Louis Prima, Fletcher Henderson, Shep Fields, Benny Goodman, Jimmy Dorsey, Tommy Dorsey, Glenn Miller, Woody Herman, Harry James e Artie Shaw furono i protagonisti di questo periodo.\nIl declino della cosiddetta \"era delle \"big band\"\" ebbe molti motivi, ma il principale fu la chiusura (durante la guerra) delle immense sale da ballo che costituivano i datori di lavoro pi\u00f9 affidabili per le orchestre, e anche gli unici locali che potevano permettersi di pagare alcune decine di musicisti ogni sera. Dopo la guerra molte sale non riaprirono, e quelle che lo fecero si dedicarono ad altri tipi di musica da ballo: stava per cominciare l'era del rock. Il locale di elezione per la musica jazz divenne allora il club di ridotte dimensioni, per il quale la formazione tipo era il piccolo \"combo\", dal trio al sestetto.\nI revival.\nSul finire degli anni 1980 emerse negli USA una corrente revivalista i cui artisti, fra cui i Big Bad Voodoo Daddy, gli Squirrel Nut Zippers e i Cherry Poppin' Daddies, facevano coesistere lo swing a contaminazioni rock, rockabilly, jump blues e talvolta ska. Intorno al 2010 ebbe altrettanto successo il cosiddetto electro swing, che aggiornava lo swing ai ritmi della musica house.\nSwing italiano.\nLa paternit\u00e0 dello swing italiano, nato su emulazione del filone americano, \u00e8 da attribuire ad Alberto Rabagliati ed al Trio Lescano delle sorelle Lescano; seguirono i pionieri Natalino Otto, Ernesto Bonino, i direttori d'orchestra della EIAR (\"ritmi moderni\" della RAI):Pippo Barzizza, Cinico Angelini, Tito Petralia, Enzo Ceragioli, Gorni Kramer, Giorgio Ferrari, i celebri Piero Piccioni e Nunzio Rotondo, famosi per l'innovativo programma radiofonico \"eclipse\".\nIn seguito anche Fred Buscaglione si ispir\u00f2 allo swing americano per le sue innovative canzoni. Un cultore dello swing fu anche Lelio Luttazzi che propose pi\u00f9 volte questo genere musicale, durante gli spettacoli RAI da lui presentati. Durante la fine degli anni cinquanta ed inizio degli anni sessanta, cantanti, tra cui Emilio Pericoli, Nicola Arigliano, Johnny Dorelli, Fred Bongusto e Bruno Martino, cantarono numerosi brani swing, ispirandosi al modello americano del crooner. In tempi pi\u00f9 recenti, famoso e stimato swingman italiano fu Sergio Caputo, che soprattutto con i suoi primi album fece apprezzare questo genere alle nuove generazioni. Negli anni 2010, nel tentativo di riportare alla luce questo genere, la cantautrice Simona Molinari, si \u00e8 concentrata su di esso fino a proporlo, con una serie di lavori discografici, nella variante dell'electro swing."}
{"id": "26042", "revid": "599013", "url": "https://it.wikipedia.org/wiki?curid=26042", "title": "Institute of Electrical and Electronics Engineers", "text": "L'Institute of Electrical and Electronics Engineers (acronimo IEEE) \u00e8 un'associazione internazionale di scienziati professionisti con l'obiettivo della promozione delle scienze tecnologiche.\nLa sua sede \u00e8 nello stato di New York, negli Stati Uniti; il logo mostra, all'interno di un rombo arrotondato, la regola della presa della mano destra.\nStoria.\nNacque il 1\u00ba gennaio 1963 dalla fusione di due istituzioni precedenti: l'IRE (\"Institute of Radio Engineers\") e l'AIEE (\"American Institute of Electric Engineers\") nati rispettivamente nel 1912 e nel 1884. \nComposizione.\nLo IEEE \u00e8 composto da 46 societ\u00e0, divise in gruppi settoriali specifici.\nQuasi tutti i membri IEEE sono informatici o ingegneri elettrici, elettronici o informatici, ma vi troviamo anche ingegneri meccanici e civili, cos\u00ec come biologi, fisici e matematici.\nCaratteristiche.\nFunzioni e scopi.\nLo scopo principale dello IEEE \u00e8 quello di cercare nuove applicazioni e teorie nella scienza elettrotecnica, elettronica, informatica, biomedica e delle telecomunicazioni; a questo scopo organizza conferenze e dibattiti tecnici in tutto il mondo, pubblica testi tecnici e sostiene programmi educativi. Si occupa inoltre di definire e pubblicare standard in tali campi.\nGli obiettivi primari dell'istituto sono:\nLo IEEE collabora con:\nIl processo di standardizzazione.\nAffinch\u00e9 un nuovo standard venga approvato dallo IEEE e pubblicato ufficialmente sulle riviste specializzate, \u00e8 necessario sottoporre il progetto alla IEEE Standards Association attraverso otto fasi:\nSettori di competenza.\nTra i settori nei quali IEEE opera vi sono:\nCronotassi dei presidenti.\nAlcuni tra gli ex presidenti IEEE, AIEE ed IRE:\nNel 2005 \u00e8 stato eletto presidente W. Cleon Anderson.\nDati e statistiche.\nIn accordo con i dati dell'anno 2012, l'IEEE annovera pi\u00f9 di 420.000 membri in 150 nazioni; comprende tecnici, ingegneri, ricercatori, professori, studenti nonch\u00e9 amatori di tutto il mondo nel settore elettrotecnico ed elettronico. \nLe pubblicazioni dello IEEE sono il 30% della bibliografia e documentazione ingegneristica globale e coprono quasi tutti gli aspetti dell'elettronica e dell'informatica moderna. Inoltre IEEE ha definito oltre 900 standard industriali."}
{"id": "26044", "revid": "709565", "url": "https://it.wikipedia.org/wiki?curid=26044", "title": "Bebop", "text": "Il bebop (spesso abbreviato in bop) \u00e8 uno stile del jazz che si svilupp\u00f2 soprattutto a New York negli anni quaranta. Caratterizzato da tempi molto veloci e da elaborazioni armoniche innovative, il bebop nacque in contrapposizione agli stili jazz utilizzati dalle formazioni coeve. Nei suoi primi anni di vita la parola \"bebop\" indic\u00f2, oltre allo stile musicale anche lo stile di vita e l'atteggiamento ribelle di coloro (che erano in maggioranza giovani) che si indicavano come \"bopper\". Anche per questo motivo il bebop divenne popolare tra i letterati che si riconoscevano nella cosiddetta Beat Generation e fu citato in alcune delle loro opere pi\u00f9 famose (ad esempio nella poesia \"Urlo\" di Allen Ginsberg). Nel corso dei 15 anni successivi, il bebop e le sue ramificazioni si evolsero fino a diventare il principale idioma del jazz. Ancora nel primo decennio del XXI secolo, lo stile jazzistico indicato come \"mainstream\" si rif\u00e0 essenzialmente alle elaborazioni stilistiche del bebop.\nIl termine bebop (che nei primi tempi veniva spesso usato anche nella forma rebop) \u00e8 un'onomatopea che imita una brevissima frase di due note usata talvolta come \"segnale\" per terminare un brano. Per questo uno dei padri del movimento, Dizzy Gillespie, intitol\u00f2 \"Be-bop\u201d uno dei suoi brani, che fu anche uno dei primi a raggiungere una certa notoriet\u00e0.\nLa nascita del movimento.\nPremesse.\nIn pieno periodo bellico, i locali e le case discografiche si sforzano di far dimenticare la guerra ed i problemi sociali (in primis l'apartheid nei confronti dei neri): le orchestre swing, come quelle celebri di Benny Goodman e Glenn Miller, sono le pi\u00f9 adatte a questo scopo e vengono promosse attivamente. Nelle loro fila militano soprattutto musicisti bianchi, che hanno assimilato perfettamente il linguaggio swing e si accaparrano le sempre pi\u00f9 scarse occasioni di lavoro.\nPer i musicisti neri si pongono due obiettivi: liberarsi dai rigidi arrangiamenti delle big band per esprimersi pi\u00f9 liberamente e manifestare tangibilmente la loro ribellione a quel mondo ipocritamente sorridente.\nLa rivoluzione.\nQuella del Bebop \u00e8 una rivoluzione che va al di l\u00e0 dell'aspetto strettamente musicale. \u00c8 un movimento elitario, nero, tutto sommato di nicchia. Tra i locali di New York che ospitano i primi after hours Be bop i pi\u00f9 celebri sono il Monroe's e il Minton's. Qui, di notte, dopo che i musicisti hanno suonato per far ballare i clienti e per guadagnarsi da vivere, si riuniscono Charlie Christian, il pianista Thelonious Monk e Dizzy Gillespie, il batterista Kenny Clarke e Charlie Parker, un giovane altosassofonista di Kansas City arrivato a New York da poco e destinato ad identificarsi con il nascente stile musicale, di cui sar\u00e0 uno dei fondatori (per alcuni, il vero e proprio padre) e uno dei pi\u00f9 importanti esponenti.\nMolti dei musicisti del Minton's (Gillespie, Benny Harris, Benny Green e Parker per esempio) suonavano nella big band di Earl Hines, ma ci rimangono per pochi mesi. Con l'uscita dall'orchestra del cantante Billy Eckstine e la sua volont\u00e0 di dare vita a una band bop, i suddetti pi\u00f9 altre decine di musicisti vi si daranno il cambio tra il 1943 e il 1947: chi vi rimarr\u00e0 per tutto il periodo (Art Blakey), chi per alcuni mesi o settimane (Parker, Gillespie come direttore musicale, Dexter Gordon, Sarah Vaughan, Miles Davis...). Questa band che in tre anni e rotti gir\u00f2 in lungo e in largo gli USA, riuscendo pure a incidere due album, nonostante il lunghissimo braccio di ferro tra musicisti e discografici, ebbe un merito enorme: quello di far uscire il be-bop dai claustrofobici localini newyorkesi; il tutto, grazie alla fama - all'epoca superiore a qualsiasi altro cantante, bianco o nero che fosse - del bandleader Billy Eckstine.\nLiberi dai vincoli del leader d'orchestra e del pubblico da compiacere, questi musicisti sperimentano nuove soluzioni musicali fino a codificare il bop. Cambia il jazz e cambia la musica. Il jazz matura, con scelte armoniche rivoluzionarie: nelle mani dei boppers c' \u00e8 l'impegno a renderlo , deliberatamente, progressivo.\nEssendo un movimento volutamente di nicchia (a volte quasi privato, sempre dopolavoristico), molte delle idee musicali scaturite a quel tempo non furono mai registrate n\u00e9 messe per iscritto.\nCaratteristiche musicali.\nNel bop, tutto quello che \u00e8 banale, scontato, ballabile o gradito al pubblico medio dell'epoca \u00e8 sistematicamente bandito.\nLa forma e lo sviluppo melodico.\nLa forma dei brani prevede l'esposizione di un tema (generalmente all'unisono), numerose improvvisazioni e la riproposizione del tema come finale. Le improvvisazioni sono per\u00f2 il fulcro dell'esibizione tanto che le melodie vengono spesso appena accennate mentre le improvvisazioni sono sempre molto estese; addirittura in alcune performance dal vivo il tema non viene nemmeno eseguito.\nQuesta pratica permetteva di risparmiare sui diritti d'autore (che non si applicano alle progressioni armoniche ma alle melodie ed ai testi). Elaborare giri armonici preesistenti permetteva inoltre di semplificare il lavoro di composizione e di improvvisazione, fornendo ai musicisti un substrato a loro ben noto e familiare su cui creare.\nLe melodie bop sono scattanti, spezzettate, nervose, spesso dissonanti. La velocit\u00e0 di esecuzione \u00e8 molto elevata.\nL'armonia.\nIl Bebop si caratterizza armonicamente per: utilizzo di giri armonici preesistenti con frequenti sostituzioni armoniche, utilizzo di accordi diminuiti o aumentati, frequente ricorso alle dissonanze, nuove scale su cui improvvisare (scala bebop).\nGli strumenti.\nLa formazione tipica del bop \u00e8 ridotta: da tre a sei/sette elementi (il cosiddetto combo). Gli strumenti tipici sono: tromba, sax tenore o contralto, a volte il trombone, e poi pianoforte, contrabbasso e batteria. Questa riduzione di organico permette di suonare senza arrangiamenti scritti, basandosi solo su un canovaccio armonico e sviluppando l'interplay, ovvero la capacit\u00e0 di interazione estemporanea tra musicisti. Inoltre, la scelta di una formazione piccola era dettata da motivi ideologici (in opposizione alle big bands dei bianchi) e pratici (la possibilit\u00e0 di suonare in locali piccoli e con cachet ridotti).La figura carismatica di Charlie Parker contribuisce enormemente alla fortuna del sassofono contralto, spingendo sempre pi\u00f9 appassionati verso questo strumento."}
{"id": "26046", "revid": "125887552", "url": "https://it.wikipedia.org/wiki?curid=26046", "title": "New Orleans", "text": "New Orleans (in italiano chiamata anche Nuova Orleans, in francese \" La Nouvelle-Orl\u00e9ans\") \u00e8 una citt\u00e0 degli Stati Uniti d'America, principale citt\u00e0 dello Stato della Louisiana. La citt\u00e0 prende il nome da Orl\u00e9ans, citt\u00e0 situata sul fiume Loira in Francia, ed \u00e8 ben nota per la sua architettura creola francese. Il nucleo storico della citt\u00e0 \u00e8 il quartiere francese, sede di bar, ristoranti e locali dove viene suonato il jazz. \u00c8 nota per la sua ricca eredit\u00e0 culturale, specialmente per la sua musica, per la sua cucina, e per il suo pittoresco carnevale (detto \"Mardi Gras\", marted\u00ec grasso in francese). \u00c8 inoltre un centro industriale e di distribuzione ed un importante porto marino e fluviale.\nAl censimento del 2018, la popolazione della citt\u00e0 era di abitanti. Questa cifra non comprende i sobborghi di Jefferson Parish, Saint Bernard e di altre comunit\u00e0 confinanti. Secondo una stima del 2018, l'area metropolitana della Grande New Orleans aveva una popolazione stimata di circa abitanti.\nGeografia fisica.\nTerritorio.\nLa citt\u00e0 si trova sulle rive del fiume Mississippi a circa 170 chilometri dal Golfo del Messico. La citt\u00e0 ha un'area totale di 350,2 miglia quadrate ed \u00e8 situata nel delta del fiume Mississippi, a est e a ovest delle rive del fiume e a sud del lago Pontchartrain. La zona lungo il fiume \u00e8 caratterizzata da creste e avvallamenti. New Orleans sorse sugli argini naturali situati lungo il fiume Mississippi.\nClima.\nNew Orleans ha un clima subtropicale umido, influenzato dalla posizione in cui si trova. L\u2019area geografica in cui sorge, sul delta del fiume Mississippi e quindi in pieno Golfo del Messico, ne rende il clima umido e soggetto a costanti precipitazioni durante tutto il corso dell\u2019anno (la media \u00e8 di 1575\u00a0mm di precipitazioni all'anno): a New Orleans piove molto spesso, soprattutto in estate, e da giugno a settembre i frequenti temporali sono spesso accompagnati da vento forte.\nGli inverni sono particolarmente miti, la media delle temperature invernali \u00e8 di 12 gradi e gennaio \u00e8 il mese pi\u00f9 freddo, ma anche qui le minime scendono molto raramente al di sotto dei 7 gradi.\nL\u2019estate a New Orleans \u00e8 particolarmente calda, afosa e piovosa, con temperature massime giornaliere fra i 30 e i 35 gradi, ma con alta umidit\u00e0 che porta all'afa e alla percezione di una maggiore temperatura dell\u2019aria. La pioggia \u00e8 piuttosto frequente, e talvolta pu\u00f2 scendere anche con forte intensit\u00e0, tanto da spingere la citt\u00e0 a emanare una legge per il controllo delle alluvioni (nel 1965) e a costruire argini artificiali attorno ad una zona geografica molto pi\u00f9 ampia che comprende anche le paludi circostanti.\nNel periodo estivo, a partire da giugno, si apre la stagione degli uragani che dura fino a novembre e vede il suo periodo di picco da fine agosto a settembre. Sono avvenimenti costanti nella storia della citt\u00e0, ma quelli davvero devastanti sono comunque rari, anche se i rischi sono notevolmente aumentati rispetto al passato a causa dell'erosione costiera e degli interventi umani: dall'inizio del XX secolo, \u00e8 stato stimato che la Louisiana ha perso miglia quadrate () di costa (comprese molte delle sue isole sulla barriera), che un tempo proteggevano New Orleans dalle tempeste.\nL'ultimo uragano di proporzioni devastanti \u00e8 stato Katrina, nel 2005 che ha causato il cedimento degli argini costruiti dal governo federale, inondando l'80% della citt\u00e0.\nDopo l'uragano Katrina il corpo statunitense degli ingegneri ha istituito misure massicce di riparazione degli argini e di protezioni anti-uragano per proteggere la citt\u00e0. Nel 2006, gli elettori della Louisiana hanno votato per un emendamento della costituzione dello Stato per dedicare tutti i ricavi da perforazione off-shore per ripristinare la linea erosione coste della Louisiana. Il Congresso ha stanziato 7 miliardi di dollari per rafforzare la protezione dalle inondazioni di New Orleans.\nStoria.\nFondazione.\nNew Orleans venne fondata il 1\u00ba novembre 1718 dagli uomini della Compagnia del Mississippi. Venne cos\u00ec chiamata in onore di Filippo II di Orl\u00e9ans, principe di Francia.\nEra intenzione dei Francesi fare della \"Nouvelle-Orl\u00e9ans\" un'importante citt\u00e0, e cos\u00ec venne pianificato da Jean-Baptiste Le Moyne de Bienville un impianto urbano a scacchi (il \"Quartiere Francese\"), ignorato per\u00f2 dai nuovi coloni.\nA soli quattro anni dalla sua fondazione New Orleans divenne capitale della Louisiana Francese, sostituendo Biloxi.\nDominio spagnolo.\nCon il Trattato di Parigi del 1763, la Spagna, che aveva ceduto la Florida alla Gran Bretagna, ottenne la Louisiana. Il primo governatore spagnolo arriv\u00f2 nel 1766, ma gi\u00e0 due anni dopo fu messo in fuga da una ribellione. Dopo aver fatto fucilare i capi della rivolta ed aver imprigionato gli altri cospiratori, gli spagnoli ripresero in pugno la situazione. Nel 1788 e nel dicembre del 1794, New Orl\u00e9ans venne distrutta da due grandi incendi. Gli edifici inceneriti vennero ricostruiti in stile iberico, anche se erroneamente vengono definiti \"francesi\" poich\u00e9 la maggior parte di essi si trova nel \"Quartiere Francese\".\nSotto il dominio spagnolo inizi\u00f2 a crescere l'industria legata alla lavorazione dello zucchero ed inoltre furono compiute importanti opere, come il \"Canale Carondelet\", che collegava il Mississippi con il lago Pontchartrain, la Cattedrale di San Luigi e il Cabildo. L'importanza commerciale di New Orl\u00e9ans crebbe ulteriormente quando la Spagna sigl\u00f2 un accordo commerciale con gli Stati Uniti che garantiva agli americani l'uso del porto della citt\u00e0. Scoppiarono per\u00f2 anche delle gravi epidemie dovute all'ambiente malsano e al traffico continuo di uomini e di merci. Nel 1800, con la firma del Trattato di San Ildefonso, la Francia torn\u00f2 in possesso di New Orl\u00e9ans, anche se nel 1803 venne venduta agli Stati Uniti.\nOttocento.\nNel 1815 a New Orleans si combatt\u00e9 una battaglia tra inglesi e americani, passata alla storia come \"la battaglia inutile\" poich\u00e9 al momento dello scontro era gi\u00e0 stato firmato il trattato di pace tra i due paesi. Il suo porto divenne rapidamente uno dei pi\u00f9 importanti del Sud, grazie anche alla tratta degli schiavi africani, che qui come in nessun altro porto americano arrivarono in gran numero. Nonostante ci\u00f2 va sottolineato che proprio a New Orleans viveva una delle pi\u00f9 attive e floride comunit\u00e0 nere libere del paese. Nel corso della guerra civile americana la citt\u00e0 venne occupata il 1\u00ba maggio 1862 dalla flotta nordista dell'ammiraglio David G. Farragut senza colpo ferire; ci\u00f2 risparmi\u00f2 a New Orleans distruzioni e spargimenti di sangue.\nNel 1862 l'insegnamento in francese venne abolito dalle scuole per ordine del generale Ben Butler mentre sei anni dopo venne addirittura abrogato l'insegnamento della lingua. Con la fine della guerra di secessione giunsero a New Orleans migliaia di emigranti italiani, specialmente siciliani, richiamati da migliaia di posti di lavoro lasciati liberi nelle piantagioni dagli ex schiavi afroamericani. La comunit\u00e0 siciliana nel giro di poco tempo, divenne una delle pi\u00f9 attive dal punto di vista economico e culturale. L'arrivo dei siciliani comport\u00f2 la nascita anche della prima cosca mafiosa d'America. Nel 1891 si verific\u00f2 uno orrendo linciaggio che cost\u00f2 la vita a undici immigrati italiani accusati di essere responsabili dell'assassinio del capo della polizia locale.\nNovecento.\nFino al 1860 la citt\u00e0 risultava essere la quinta pi\u00f9 grande degli Stati Uniti e nei decenni successivi continu\u00f2 relativamente a crescere. Tuttavia, con il crescere prima dei centri industriali del Midwest, poi con la nascita improvvisa delle metropoli californiane e della costa del Pacifico, New Orleans inizi\u00f2 a perdere sempre pi\u00f9 posizioni nella classifica delle citt\u00e0 americane. A favorire il declino della citt\u00e0 vi fu anche il potenziamento delle ferrovie e la nascita delle autostrade che colpirono duramente il commercio fluviale sul quale si basava l'economia cittadina.\nAgli inizi del XX secolo, esattamente tra il 1918 e il 1919, New Orleans venne tenuta in ostaggio da un serial killer soprannominato L'uomo con l'ascia di New Orleans, che fece in totale sette vittime. L'uomo non venne mai identificato e catturato.\nA met\u00e0 del XX secolo, New Orleans perse anche il suo primato di metropoli del Sud a scapito di altre grandi citt\u00e0 come Dallas, Houston ed Atlanta. Secondo il censimento del 1950, il 68% della popolazione era bianca mentre il 31,9% era afroamericano. Nel 1960 la citt\u00e0 raggiunse il massimo della popolazione con circa abitanti, ma negli anni successivi cominci\u00f2 una costante diminuzione. Negli anni sessanta venne superata in grandezza anche da Miami. Il porto di New Orleans rimase tuttavia uno dei pi\u00f9 grandi della nazione anche se la meccanizzazione di alcune operazioni comport\u00f2 la perdita di posti di lavoro.\nIl 24 giugno 1973 in un locale gay situato al secondo piano di un edificio a tre piani ci fu un attacco incendiario in cui trentadue persone morirono a causa dell'inalazione di fumo. La causa ufficiale \u00e8 ancora descritta come \"origine indeterminata\". Il probabile esecutore, un uomo omosessuale che era stato allontanato in precedenza quel giorno, non fu mai accusato.\nDal 12 maggio all'11 novembre 1984 la citt\u00e0 ospit\u00f2 l' Expo 1984, intitolato \"The 1984 Louisiana World Exposition\".\nXXI secolo.\nL'uragano Katrina ha devastato la citt\u00e0 tra il 29 ed il 31 agosto 2005 causando un'inondazione che ha colpito con particolare violenza il delta del Mississippi provocando un elevato numero di vittime. Molti dei superstiti hanno traslocato altrove e parte della popolazione di New Orleans non \u00e8 ancora ritornata. Secondo l'ufficio dei censimenti, un mese dopo il disastro la popolazione era di abitanti. Nei primi tempi il ripopolamento \u00e8 stato rilevante ma negli anni successivi l'aumento della popolazione \u00e8 stato progressivamente decrescente. Secondo una stima del 2014, vi erano circa abitanti, contro i di prima dell'uragano. Nell'area metropolitana la popolazione era stimata in circa unit\u00e0 nel marzo del 2015, circa il 90% di quella del 2005. La citt\u00e0 \u00e8 stata minacciata nell'agosto 2008 anche dall'uragano Gustav che per\u00f2 non ha causato gli stessi danni di Katrina.\nQuartieri.\nQuartiere Francese.\nIl Quartiere francese, noto anche come Vieux Carr\u00e9 e Barrio Franc\u00e9s, \u00e8 il quartiere pi\u00f9 antico della citt\u00e0. Dopo che New Orleans \u00e8 stata fondata nel 1718 da Klaus MIkaelson, la citt\u00e0 si \u00e8 sviluppata intorno alla Vieux Carr\u00e9 (\"Piazza Vecchia\" in francese), una piazza centrale. Il distretto \u00e8 pi\u00f9 comunemente chiamato il quartiere francese oggi, o semplicemente \"Il quartiere\", in relazione ai cambiamenti nella citt\u00e0 con l'immigrazione americana dopo l'acquisto della Louisiana del 1803. La maggior parte degli edifici storici esistenti furono costruiti alla fine del XVIII secolo, durante il periodo della dominazione spagnola della citt\u00e0, o furono costruiti durante la prima met\u00e0 del XIX secolo, dopo l'annessione e lo stato degli Stati Uniti.\nIl distretto nel suo insieme \u00e8 stato designato come monumento storico nazionale, con numerosi edifici contribuenti che sono considerati separatamente significativi. \u00c8 una delle principali destinazioni turistiche della citt\u00e0, oltre ad attirare i residenti locali. Durante l'uragano Katrina il quartiere si \u00e8 salvato dalle inondazioni a causa della sua distanza dai punti di rottura degli argini.\nGarden District.\nIl Garden District \u00e8 un quartiere della citt\u00e0 di New Orleans, Louisiana, Stati Uniti. \nConsiderato una delle zone pi\u00f9 belle e verdi della citt\u00e0 e si trova su un terreno di ex piantagioni.\nL'area \u00e8 stata originariamente sviluppata tra il 1832 e il 1900 ed \u00e8 considerata una delle collezioni di dimore storiche meglio conservate negli Stati Uniti meridionali. Le origini del XIX secolo del Garden District illustrano i ricchi nuovi arrivati che costruivano strutture opulente basate sulla prosperit\u00e0 di New Orleans in quell'epoca.\nSociet\u00e0.\nLingue e dialetti.\nSeppur sia tradizionalmente ritenuta una lingua importante, il francese a New Orleans \u00e8 quasi disusato, parlato appena dall'1,05% della popolazione (- persone). La lingua maggioritaria \u00e8 senza dubbio l'inglese, parlato da oltre il 90% dell'intera popolazione, seguito dallo spagnolo (5%), vietnamita (1,5%) e cinese (0,5%). Il restante 2% parla altre lingue, tra cui italiano (parlato da 650 persone circa), tedesco, arabo, persiano e varie lingue asiatiche.\nReligione.\nLa citt\u00e0, che vanta una forte tradizione cattolica figlia delle dominazioni francese e spagnola, \u00e8 sede dell'arcidiocesi di New Orleans. Sono presenti anche comunit\u00e0 protestanti, ortodosse e ebraiche.\nCultura.\nEventi.\nIl Carnevale di New Orleans o \"Mardi Gras\" ha origini antiche, le prime feste risalgono all\u2019800. Le sfilate del \"Mardi Gras\" sono organizzate dalle \"Carnival krewe\", delle \u201ccorporazioni\u201d che realizzano costumi e carri, ironici verso governo e societ\u00e0. Le sfilate avvengono per le strade della citt\u00e0 alta, da \"San Charles Avenue\" e \"Canal Street\" fino all\u2019inizio di Quartiere francese. Valanghe di coriandoli piovono sulla folla, monete di legno e collanine. Nel centro storico della citt\u00e0, nel Quartiere francese, Bourbon Street si festeggia in strada tra i balli della gente.\n\"Mard\u00ec Gras\" \u00e8 la terminologia francese che deriva proprio dal passato francese di cui la citt\u00e0 va fiera. Il Carnevale di New Orleans \u00e8 stato importato dai francesi a fine \u2019600 sulla scia del Carnevale parigino, che si fuse con le danze tribali e riti indigeni, dando origine all\u2019odierno Carnevale.\nI festeggiamenti durano diverse settimane e si concludono con le celebrazioni del marted\u00ec grasso, che venne celebrato per la prima volta nel 1827. Nel 1833 vi fu la prima parata organizzata dal ricco proprietario terriero locale, \"Bernard Xavier de Marigny de Mandeville\", e che da allora viene organizzata ogni anno.\nCinema.\nRibattezzata la \"Hollywood del sud\", a New Orleans sono stati girati e ambientati numerosi film, fiction cartoni animati e documentari come:\nMedia.\nStampa.\nIl quotidiano della citt\u00e0 \u00e8 il \"The Times-Picayune/The New Orleans Advocate\", fondato nel 1837 ed insignito nel 2006 del Premio Pulitzer per il miglior giornalismo di pubblico servizio.\nMusica.\nJazz.\nNew Orleans \u00e8 stata la citt\u00e0 dalla quale si diffuse negli Stati Uniti la musica jazz. Questo genere, che si rif\u00e0 alla tradizione musicale ed ai canti di lavoro, divenne musica suonata in bande per la strada, in occasione di feste o balli, come accompagnamento durante le cerimonie funebri ed in particolare nel quartiere a luci rosse di Storyville e nell'Uptown. A riprova dell'importanza della citt\u00e0 in questo campo l'espressione \"New Orleans jazz\" usata per riferirsi al jazz delle origini, anche se questo non fu limitato a lungo al solo ambiente cittadino, ma si diffuse in tutti gli altri stati, anche del nord.\nRenzo Arbore, parlando di New Orleans l'ha definita una \"citt\u00e0-mito\", che \"si conosce ancor prima di visitarla\". La citt\u00e0 viene citata in \"The House of the Rising Sun\", canzone popolare nata della stessa citt\u00e0, non propriamente Jazz ma una variante suonata dai bianchi. Bob Dylan ha descritto lo spirito di New Orleans nel suo \"Chronicles - Volume 1\".\nUno dei pi\u00f9 grandi contributi nella crescita della musica jazz a New Orleans, lo diede il trombettista e cantante Louis Armstrong, nato proprio a New Orleans nel 1901. A lui \u00e8 dedicato il parco cittadino Louis Armstrong Park e l'aeroporto internazionale della citt\u00e0, il Louis Armstrong New Orleans International Airport.\nVud\u00f9.\nIl vud\u00f9 della Louisiana, o Vud\u00f9 di New Orleans originariamente entr\u00f2 negli Stati Uniti tramite immigrati dall'Africa e da Haiti come Marie Laveau, \"la regina del voodoo di New Orleans\". \"Marie\" era una pacifista e nota per la guarigione delle persone. Sebbene senza precedenti, il prete cattolico locale lasci\u00f2 che Marie praticasse il Voodoo nella Chiesa cattolica e, di conseguenza, divenne famosa, portando (insieme ad altri) molti in Louisiana a credere nel Voodoo. Il Vud\u00f9 di New Orleans descrive una serie di credenze e pratiche spirituali sviluppate dalle tradizioni della diaspora africana in Louisiana. A volte viene indicato come \"Mississippi Valley Voodoo\" quando si fa riferimento alla sua popolarit\u00e0 storica e allo sviluppo nella grande valle del Mississippi. \u00c8 una forma culturale delle religioni afroamericane sviluppate dalle popolazioni dell'Africa occidentale e centrale dello stato americano della Louisiana. Il Voodoo \u00e8 una delle tante incarnazioni di tradizioni popolari spirituali su base africana, radicate nel Dahomeyan Vodun dell'Africa occidentale.\nLa lingua liturgica del Voodoo \u00e8 il creolo della Louisiana, una delle due principali lingue del patrimonio (l'altra \u00e8 il francese della Louisiana) del popolo creolo della Louisiana. \u00c8 diventato sincretizzato con la cultura cattolica e francofona di New Orleans a causa dell'oppressione culturale africana nella regione come parte della tratta degli schiavi dell'Atlantico. Il Louisiana Voodoo viene spesso confuso con il Vodou haitiano e il Deep Southern Hoodoo, ma, sebbene correlato a queste forme di religione, \u00e8 un sistema di credenze a s\u00e9 stante. Si differenzia dal Vodou haitiano per la sua enfasi su gris-gris, regine Voodoo, uso di armamentario Hoodoo e Li Grand Zombi. Fu attraverso la Louisiana Voodoo che termini come gris-gris (un termine Wolof) e Bambola vud\u00f9 furono introdotti nel lessico americano.\nStoria.\nIl vud\u00f9 \u00e8 stato portato nella Louisiana francese durante il periodo coloniale da africani sub-sahariani schiavi dell'Africa occidentale. Dal 1719 al 1731, la maggior parte dei prigionieri africani portati e ridotti in schiavit\u00f9 in Louisiana erano persone Fon provenienti dall'attuale Benin; altri gruppi come Bambara, Mandinga, Wolof, Ewe, Fulbe, Fon (Dahomean), Yoruba (Nago), Chamba, Congo, Ibo, Ado, Hausa e Sango (Hall) hanno anche portato le loro pratiche culturali, lingue e credenze religiose radicate nello spirito e nel culto degli antenati. Tutti i gruppi hanno contribuito al sviluppo della Louisiana Voodoo. La loro conoscenza di erbe, veleni e la creazione rituale di ciondoli e amuleti, destinati a proteggere se stessi o danneggiare gli altri, sono diventati elementi chiave del Louisiana Voodoo. Molti Fon furono anche portati come schiavi nella colonia francese di Saint-Domingue nel Mar dei Caraibi. Il Louisiana Voodoo esiste dall'inizio del 1700.\nLa comunit\u00e0 ridotta in schiavit\u00f9 super\u00f2 rapidamente i coloni europei bianchi. La colonia francese non era una societ\u00e0 stabile quando arrivarono gli schiavi africani subsahariani e gli africani subsahariani appena arrivati dominavano la comunit\u00e0 degli schiavi. Secondo un censimento del 1731-1732, il rapporto tra gli africani sub-sahariani ridotti in schiavit\u00f9 e i coloni europei era pi\u00f9 di due a uno. Un numero relativamente piccolo di coloni erano piantatori e proprietari di schiavi, proprietari di piantagioni di zucchero con un lavoro che richiedeva grandi forze di lavoro. Poich\u00e9 gli africani erano detenuti in grandi gruppi relativamente isolati dall'interazione con i bianchi, la loro conservazione delle pratiche e della cultura indigene africane era abilitata. Nell'Alto Sud e in altre parti dell'America coloniale britannica, le famiglie di schiavi erano generalmente divise; un gran numero di schiavi africani che un tempo erano strettamente imparentati dalla famiglia o dalla comunit\u00e0 furono inviati in diverse piantagioni. Tuttavia, nella Louisiana meridionale, le famiglie, le culture e le lingue sono state mantenute pi\u00f9 intatte che nel nord. Ci\u00f2 ha permesso che le tradizioni culturali, le lingue e le pratiche religiose degli schiavi continuassero l\u00ec.\nSotto il codice francese e l'influenza del cattolicesimo, i funzionari riconoscevano nominalmente i gruppi familiari, che proibivano la vendita di bambini schiavi lontano dalle loro famiglie se di et\u00e0 inferiore ai quattordici anni. Promossero la leggenda artificiale del \"wake tuko\" della popolazione schiava. L'elevata mortalit\u00e0 della tratta degli schiavi ha portato i suoi sopravvissuti insieme a un senso di solidariet\u00e0 e iniziazione. L'assenza di frammentazione nella comunit\u00e0 di schiavi, insieme al sistema di parentela prodotto dal legame creato dalle difficolt\u00e0 della schiavit\u00f9, ha prodotto una \"comunit\u00e0 di schiavi coerente, funzionale, ben integrata, autonoma e sicura di s\u00e9\".\nLa pratica di creare e indossare ciondoli e amuleti per la protezione, la guarigione o il danno degli altri era un aspetto chiave del primo Voodoo della Louisiana. L'Ouanga, un incantesimo usato per avvelenare un nemico, conteneva le radici tossiche dell'albero figuier maudit, portato dall'Africa e conservato in Louisiana. La radice macinata era combinata con altri elementi, come ossa, chiodi, radici, acqua santa, candele sacre, incenso sacro, pane sacro o crocifissi. L'amministratore del rituale evocava spesso protezione da Geova e da Ges\u00f9 Cristo. Questa apertura della fede africana ha consentito l'adozione di pratiche cattoliche nel Louisiana Voodoo.\nUn altro elemento portato dall'Africa occidentale era la venerazione degli antenati e la conseguente enfasi sul rispetto per gli anziani. Per questo motivo, il tasso di sopravvivenza tra i popoli anziani ridotti in schiavit\u00f9 era alto, ulteriormente \"africanizzando la cultura creola della Louisiana\".\nMarie Laveau.\nTra le quindici \"regine voodoo\" nei quartieri sparsi per la New Orleans del XIX secolo, Marie Laveau era conosciuta come \"la regina Voodoo\", la pi\u00f9 eminente e potente di tutte. Il suo rito religioso sulla riva del lago Pontchartrain alla vigilia di San Giovanni nel 1874 attir\u00f2 circa 12.000 abitanti di New Orleans in bianco e nero.\nSi diceva che politici, avvocati, uomini d'affari, ricchi piantatori fossero tutti venuti da lei per consultarsi prima di prendere un'importante decisione finanziaria o di affari. Vide anche i poveri e gli schiavi.\nSebbene il suo aiuto sembrasse non discriminatorio, potrebbe aver favorito i servi ridotti in schiavit\u00f9: i suoi clienti pi\u00f9 influenti e ricchi... schiavi in fuga... hanno attribuito le loro fughe di successo al potente fascino di Laveaux \". Una volta che la notizia dei suoi poteri si \u00e8 diffusa, ha dominato gli altri leader Voodoo di New Orleans. Anche una cattolica, Laveau ha incoraggiato i suoi seguaci a partecipare alla messa cattolica. La sua influenza ha contribuito all'adozione di pratiche cattoliche nel sistema di credenze Voodoo. Marie Laveau \u00e8 ricordata per la sua abilit\u00e0 e compassione per i meno fortunati.\nLaveau ha anche guadagnato influenza sulla sua clientela grazie al suo lavoro quotidiano come parrucchiera, che le ha dato una profonda conoscenza dei pettegolezzi in citt\u00e0. I suoi clienti andavano anche da lei per comprare bambole voodoo, pozioni, borse gris-gris e simili. La sua influenza continua in citt\u00e0. Nel 21 \u00b0 secolo, la sua tomba nel cimitero pi\u00f9 antico \u00e8 un'importante attrazione turistica; i credenti del Voodoo offrono qui doni e pregano il suo spirito.\nDall'altra parte della strada rispetto al cimitero dove \u00e8 sepolto Laveau, vengono lasciate offerte di pound cake alla statua di Santa Expedite; si ritiene che queste offerte accelerino i favori richiesti alla regina Voodoo. \"Saint Expedite\" rappresenta lo spirito che si trova tra la vita e la morte. La cappella dove si trova la statua un tempo era utilizzata solo per lo svolgimento dei funerali. Marie Laveau continua ad essere una figura centrale del \"Louisiana Voodoo\" e della cultura di New Orleans. I giocatori d'azzardo gridano il suo nome quando lanciano i dadi e sono state raccontate pi\u00f9 storie di avvistamenti della regina Voodoo.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'Interstate 10, una delle principali autostrade statunitensi che unisce New Orleans alle vicine Baton Rouge e Biloxi.\nTrasporto pubblico.\nIl trasporto pubblico locale \u00e8 gestito dalla \"New Orleans Regional Transit Authority\" che opera su diverse linee che uniscono il centro cittadino con le periferie. L'azienda, colpita duramente durante l'uragano Katrina del 2005 ha perso pi\u00f9 di 300 automezzi.\nLa rete tranviaria di New Orleans si sviluppa su cinque linee. La linea \"St. Charles Streetcar\" \u00e8 la pi\u00f9 antica tramvia funzionante negli interi Stati Uniti, nonch\u00e9 la pi\u00f9 antica linea di tram in funzione al mondo, poich\u00e9 \u00e8 attiva dal 1835. Le linee sono state gravemente danneggiate dall'uragano Katrina. I tram di New Orleans compaiono nel dramma di Tennessee Williams \"Un tram che si chiama Desiderio\", da cui \u00e8 tratto anche il film di Elia Kazan del 1951, girato a New Orleans.\nUno dei trasporti turistici pi\u00f9 in uso a New Orleans sono le carrozze trainate da muli e da cavalli, le famose Royal Carriages, adiacenti alla piazza di Jackson Square (New Orleans). Ci sono carrozze singole, con due posti o carrozze di gruppo, da sei posti, con un costo pi\u00f9 ridotto. Il giro in carrozza prevede una guida turistica, quasi sempre il conducente, per il quartiere francese fino ad arrivare al vicino quartiere di \"Marigny\". I tour hanno una durata di massimo due ore.\nAeroporti.\nLa citt\u00e0 \u00e8 servita dall'aeroporto internazionale Louis Armstrong situato nel sobborgo occidentale di Kenner.\nFerrovie.\nNew Orleans \u00e8 collegata con le principali citt\u00e0 statunitensi dalla rete ferroviaria dell'Amtrak. La stazione ferroviaria principale \u00e8 la \"New Orleans Union Passenger Terminal\".\nTraghetto.\nSul fiume Mississippi opera anche un traghetto, l\u2019\"Algiers Ferry\", che unisce il centro cittadino con il quartiere di \"Algiers Point\". Questo traghetto \u00e8 stato immortalato nel film \"D\u00e9j\u00e0 Vu - Corsa contro il tempo\" di Tony Scott del 2006 con Denzel Washington.\nIl pi\u00f9 noto battello a vapore che opera sul fiume Mississippi \u00e8 il \"Natchez\", che ospita gite in crociera con cena e musica jazz dal vivo. Per i turisti da tutto il mondo, che vengono in visita a New Orleans, \u00e8 praticamente una tappa obbligatoria.\nAirboat.\nAirboat o Idroscivolante \u00e8 un'imbarcazione fluviale utilizzata a New Orleans e in vaste aree della Louisiana, soprattutto per gli \"Swamp Tour\" turistici nelle paludi e nei caratteristici Bayou, con le tipiche case di legno su palafitte e gli alligatori.\nSport.\nNew Orleans ha due formazioni militanti nelle leghe professionistiche statunitensi:\nNew Orleans inoltre ospita ogni anno al Superdome il Sugar Bowl, una delle quattro finali nazionali riservate ai campionati universitari di football americano."}
{"id": "26056", "revid": "767487", "url": "https://it.wikipedia.org/wiki?curid=26056", "title": "Cortese di Gavi", "text": "Il Gavi o Cortese di Gavi \u00e8 un vino bianco piemontese prodotto esclusivamente da vitigno cortese in provincia di Alessandria, \u00e8 inoltre un vino DOCG.\nCaratteristiche organolettiche.\nGradazione alcolica minima: 10,5%; acidit\u00e0 totale minima: 5 per mille.\nSe vendemmiata precocemente, l'uva Cortese offre vini acidi, di colore e struttura leggera, da consumarsi nei primi tre anni. Ma il Gavi prodotto da uve pi\u00f9 mature, di maggior struttura, pu\u00f2 affinare a lungo in bottiglia aprendosi a profumi terziari e minerali di grande eleganza.\nViene prodotto in tre diverse tipologie: tranquillo, frizzante e spumante.\nCome aperitivo va degustato a 6-8 \u00b0C; in tavola a 12 \u00b0C.\nAbbinamenti consigliati.\nAperitivo, antipasti freddi, crostacei e frutti di mare, formaggi molli, minestre in brodo e tortellini di magro, preparazioni\na base di uova.\nZona di produzione.\nIl Gavi \u00e8 prodotto solamente nei seguenti 11 comuni: Bosio, Capriata d'Orba, Carrosio, Francavilla Bisio, Gavi, Novi Ligure, Parodi Ligure, Pasturana, San Cristoforo, Serravalle Scrivia, Tassarolo."}
{"id": "26057", "revid": "9", "url": "https://it.wikipedia.org/wiki?curid=26057", "title": "Gavi (vino)", "text": ""}
{"id": "26063", "revid": "79968", "url": "https://it.wikipedia.org/wiki?curid=26063", "title": "EPROM", "text": "In elettronica digitale, la EPROM, sigla di Erasable Programmable Read Only Memory, ovvero memoria di sola lettura programmabile e cancellabile, \u00e8 una memoria informatica di sola lettura cancellabile tramite raggi ultravioletti. Si tratta di un'evoluzione della PROM che, una volta programmata, non pu\u00f2 pi\u00f9 essere in generale modificata. La EPROM invece pu\u00f2 essere totalmente cancellata, per un numero limitato ma consistente di volte, e riprogrammata a piacimento.\nL'invenzione, avvenuta nel 1971, \u00e8 dovuta ad un ingegnere israeliano, Dov Frohman, fuoriuscito dalla Fairchild Semiconductor per unirsi a Moore, Noyce e Grove, fondatori della societ\u00e0 Intel, che a loro volta erano usciti dalla Fairchild l'anno prima.\nTali memorie si basano sul transistor ad effetto di campo FAMOS (\"Floating-gate Avalanche Injection MOS\"), un tipo di Floating Gate MOSFET a canale \"p\" programmabile mediante breakdown a valanga.\nTipi di EPROM.\nSono stati prodotti diversi tipi di EPROM che si differenziano - oltre che per la capacit\u00e0 di memoria disponibile, anche per la velocit\u00e0 (tempo di accesso) e per le tensioni di lavoro e di programmazione. Generalmente ciascun programmatore ha un elenco di chip, divisi per produttore, per automatizzare le operazioni di impostazione ai fini della programmazione, la quale poteva essere effettuata in due modi: trasferire all'Eprom-Programmer il file in codice esadecimale residente su floppy o hard disk di un computer tramite un'interfaccia, oppure copiare direttamente il contenuto di una EPROM campione, in una o pi\u00f9 EPROM vergini.\nLe EPROM con capacit\u00e0 fino a 4096 byte (32768 celle), con sigla commerciale 2732, adottavano un package a 24 pin, interamente occupati dai 12 fili di indirizzo, 8 fili dei dati, 1 di selezione chip, 1 per la programmazione e 2 per l'alimentazione. Per le versioni successive, a partire dal chip siglato 2764, avente capacit\u00e0 doppia (8192 byte per un totale di 65536 celle), si rese necessario impiegare un package a 28 pin, venendo a mancare il pin necessario ad ospitare il tredicesimo filo di indirizzo; pi\u00f9 avanti nel tempo con l'aumentare di capacit\u00e0, anche il package a 28 pin non fu pi\u00f9 sufficiente. Il package era unicamente ceramico, dovendo garantire la tenuta stagna della finestra.\nA partire dal chip con capacit\u00e0 di 8 Kbyte in poi, alcuni di questi tipi di memoria furono prodotti anche usando la tecnologia CMOS, consentendo una forte riduzione nel consumo di corrente a beneficio anche di una minore produzione di calore.\nProgrammazione.\nL'architettura di una memoria EPROM \u00e8 simile a quella delle Read Only Memory, dalle quali discende, e si basa sull'elemento di memoria FAMOS, un Floating Gate MOSFET a canale \"p\" programmabile mediante breakdown a valanga nella regione di drain al di sotto del gate: applicando una forte corrente tra drain e source, alcuni elettroni caldi riescono a penetrare nel gate flottante grazie al campo elettrico positivo presente nell'ossido generato dall'accoppiamento capacitivo tra Floating-gate e drain. La cella \u00e8 programmata quando nel gate flottante \u00e8 presente una carica tale da inibire l'accensione del dispositivo aumentando considerevolmente il valore della tensione di soglia.\nPer i primi dispositivi esisteva un metodo per velocizzare la programmazione: nelle specifiche fornite del costruttore sulle temporizzazioni dei segnali \u00e8 indicato anche il tempo di programmazione, cio\u00e8 la durata di permanenza della tensione di programmazione sul pin adibito a questa funzione, che \u00e8 dell'ordine di qualche decina di millisecondi. Dal momento che tale valore \u00e8 sovrastimato, si adotta un metodo detto \"adattativo\", il quale consiste in due operazioni ripetute pi\u00f9 volte: viene fornita la tensione di programmazione per un decimo del tempo standard, quindi viene letta la cella e si ripete il ciclo fino a che la cella non risulta essere programmata, e a questo punto viene fornita tensione di programmazione per un tempo uguale alla somma dei tentativi di programmazione precedenti, ottenendo cos\u00ec la certezza di stabilit\u00e0 del dato scritto. Tale sequenza \u00e8 gestita in automatico dal firmware dell'eprom programmer.\nCancellazione.\nPer permettere l'irradiazione ultravioletta, il die della EPROM \u00e8 posizionato nel package al di sotto di una finestrella trasparente. Nelle prime versioni, la finestra veniva chiusa con una sottile lastrina di quarzo, in seguito fu utilizzato il semplice vetro, utilizzando la quantit\u00e0 necessaria a coprire come una lente il foro tondo ricavato nella met\u00e0 superiore del package ceramico destinato a questo dispositivo. La cancellazione avveniva per mezzo di un attrezzo chiamato Eprom Eraser, una semplice scatola contenente una lampada a raggi UV di tipo UV-C e un temporizzatore elettromeccanico, il quale permetteva di impostare il tempo di irradiazione fino ad un massimo di 45 minuti; gli Eraser pi\u00f9 piccoli erano dotati di una lampada in grado di cancellare in un'unica operazione una dozzina di EPROM. La cancellazione consisteva nel portare tutti i bit (celle o locazioni) a valore alto (1), la EPROM a questo punto tornava a essere programmabile. Le EPROM sono ormai da considerare obsolete e non vengono praticamente pi\u00f9 usate. Sono state sostituite dalle memorie flash o EEPROM che possono essere cancellate elettricamente senza dover ricorrere ai raggi UV."}
{"id": "26064", "revid": "2105837", "url": "https://it.wikipedia.org/wiki?curid=26064", "title": "Stazione di Milano Centrale", "text": "La stazione di Milano Centrale \u00e8 la principale stazione ferroviaria del capoluogo lombardo, la seconda d'Italia per flusso di passeggeri dopo Roma Termini e prima di Torino Porta Nuova, nonch\u00e9 una delle principali stazioni ferroviarie d'Europa.\nFu inaugurata nel 1931 su progetto dell'architetto Ulisse Stacchini in sostituzione della precedente stazione centrale del 1864 che sorgeva nell'attuale piazza della Repubblica e che era divenuta insufficiente ad assorbire l'aumento del traffico ferroviario.\nLa gestione degli impianti \u00e8 affidata a Rete Ferroviaria Italiana (RFI) societ\u00e0 del gruppo Ferrovie dello Stato, che classifica la stazione nella categoria \"Platinum\", mentre quella delle aree commerciali del monumentale fabbricato viaggiatori \u00e8 di competenza di Grandi Stazioni. Nel novembre 2010 lo scalo \u00e8 stato intitolato a santa Francesca Cabrini (1850-1917), fondatrice della congregazione delle Missionarie del Sacro Cuore di Ges\u00f9.\nStoria.\nCommissioni sul riordinamento ferroviario di Milano (1898-1905).\nFin dal 1898 risult\u00f2 evidente per Milano l'inadeguatezza degli impianti ferroviari di cui era dotata, particolarmente lampante nel caso della Stazione Centrale, attivata trentaquattro anni prima ma gi\u00e0 insufficiente a rispondere al crescente numero di viaggiatori. Il Ministero dei Lavori Pubblici nomin\u00f2 pertanto il 9 febbraio 1898 una Commissione governativa di riforma col mandato di studiare i provvedimenti necessari alla sistemazione definitiva del servizio ferroviario di Milano per rispondere alle esigenze del traffico che si poteva presumere nel ventennio successivo; la Commissione teneva anche conto della imminente apertura del nuovo tunnel ferroviario del Sempione, poi concluso nel 1905, che avrebbe contribuito a un ulteriore incremento della circolazione ferroviaria. I termini della commissione del 1898 vennero specificati in un Decreto del 13 ottobre 1902, presidente il senatore Rossi, che un mese dopo presentava al Ministero una relazione degli studi compiuti nella quale si analizzavano le tabelle di potenzialit\u00e0 del traffico negli anni 1896, 1905 e 1920 ricavate su statische relative al periodo 1867-1900. Per la parte relativa al traffico ferroviario di Milano il decreto proponeva, fra i vari esaminati, un \"progetto D\" prodotto internamente che prevedeva, fra le altre cose:\n- la costruzione di una nuova grandiosa stazione passeggeri di testa, da ubicarsi a nord di quella esistente sui terreni del Trotter; conseguente abbandono della vecchia Centrale e del tratto di linea fra di essa e il bivio dell'Acquabella con cessione delle relative sedi ferroviare per la costruzione di strade e abitazioni;\n- la costruzione di una nuova stazione merci a Porta Vittoria da collegarsi con una nuova stazione posta fra il bivio dell'Acquabella e la stazione di Rogoredo (poi realizzata nell'anno 1911).\nIn seguito alla costituzione delle Ferrovie dello Stato (1905) il direttore generale Riccardo Bianchi predispose un progetto di riforma dell'intero nodo ferroviario milanese, che sostanzialmente corrisponde ancora oggi all'infrastruttura ferroviaria in superficie: era prevista la creazione di una linea di cintura pi\u00f9 esterna e posta in rilevato, e di una nuova stazione centrale, pi\u00f9 ampia e a struttura di testa. Il piano di riordino fu redatto parallelamente al nuovo piano di ampliamento della citt\u00e0.\nIl giorno 29 aprile 1906, in occasione dell'inaugurazione dell'Esposizione internazionale del Sempione, alla presenza dei Sovrani, dei rappresentanti del Governo, delle autorit\u00e0 civili, militari e religiose venne posta solennemente la prima pietra della nuova stazione prevista circa 600 metri a nord della vecchia, nell'area dell'ex Trotter, ovvero il primordiale campo sportivo utilizzato per le partite di casa del .\nContemporaneamente venne indetto un concorso architettonico per il disegno delle facciate, da applicarsi su uno schema funzionale gi\u00e0 definito dagli uffici delle FS, comprendente un albergo integrato nella facciata del fabbricato viaggiatori. Il concorso rimase tuttavia senza esito, per i ripensamenti dell'amministrazione ferroviaria.\nSecondo concorso (1912).\nNel 1912 venne indetto un nuovo concorso, che si basava per\u00f2 su un nuovo schema funzionale ispirato alle stazioni di Lipsia e Stoccarda: al posto dell'albergo si sarebbe per\u00f2 realizzata una galleria coperta accessibile ai veicoli (la \"galleria delle carrozze\"). Seguendo l'impianto teutonico - che per\u00f2 era pensato come punto di convergenza di due differenti reti ferroviarie, la prussiana e la sassone - la stazione avrebbe avuto una dualit\u00e0 funzionale degli impianti: biglietterie, sale d'attesa, rampe d'accesso e d'uscita, anche se a Milano era adibito alle biglietterie anche un ampio salone centrale.. Il concorso venne vinto dall'architetto Ulisse Stacchini, ma i lavori preliminari furono presto interrotti a causa dello scoppio della prima guerra mondiale e delle successive incertezze legate alla situazione economica.\nRipresa e conclusione dei lavori (1925-1931).\nPer tutta la durata della guerra e per gli anni subito successivi, i modelli in gesso della nuova stazione sarebbero rimasti accantonati nei corridoi dell'Ufficio Direzione dei Lavori. Quando questi sarebbero stati ripresi in considerazione, malgrado fossero nel contempo mutati spirito e condizioni in cui attuare la gigantesca riforma ferroviaria, non si volle minimamente rimettere in discussione quanto elaborato fino ad allora, se non nella forma ultima del fabbricato (lo Stacchini sarebbe infatti stato pi\u00f9 volte impegnato nella rielaborazione del progetto del 1912, che si rese via via sempre pi\u00f9 imponente e magniloquente, fino alla versione definitiva del 1925; le stesse originarie pensiline metalliche vennero in questa sede sostituite dalle enormi arcate metalliche attuali, la maggiore delle quali misura 72 metri di luce). Fu al contrario la stessa amministrazione comunale nel 1924, sotto la guida del sindaco Luigi Mangiagalli, a spingere per una rapida ripresa dei lavori.\nLapidaria ed emblematica la conclusione sulla questione della nuova Stazione Centrale nell'analisi dell'architetto novecentista De Finetti:\nDopo la ripresa dei lavori, sempre maggiormente appoggiata dall'amministrazione, la stazione venne inaugurata il 1\u00ba luglio 1931 dal Ministro delle Comunicazioni Costanzo Ciano e da mons. Giacinto Tredici, vicario generale dell'arcidiocesi. Mussolini desiderava inaugurarla di persona, ma quando il cardinale Alfredo Ildefonso Schuster, arcivescovo di Milano, decise di non partecipare all'evento per protesta contro le persecuzioni fasciste nei confronti dell'Azione Cattolica e di farsi rappresentare dal suo vicario, decise di delegare il ministro delle Comunicazioni.\nDeportazione degli ebrei.\nDurante la seconda guerra mondiale, negli anni della Repubblica Sociale Italiana, il binario 21 (situato al piano stradale, quindi al livello inferiore rispetto a quelli della stazione passeggeri: quei binari venivano normalmente usati per il trasporto merci e postale) venne utilizzato per l'avvio dei treni che deportavano gli ebrei italiani verso i campi di concentramento e sterminio. Un primo convoglio di 250 deportati part\u00ec il 6 dicembre 1943. Il 30 gennaio 1944 pi\u00f9 di 600 ebrei del nord Italia, gi\u00e0 rinchiusi nel carcere di San Vittore, furono avviati al lager. Dopo 7 giorni di viaggio in condizioni disumane, all'arrivo ad Auschwitz, 500 di loro vennero selezionati per le camere a gas. Ulteriori treni carichi di deportati presero la via di Auschwitz, dal binario 21, fino al maggio 1944. Il 27 gennaio 2013, dopo lavori iniziati nel 2009, \u00e8 stato inaugurato nei pressi del binario 21 il Memoriale della Shoah che fa capo alla \"Fondazione Memoriale della Shoah\" il cui presidente \u00e8 l'ex direttore del Corriere della Sera Ferruccio de Bortoli.\nSecondo dopoguerra.\nNonostante la stazione fosse stata inaugurata meno di 20 anni prima, gi\u00e0 al termine della seconda guerra mondiale erano evidenti numerosi elementi di inadeguatezza, soprattutto al confronto con le stazioni costruite negli anni successivi (Firenze Santa Maria Novella, Roma Termini): oltre all'aspetto estetico, decisamente non rispondente al gusto dell'epoca, era criticata la scarsa accessibilit\u00e0 ai binari, dovuta alla differenza di quota fra questi e le strade cittadine.\nPertanto nel 1952 le Ferrovie dello Stato installarono un sistema di scale mobili per collegare i diversi livelli: ci\u00f2 caus\u00f2 la modifica delle biglietterie, che vennero divise in due met\u00e0 separate dalle nuove scale centrali.\nNel 1953 le FS bandirono un concorso architettonico per una modifica radicale del fabbricato; il concorso venne vinto dagli architetti Minoletti e Gentili Tedeschi, che proposero la costruzione di un grattacielo addossato alla facciata. Ma al concorso non segu\u00ec alcuna modifica, anche perch\u00e9 la stazione centrale venne sussidiata, a partire dagli anni sessanta, dalla nuova stazione di Porta Garibaldi.\nUna rivalutazione del tracciato ferroviario in servizio presso la vecchia stazione centrale venne effettuata tramite il progetto del passante di Milano e della nuova stazione di Milano Repubblica.\nNel 1970 diventa la terza stazione ferroviaria di Milano (dopo Milano Lambrate e Milano Cadorna) ad avere l'interconnessione con la metropolitana.\nNel 1984, il traffico per due giorni venne deviato nelle principali stazioni di porta e di cintura della citt\u00e0 per permettere l'attivazione di un unico impianto ACEI a pulsanti per la gestione del traffico ferroviario, manovrato da 61 operatori la cui cabina, sopraelevata trova posto sul lato est del piazzale all'ingresso delle coperture.; prima di allora il movimento dei convogli nella stazione veniva regolato attraverso sette cabine sparse nel piazzale, ciascuna dotata di un apparato centrale elettrico costruito da Westinghouse Electric, gestite in successione da 136 operatori. Due delle sette cabine, la A e la C, sono sopraelevate e collocate al centro del piazzale binari di ingresso alle coperture.\nRifacimento del 2005-2010.\nLa stazione \u00e8 stata oggetto di importanti lavori di restauro e riqualificazione, iniziati ad agosto 2005, da parte di Grandi Stazioni, una societ\u00e0 di Ferrovie dello Stato.\nIl 30 settembre 2008 venne attivata la nuova biglietteria; l'inaugurazione ufficiale avvenne il successivo 14 dicembre 2008, in concomitanza con l'inaugurazione della linea ad alta velocit\u00e0 Milano-Bologna, ma diverse parti della stazione erano ancora oggetto di lavori in corso.\nIl ridisegno della stazione, inizialmente progettato da Marco Tamino, gi\u00e0 artefice della riqualificazione di Roma Termini (poi estromesso dalla direzione dei lavori) ha incluso la ripulitura dei fregi e delle decorazioni; la pedonalizzazione della Galleria delle Carrozze e lo spostamento all'esterno dei taxi; l'apertura di nuovi spazi all'interno della stazione, con lo spostamento delle biglietterie. La nuova stazione \u00e8 stata criticata per i percorsi non lineari di attraversamento, che allungano i tempi per i passeggeri. Secondo l'architetto Stefano Boeri, il nuovo assetto \u00abrende difficile l'orientamento e addirittura a volte lo spostamento fisico per chi ha fretta\u00bb..\nIl progetto iniziale dell'architetto Tamino, che prevedeva soppalchi anche nella Galleria delle Carrozze e nell'Atrio Biglietteria per usi commerciali, \u00e8 stato criticato da Italia Nostra e un gruppo di cittadini ed architetti di Milano, sostenuti dal consiglio di zona 2 e da alcuni consiglieri del Comune di Milano, che hanno ottenuto dalla Soprintendenza parziale accoglimento delle loro osservazioni. Il soppalco del Club Eurostar, attuale libreria Feltrinelli, \u00e8 stato mantenuto all'altezza originaria per non tagliare la visuale delle mappe di alcune citt\u00e0 italiane dipinte sulle pareti da Marcello Nizzoli. I soppalchi nella Galleria delle Carrozze e nell'Atrio Biglietteria sono stati vietati, come pure la chiusura in vetro della galleria.\nTuttavia i difetti sollevati sull'allungamento dei percorsi per i passeggeri sono rimasti in quanto l'obiettivo del progetto \u00e8 la valorizzazione degli spazi commerciali davanti ai quali i passeggeri devono passare per raggiungere i treni. Non \u00e8 pi\u00f9 possibile raggiungere il piano dei treni con scale mobili dirette dal piano terreno, come in precedenza.\nA conclusione definitiva dei lavori all'interno della stazione, il 13 novembre 2010, alla presenza del Sindaco di Milano, Letizia Moratti e dei cardinali Dionigi Tettamanzi, Arcivescovo di Milano e Tarcisio Bertone, Segretario di Stato, \u00e8 stata dedicata a Santa Francesca Cabrini, patrona dei migranti.\nNell'occasione \u00e8 stata scoperta una lapide che testualmente recita: \"Da questi binari tante volte si avventur\u00f2 per le strade del mondo Francesca Cabrini (1850-1917) Santa per la fede cattolica, apostola di solidariet\u00e0 per tutte le genti in cammino\".\nStrutture e impianti.\nLa stazione possiede ventiquattro binari, tutti tronchi, dotati di paraurti \"Rawie\" e tutti in uso per il servizio passeggeri. I binari 1, 2, 3, 22, 23 e 24 sono pi\u00f9 corti rispetto agli altri binari, e vengono utilizzati per servizi espletati con materiale rotabile di lunghezza contenuta.\nArchitettura.\nLa facciata prospiciente la piazza Duca d'Aosta \u00e8 larga 200 metri; dietro e parallelamente ad essa corre la \"Galleria delle Carrozze\". Spiccano sul terrazzo della \"Galleria delle Carrozze\" due cavalli alati, che rappresentano il \u00abProgresso, guidato dalla volont\u00e0 e dalla intelligenza\u00bb opere di Armando Violi.\nLa tettoia che copre i ventiquattro binari, composta da cinque volte in ferro e vetro e lunga 341 metri, \u00e8 opera dell'ingegnere Alberto Fava. La tettoia centrale, la pi\u00f9 grande, ha un luce di 72 metri ed \u00e8 alta 33,30 metri. Lateralmente e simmetricamente a questa tettoia se ne trovano altre due di 44,90 metri di luce e 22 metri di altezza, affiancate entrambe da una tettoia minore di luce diversa ossia di 11,80 nella parte piazzale fiancheggiata dai corpi laterali e di 22,15 in quella esterna.\nLa stazione non ha uno stile architettonico definito, ma \u00e8 una miscela di diversi stili, in particolare Liberty e Art D\u00e9co uniti alla monumentalit\u00e0 dell'architettura fascista. I grandi ambienti pubblici della stazione (galleria di testa, Biglietteria centrale e Galleria delle Carrozze) richiamano le architetture monumentali romane; a dispetto dell'apparente monumentalit\u00e0 essi sono realizzati con economia di mezzi: le parti superiori delle pareti sono in cemento decorativo che imita il marmo di rivestimento delle parti inferiori, le grandi volte non sono strutturali, ma appese e gli elementi decorativi sono in gesso (fregi della biglietteria, pannelli con simboli zodiacali) o cemento (statue, protomi leonine etc..).\nAl binario 21 si trova la \"Sala Reale\", sala d'attesa della famiglia reale italiana e della corte, divisa in sala reale e sala delle armi. \u00c8 stato criticato il fatto che \u00e8 raramente aperta al pubblico.\nI 24 binari furono dotati di paraurti \"Rawie\" di Osnabruck (D).\nMovimento.\nLa stazione di Milano Centrale \u00e8 la seconda pi\u00f9 trafficata stazione ferroviaria d'Italia con circa 600 treni e 320.000 passeggeri al giorno per un totale di circa 120 milioni di viaggiatori all'anno.\nLa stazione \u00e8 servita da treni nazionali (InterCity, InterCity Notte, Frecciabianca, Frecciargento e Frecciarossa) e internazionali (EuroCity ed EuroNight) svolti da Trenitalia, da treni alta velocit\u00e0 Italo svolti da Nuovo Trasporto Viaggiatori (NTV) e da treni Regionali, Regionali Veloci e RegioExpress svolti da Trenitalia e Trenord. Ai primi binari della stazione, inoltre, \u00e8 attestato uno dei due rami del servizio Malpensa Express (l'altro capolinea \u00e8 Milano Cadorna) che fornisce un collegamento diretto con l'aeroporto di Milano-Malpensa; questa linea \u00e8 tra quelle gestite da Trenord.\nI \"magazzini raccordati\".\nLa Stazione Centrale, cos\u00ec come la linea di cintura, \u00e8 stata realizzata su un \"rilevato\". Il fascio di binari per una lunghezza di oltre un chilometro procede rettilineo su un \"terrapieno\". Fin dal 1914 furono realizzati sia dal lato di via Ferrante Aporti sia da quello di via Sammartini oltre 100 spazi con volte a botte per una superficie complessiva di 40.000\u00a0m\u00b2; dal lato interno furono realizzati alcuni binari di raccordo che permettevano il raccordo ferroviario dei magazzini. Un sistema di ascensori permetteva di risalire al \"piano del ferro\" della stazione. Del sistema faceva parte il \"binario 21\" utilizzato poi durante la Repubblica Sociale anche per il trasporto dei deportati ebrei e altri internati civili.\nSecondo il gusto del tempo lo stile architettonico richiama il liberty, con influenze dec\u00f2.\nIl sistema dei magazzini raccordati veniva ad essere considerato \"fuori dalla cinta del dazio\" in una sorta di \"porto franco\". Le vie Ferrante Aporti e Sammartini erano divise per tutta la loro lunghezza da cancellate e i varchi erano dotati di gabbiotti del dazio dove pagare l'imposta.\nCon il passare degli anni il trasporto ferroviario divenne antieconomico e progressivamente abbandonato, i contratti di affitto non pi\u00f9 rinnovati.\nI \"Magazzini raccordati\" sono rimasti di propriet\u00e0 delle Ferrovie dello Stato, ma la loro gestione, con contratto trentennale, \u00e8 stata affidata alla Societ\u00e0 Grandi Stazioni che deve decidere sulle forme di riqualificazione.\nServizi.\nLa stazione \u00e8 classificata da RFI nella categoria \"Platinum\".\nLa stazione dispone di ascensori, che la rendono quindi accessibile ai portatori di disabilit\u00e0, e di scale mobili che collegano i vari livelli. Inoltre, l'area dedicata al traffico passeggeri, \u00e8 dotata di un impianto di videosorveglianza e di altoparlanti per gli annunci sonori di arrivo e partenza treni.\nInterscambi.\nLa stazione centrale \u00e8 servita da numerose linee di tram, filobus ed autobus urbani ed extraurbani gestite da ATM. La stazione Centrale \u00e8 inoltre collegata agli aeroporti di Linate, Malpensa e Orio al Serio tramite servizi di autobus navetta."}
{"id": "26072", "revid": "6923", "url": "https://it.wikipedia.org/wiki?curid=26072", "title": "Traforo del Sempione", "text": "Il traforo del Sempione \u00e8 una galleria ferroviaria che collega l'Italia (val d'Ossola) con la Svizzera (alta valle del Rodano).\n\u00c8 scavato sotto il monte Leone (3\u00a0552\u00a0m) e il Parco dell'Alpe Veglia. \u00c8 un'imponente struttura che si trova lungo un antichissimo itinerario che da secoli \u00e8 detto \"del Sempione\" dal nome di un piccolo paese, Sempione, che si trova a sud del passo in territorio svizzero.\nMisura 19\u00a0803 metri nella canna a nord-est e 19\u00a0823\u00a0metri nella canna a sud-ovest; all'epoca della costruzione, e per i successivi 76 anni, \u00e8 stata la pi\u00f9 lunga galleria ferroviaria del mondo.\nOrigine.\nNel 1895 i governi di Italia e Svizzera stipularono un trattato per la realizzazione di una linea ferroviaria che, passando sotto il monte Leone, collegasse Domodossola a Briga (\"Brig\"). I lavori, commissionati dai costruttori Hermann H\u00e4ustler e Hugo von Kager (entrambi svizzeri), furono affidati alla societ\u00e0 tedesca \"Brandt &amp; Brandau\", degli ingegneri Alfred Brandt e Karl Brandau, e iniziarono nel 1898 per terminare il 24 febbraio 1905.\nCostruzione.\nI lavori presentarono notevoli difficolt\u00e0, sia per la notevole lunghezza dell'opera, sia per la caratteristica delle rocce (a volte durissime e a volte friabili). Inoltre durante lo scavo si continuavano a incontrare sorgenti d'acqua, sia calda sia fredda, che creavano ulteriori ostacoli all'avanzamento. Gli operai che lavorarono alla sua costruzione erano sottoposti a notevoli sbalzi di temperatura, soprattutto d'inverno. All'interno della galleria la temperatura poteva raggiungere anche i 55\u00a0\u00b0C.\nLa costruzione procedette su due gallerie parallele con assi distanti tra loro 17 metri e collegate da 98 cunicoli trasversali, uno ogni 200 metri. La galleria a nord-est fu allargata fino alla sezione necessaria all'installazione di un binario contemporaneamente all'avanzamento dei lavori, mentre la sezione dell'altra galleria rimase inizialmente quella di scavo: tale galleria fu utilizzata per lo scarico dei materiali scavati e per garantire la ventilazione all'interno del cantiere.\nLa seconda galleria, per una lunghezza di 500 metri nel tratto centrale, fu allargata per permettere la costruzione del secondo binario, in modo da consentire l'incrocio in galleria tra i treni viaggianti in direzioni opposte. Il posto di movimento (PM), che si trova in territorio italiano, si chiama Station du Tunnel.\nIn seguito all'aumento di traffico nel traforo si decise di allargare la galleria di sud-ovest per consentire l'installazione del secondo binario: tale possibilit\u00e0 era stata espressamente prevista nel \"Trattato\" del 1895.\nLa seconda galleria fu completata nel 1921, e poich\u00e9 \u00e8 munita nell'imbocco lato Briga di un prolungamento artificiale di protezione caduta massi, risulta pi\u00f9 lunga di 20\u00a0metri, per un totale di 19\u00a0823\u00a0metri.\nL'apertura al traffico della seconda galleria comport\u00f2 anche una modifica della stazione intermedia: il binario di raddoppio venne integrato in quello della nuova linea, mentre i due tunnel vennero collegati da due gallerie oblique, dimodoch\u00e9 da allora i treni possono cambiare binario spostandosi, quando necessario, da un tunnel all'altro in ambo i sensi di marcia. Tale stazione rimase a lungo presenziata dal personale addetto, che in concomitanza con i cambi-turno doveva venire portato o prelevato da un apposito treno fino a quando, a inizio anni settanta, il posto di movimento venne telecomandato dalla stazione di Briga.\nElettrificazione.\nPer scongiurare pericoli d'asfissia dovuti al fumo delle locomotive a vapore e a seguito dei primi brillanti risultati ottenuti dalla Rete Adriatica sulle linee valtellinesi, fu deciso fin dall'inizio l'esercizio in trazione elettrica. Tuttavia il ritardo di consegna del materiale rotabile elettrico, rarit\u00e0 allora, costrinse all'utilizzo della trazione a vapore, che rimase in servizio per i primi mesi di vita del traforo; i poveri macchinisti consideravano il loro lavoro come \"l'andata e ritorno dall'inferno\".\nLa galleria fu dapprima attrezzata col sistema a corrente alternata trifase e dal 1930 col sistema a corrente alternata monofase.\nInaugurazione.\nIl traforo venne inaugurato da Vittorio Emanuele III, re d'Italia e dal presidente elvetico Ludwig Forrer il 19 maggio 1906. Il traffico regolare dei treni inizi\u00f2 il primo di giugno del 1906. Nello stesso anno l'impresa del traforo venne celebrata dalla Esposizione Universale che si tenne a Milano.\nTraffico.\nGrazie al traforo vennero migliorati notevolmente i collegamenti ferroviari da Milano verso Parigi e verso Berna da Nizza, Sanremo e Torino via ferrovia Santhi\u00e0-Arona e da qui con la Germania meridionale. Il traforo del Sempione veniva attraversato tra gli altri dal Simplon Orient Express, dai servizi Trans Europ Express (TEE), fino al 2009 dai treni Cisalpino, e oggi da convogli Trenitalia e Ferrovie federali svizzere (FFS).\nCommemorazioni.\nDopo che gi\u00e0 nel 1956 era stato emesso dalle Poste italiane un francobollo commemorativo per il cinquantenario del traforo del Sempione, nel 2006 in occasione del primo centenario dell'inaugurazione in tutta la zona sono state organizzate mostre e manifestazioni per ricordarlo."}
{"id": "26075", "revid": "110157", "url": "https://it.wikipedia.org/wiki?curid=26075", "title": "The Presidents of the United States of America (album)", "text": "The Presidents of the United States of America \u00e8 il primo LP dei The Presidents of the United States of America ed \u00e8 stato distribuito il 25 luglio 1995.\nTracce.\nTutte le canzoni sono di Chris Ballew e The Presidents of the United States of America se non diversamente specificato.\nTracce bonus.\nLe tracce dalla 14 alla 19 provengono da loro vari singoli discografici pubblicati dopo la pubblicazione originale dell'album. Le tracce dalla 20 alla 26 sono demo registrati nelle citt\u00e0 e nelle date indicate.\n14. Confusion \u2013 2:44&lt;br&gt;\n15. Candy Cigarette \u2013 2:02&lt;br&gt;\n16. Wake Up \u2013 2:41&lt;br&gt;\n17. Carolyn's Booty \u2013 2:17&lt;br&gt;\n18. Fuck California \u2013 3:05&lt;br&gt;\n19. Puffy Little Shoes \u2013 3:35&lt;br&gt;\n20. Kitty (Demo) (Boston, 1992) \u2013 1:26&lt;br&gt;\n21. Lump (Demo) (Ballard, 1994) \u2013 2:39&lt;br&gt;\n22. Stranger (Demo) (Seattle, 1992) \u2013 2:50&lt;br&gt;\n23. Boll Weevil (Demo) (Boston, 1991) \u2013 2:07&lt;br&gt;\n24. Candy (Demo) (Boston, 1989) \u2013 3:51&lt;br&gt;\n25. Naked and Famous (Boston Demo) (Boston, 1989, dalla band Egg) \u2013 2:37&lt;br&gt;\n26. Naked and Famous (New York Demo) (New York, 1987) \u2013 2:08"}
{"id": "26077", "revid": "1924342", "url": "https://it.wikipedia.org/wiki?curid=26077", "title": "Houses of the Holy", "text": "Houses of the Holy \u00e8 il quinto album in studio del gruppo musicale britannico Led Zeppelin, pubblicato il 28 marzo 1973 dalla Atlantic Records.\nL'album raggiunge la prima posizione per due settimane nella Billboard 200 statunitense e nella Official Albums Chart britannica, in Australia per tre settimane ed in Canada, la terza in Giappone, Francia, Austria ed Olanda, la quarta in Norvegia, l'ottava in Germania e la nona in Spagna. La rivista statunitense \"Rolling Stone\" lo ha collocato alla posizione 148 nella lista dei 500 migliori album di tutti i tempi.\nDescrizione.\nTutto il periodo del 1972 fu molto prolifico per il gruppo: le sessioni di registrazione furono tranquille, c'era molto materiale su cui lavorare (alcune cose inizialmente scartate finirono poi sui successivi \"Physical Graffiti\" e \"Coda\") e i pezzi, . I ritardi sulla pubblicazione furono dovuti a problemi di missaggio (Ed Kramer per risolvere le controversie port\u00f2 i nastri all'Electric Lady Studios di New York) e alla grafica di copertina, ancora una volta senza alcun richiamo al gruppo o al titolo dell'album (anche se questa volta la casa editrice era riuscita ad ottenere delle fascette esplicative da applicare esternamente).\nIl titolo del disco proviene dall'omonima canzone \"Houses of the Holy\", registrata nel 1973, ma che fu poi scartata e inserita nell'album successivo, \"Physical Graffiti\". L'album \u00e8 una raccolta eterogenea di pezzi in diversi stili. Vi compaiono brani rock che sperimentano soluzioni innovative (\"The Song Remains the Same\", \"Over the Hills and Far Away\") e altri pi\u00f9 \"di maniera\" (\"The Ocean\", il cui titolo si riferisce all'\"oceano\" di fan che seguiva il gruppo durante i tour), brani d'atmosfera in cui le tastiere svolgono un ruolo determinante (la triste \"Rain Song\" e la \"ballata fantasy\" di \"No Quarter\") e che avvicinano il gruppo al rock progressivo (ben lontane dunque dal rock blues alla Willie Dixon degli esordi). \"The Crunge\" \u00e8 un autoironico funk alla James Brown, \"D'yer maker\" (titolo che non \u00e8 altro che una distorsione cockney della parola \"Jamaica\") mostra sonorit\u00e0 reggae, e non manca un \"divertissement\" pop, \"Dancing Days\".\nLa copertina.\nLa copertina dell'album \u00e8 ispirata al romanzo \"Le guide del tramonto\" (\"Childhood's End\", 1952) di Arthur Charles Clarke. Fu scelto lo studio Hipgnosis (celebre per le copertine dei Pink Floyd realizzate da Storm Thorgerson). Il grafico Aubrey Powell mise insieme un fotomontaggio surreale immortalando su pellicola due bambini tra le pietre del Selciato del gigante in Irlanda del Nord. Poi pass\u00f2 il tutto all'aerografo, moltiplicando il numero dei soggetti sulla copertina: 6 sul fronte, 5 sul retro.\nAccoglienza.\nL'album venne accolto da pubblico e critica con atteggiamenti discordanti: c'\u00e8 chi lo consider\u00f2 un episodio minore della discografia dei Led Zeppelin, e chi invece lo reput\u00f2 il nuovo capolavoro della band. "}
{"id": "26078", "revid": "1652635", "url": "https://it.wikipedia.org/wiki?curid=26078", "title": "Led Zeppelin IV", "text": "Il quarto album in studio dei Led Zeppelin, pubblicato l'8 novembre 1971 dalla Atlantic Records, \u00e8 privo di un titolo ufficiale. Nel corso degli anni \u00e8 stato generalmente indicato con la dicitura Led Zeppelin IV, in accordo con la numerazione dei precedenti dischi, anche se non sono mancati appellativi diversi: sul catalogo della Atlantic Records il disco \u00e8 stato anche denominato \"Zoso\", \"Four Symbols\" e \"The Fourth Album\", ed \u00e8 stato variamente indicato come \"Untitled\", \"Runes\", \"Sticks\", \"ZoSo\" (sigla dedotta, per pareidolia, dalla forma della runa scelta come emblema da Jimmy Page), \"The Hermit\" o, pi\u00f9 semplicemente, \"IV\".\n\u00c8 uno degli album di maggiore successo della storia, con oltre 23 milioni di copie vendute nei soli Stati Uniti d'America, dove ha figurato per 260 settimane in classifica. \u00c8 stato stimato che nel mondo l'album abbia venduto circa 35,7 milioni di copie. Nel 2003 la rivista \"Rolling Stone\" lo ha collocato alla 69\u00aa posizione nella lista dei 500 migliori album di tutti i tempi.\nIl disco.\nStoria.\nPer il loro quarto lavoro i Led Zeppelin decisero di concentrarsi unicamente sulla musica tralasciando ogni altro aspetto.\nSi trattava di una risposta alle numerose critiche ricevute dalla stampa, a loro dire protesa unicamente a inquadrarli in un genere predefinito dopo l'uscita del disco precedente, \"Led Zeppelin III\". Addirittura, fino all'ultimo non vi furono certezze sulla forma che avrebbe avuto il nuovo lavoro: all'inizio si pensava a un doppio album, poi alla pubblicazione di quattro distinti EP, fino alla decisione finale di escludere ogni complicazione inutile mantenendo la classica forma dell'LP, a condizione che venisse pubblicato senza titolo e senza alcuna forma di promozione.\nIl materiale, gi\u00e0 abbozzato nel dicembre del 1970 presso gli Island Studios di Basing Streets, fu perfezionato quando il gruppo si spost\u00f2 nella villa vittoriana di Headley Grange, come avvenuto gi\u00e0 per le registrazioni di \"Led Zeppelin III\": questa volta, per\u00f2, venne usato lo studio mobile dei The Rolling Stones. L'album programmato per l'estate di quell'anno, in vista del tour americano sub\u00ec uno slittamento a causa del missaggio finale (eseguito a Los Angeles) che trovava perplesso Jimmy Page.\nIl risultato fu un nuovo missaggio eseguito nel Regno Unito tra gli studi Island e gli Olympic, con un ritardo di diversi mesi sulla pubblicazione programmata. Il suicidio commerciale paventato dall'etichetta discografica (unico precedente sul piano della popolarit\u00e0 l'omonimo album dei The Beatles), fu ampiamente smentito dai risultati di vendita ottenuti dal disco che rest\u00f2 nelle classifiche pi\u00f9 a lungo di qualsiasi altro loro lavoro (negli Stati Uniti d'America super\u00f2 ampiamente i dieci milioni di copie vendute, ottenendo diversi dischi di platino). La stessa scelta di non pubblicare come singolo \"Stairway to Heaven\" contribu\u00ec, paradossalmente, al successo del disco.\nLa copertina.\n Sul dritto fu scelto di inquadrare il particolare di un muro consumato dal tempo con la carta da parati che cade a pezzi: in primo piano, una vecchia cornice con la fotografia di un contadino piegato sotto il peso di una grossa fascina di legname. Aprendo la copertina (sul verso), con un gioco di prospettive, lo sguardo dello spettatore coglie l'istantanea di un quartiere popolare metropolitano, mentre sul lato interno, un'illustrazione di Barrington Colby MOM ispirata a L'Eremita, una carta dei Tarocchi, chiude il cerchio metaforico. Sulla quarta di copertina, dove campeggiano i titoli dei brani, l'unica firma riconoscibile \u00e8 costituita da quattro simboli che rappresentano i componenti del gruppo e scelti dagli stessi consultando un libro di rune.\nOltre al dirigibile raffigurato nel primo album, i due sigilli e le due rune che compongono il titolo del loro quarto album sono i simboli ricollegati maggiormente al gruppo. Il significato specifico di questi simboli non \u00e8 mai stato del tutto chiarito; quel che \u00e8 certo \u00e8 che Page e Plant hanno realizzato i disegni di proprio pugno, anche se il simbolo scelto da Page \u00e8 stato probabilmente preso dall'alfabeto magico del matematico alchimista Gerolamo Cardano, mentre Jones e Bonham l'hanno trovato su un antico libro di rune chiamato Book of signs di Rudolf Koch. Tutti e quattro i simboli trovano comunque le loro origini nella mistica. La motivazione della scelta dei simboli, ad ogni modo, risiede nel loro modo di concepire la musica, come pi\u00f9 volte spiegato dal gruppo stesso: all'epoca della registrazione del loro quarto album, i Led Zeppelin operarono una \"summa\" del percorso musicale compiuto fino a quel momento; i simboli, pertanto, furono un modo per ribadire il loro disinteresse verso nomi, titoli ed etichette di genere per convogliare l'attenzione solo verso la musica. Un celebre esempio di errata interpretazione riguarda il simbolo scelto da Page: molti vi hanno intravisto la criptica sigla \"ZoSo\", interpretazione pi\u00f9 volte smentita dal chitarrista.\nStoria di alcuni brani.\nUno dei brani pi\u00f9 noti dell'album \u00e8 \"Stairway to Heaven\", abbozzato musicalmente da Page gi\u00e0 nel marzo del 1971 (con una prima assoluta alla Ulster Hall di Belfast), ma ultimato da tutti e quattro con contributi significativi. Il testo di Plant si ispira alla letteratura fantastica celtica, in modo particolare al libro di Lewis Spence, \"Magic Arts in Celtic Britain\". Inserita in ogni scaletta nei loro concerti successivi, era sempre l'occasione per Page di prodursi nei suoi assoli, dilatando il brano di svariati minuti rispetto alla versione da studio.\nL'album si apre con \"Black Dog\", che presenta un arrangiamento complesso a causa delle sue quattro sovraincisioni di chitarra nell'assolo; Segue \"Rock and Roll\", brano firmato da tutti i componenti della band e nato da una jam session con Ian Stewart dei The Rolling Stones, \nIl brano \"The Battle of Evermore\" \u00e8 una ballata ed \u00e8 caratterizzato dall'uso del mandolino, un arrangiamento filtrato e pieno di echi e la partecipazione vocale di Sandy Denny. Il testo del brano tratta temi fantasy ed \u00e8 stato interpretato come una trasposizione in musica di alcuni episodi dell'opera di J. R. R. Tolkien \"Il Signore degli Anelli\". \"Misty Mountain Hop\" \u00e8 un brano \"Four Sticks\", titolo che trae origine dalle quattro bacchette (due per mano) usate dal batterista durante le prove.\nIl brano di chiusura dell'album, \"When the Levee Breaks\", \u00e8 ispirato a un blues di Memphis Minnie registrato da lei e il marito Joe McCoy nel 1929. "}
{"id": "26081", "revid": "1632387", "url": "https://it.wikipedia.org/wiki?curid=26081", "title": "Antichi Stati italiani", "text": "Gli antichi Stati italiani furono le numerose entit\u00e0 territoriali politiche e indipendenti esistite in Italia dall'inizio del Medioevo fino alla proclamazione del Regno d'Italia, avvenuta nel 1861.\nIl concetto di Stato si svilupp\u00f2 nella riflessione politica italiana a partire dal XV secolo, grazie all'opera di alcuni letterati come Niccol\u00f2 Machiavelli e trov\u00f2 piena e reale applicazione solo dopo la Rivoluzione francese. Nel corso dei secoli i diversi stati italiani hanno avuto tra loro diverse forme di governo, tra questi possiamo citare ducati, repubbliche e monarchie. Nonostante l'esistenza di decine di stati, quelli che si sono distinti e bilanciavano il potere nella penisola italiana nel corso dei secoli furono gli Stati Pontifici, la Repubblica di Venezia, la Repubblica di Firenze, il Ducato di Milano, il Regno di Napoli e il Regno di Sicilia. A differenza degli altri stati italiani, stati come la Repubblica di Venezia e la Repubblica di Genova, dette anche repubbliche marinare, grazie alle loro potenze navali, andarono oltre le conquiste dei territori limitrofi all'interno della penisola italiana, conquistando diversi territori attraverso il Mediterraneo e il Mar Nero.\nDi seguito \u00e8 riportato l'elenco di questi Stati, organizzati per data, dal Medioevo sino all'unit\u00e0 d'Italia. Tra parentesi, dove indicate, le dinastie regnanti.\nPrimi secoli del Medioevo.\nDopo la deposizione dell'ultimo Imperatore romano d'Occidente, Romolo Augusto, la penisola italiana fu sotto la sovranit\u00e0 formale degli imperatori d'Oriente, che consentiva a dei sovrani germanici di governare in sua vece. Di fatto, questa sottomissione fu solo formale e, come nel resto dell'Occidente romano, in Italia si formarono dei regni romano-germanici:\nDopo la guerra gotica la penisola pass\u00f2 interamente sotto il controllo dell'Impero romano d'Oriente, sotto forma di Prefettura del pretorio d'Italia, successivamente sostituita dall'Esarcato d'Italia. Tuttavia, dopo quindici anni, nel 568, i Longobardi invasero l'Italia fondando un nuovo regno romano-germanico, anche se non riuscirono a impadronirsi dell'intera penisola, che risult\u00f2 cos\u00ec divisa:\nEt\u00e0 carolingia.\nL'Italia al tempo dei Carolingi (774-887) era suddivisa nelle seguenti entit\u00e0 territoriali:\nAttorno all'anno Mille.\nIl X secolo e l'XI secolo:\nEt\u00e0 dei comuni.\nL'et\u00e0 dei comuni va all'incirca dal 1100 al 1250; in particolare, durante il regno di Federico Barbarossa (1152-1190) le entit\u00e0 principali erano:\nEsistevano poi numerosi comuni autonomi di fatto, ma di diritto sudditi dell'Impero, dei quali i principali erano: Torino, Chieri, Asti, Alba, Savigliano, Tortona, Pesaro, Alessandria, Vercelli, Novara, Pavia, Lodi, Como, Bergamo, Brescia, Cremona, Crema, Milano, Mantova, Verona, Vicenza, Treviso, Padova, Bobbio, Piacenza, Parma, Prato, Reggio, Modena, Bologna, Ferrara, Firenze, Pisa, Siena, Lucca, Ancona, Perugia, Orvieto, Celano.\nEt\u00e0 delle signorie.\nLa seconda met\u00e0 del Duecento e il Trecento:\nLiberi comuni e signorie cittadine.\nItalia nord-occidentale\nItalia centro-settentrionale\nItalia nord-orientale\nItalia cispadana\nItalia centrale\nItalia centro-meridionale\nSardegna\nMonarchie e principati \"de facto\" indipendenti.\nItalia nord-occidentale\nItalia centro-settentrionale\nItalia nord-orientale\nItalia cispadana\nItalia centrale\nSardegna\nStati ecclesiastici.\nItalia nord-occidentale\nItalia centro-settentrionale\nItalia nord-orientale\nItalia cispadana\nItalia centrale\nSardegna\nItalia rinascimentale.\nIl Quattrocento e la prima met\u00e0 del Cinquecento:\nStati del Sacro Romano Impero.\nSignorie cittadine\nPossedimenti dei Duchi di Orl\u00e9ans\nAltri Stati\nItalia barocca.\nLa seconda met\u00e0 del Cinquecento e il Seicento:\nStati del Sacro Romano Impero\nPossedimenti del Re di Francia\nEnclavi e dipendenze della Repubblica di Genova\nDivisioni autonome del Ducato di Mantova\nEnclavi e dipendenze toscane\nEnclavi e dipendenze pontificie\nEnclavi e dipendenze del Regno di Napoli\nAltre enclavi\nEsisteva poi un numero indefinito di altre entit\u00e0 politiche (in generale feudi imperiali o vassalli di Stati maggiori) che, seppur dotate di larghe autonomie, non possono essere a rigor di termini considerate veri e propri Stati.\nSi tratta di feudi imperiali e di vassalli o protettorati di Stati maggiori, limitati a pochi borghi o castelli, per la maggior parte dotati di forme pi\u00f9 o meno estese di autonomia, ma non totalmente indipendenti. Nessuno di essi pu\u00f2 quindi essere considerato un vero e proprio Stato. Resta fermo che il concetto di Stato \u00e8 un prodotto dell'et\u00e0 contemporanea e non pu\u00f2 essere applicato, se non parzialmente, alle epoche precedenti.\nSettecento.\nDal 1713 al 1796:\nStati del Sacro Romano Impero\nEnclavi e dipendenze della Repubblica di Genova\nDivisioni autonome dell'ex Ducato di Mantova\nEnclavi tra Toscana e Stato Pontificio\nDipendenze pontificie\nEnclavi e dipendenze del Regno di Napoli\nEsisteva poi un numero indefinito di altre entit\u00e0 politiche (in generale feudi imperiali o vassalli di Stati maggiori) che, seppur dotate di larghe autonomie, non possono essere a rigor di termini considerate veri e propri Stati.\nSi tratta di feudi imperiali e di vassalli o protettorati di Stati maggiori, limitati a pochi borghi o castelli, per la maggior parte dotati di forme pi\u00f9 o meno estese di autonomia, ma non effettivamente indipendenti. Nessuno di essi pu\u00f2 quindi essere considerato un vero e proprio Stato. Resta fermo che il concetto di Stato \u00e8 un prodotto dell'et\u00e0 contemporanea e non pu\u00f2 essere applicato, se non parzialmente, alle epoche precedenti.\nEt\u00e0 napoleonica.\nDal 1796 al 1814:\nDalla Restaurazione all'Unit\u00e0 d'Italia.\nDal 1815 al 1861:\nInoltre, nel corso dei moti del 1830-1831 e del 1848 e nel 1859, proclamarono la propria indipendenza:"}
{"id": "26113", "revid": "834", "url": "https://it.wikipedia.org/wiki?curid=26113", "title": "Wav", "text": ""}
{"id": "26114", "revid": "128334", "url": "https://it.wikipedia.org/wiki?curid=26114", "title": "Quanto", "text": "In fisica il quanto (dal latino \"quantum\" che significa \"quantit\u00e0\") \u00e8 la quantit\u00e0 elementare discreta e indivisibile di una certa grandezza. Per estensione il termine \u00e8 a volte utilizzato come sinonimo di particella elementare associata a un campo di forze.\nL'idea del quanto fu formulata per la prima volta nel 1900 da Max Planck per risolvere il problema dello spettro del corpo nero e poi ripresa in forma pi\u00f9 fondamentale in senso fisico nel 1905 da Albert Einstein per la descrizione dell'effetto fotoelettrico. Il concetto di quanto divenne poi elemento fondante della meccanica quantistica.\nStoria.\nVerso la fine del diciannovesimo secolo John Rayleigh enunci\u00f2 che il flusso radiante di un corpo caldo \u00e8 proporzionale alla sua temperatura assoluta e inversamente proporzionale al quadrato della lunghezza d'onda della radiazione. Opportune misure dimostrarono per\u00f2 che questa teoria non era esatta, salvo che per le lunghezze d'onda che vanno dall'infrarosso al verde; a partire dal blu l'esperienza \u00e8 in contraddizione con i valori teorici. Paul Ehrenfest chiam\u00f2 questo errore catastrofe ultravioletta. Per risolvere il problema, detto \"del corpo nero\", nel 1900 Max Planck propose che le vibrazioni provocate dal calore di un corpo si ripartissero seguendo una legge determinata da una costante che prese il suo nome, o quanto d\u2019azione. Egli fu, al pari degli altri fisici, destabilizzato dalla sua teoria e prov\u00f2 a lungo a conservare il suo risultato sopprimendo il quanto, per poi finalmente ammetterlo. La teoria dei quanti fu il punto di partenza della meccanica quantistica, assieme alla relativit\u00e0 una delle due grandi teorie fisiche del XX secolo.\nLa meccanica quantistica fu formulata da Bohr, de Broglie, Heisenberg, Pauli, Schr\u00f6dinger, Dirac. Mentre nella meccanica classica e nell'elettromagnetismo tutte le grandezze possono assumere un insieme di valori continuo, la meccanica quantistica prevede solo un insieme discreto di valori, multipli di un valore fondamentale non ulteriormente scomponibile: il \"quanto\". Uno dei primi esempi studiati, che ha le sue origini nel modello atomico di Bohr, fu la quantizzazione dell'energia, ovvero il fatto che gli elettroni di un atomo possono trovarsi solo in certi livelli energetici.\nIl concetto di quanto venne in seguito generalizzato nella teoria quantistica dei campi, dove il quanto viene visto come particella elementare associata a un campo di forze. Ad esempio secondo l'elettrodinamica quantistica i fotoni sono i quanti del campo elettromagnetico, che vengono scambiati tra le particelle cariche consentendo l'interazione elettromagnetica."}
{"id": "26119", "revid": "1632387", "url": "https://it.wikipedia.org/wiki?curid=26119", "title": "La Manica", "text": "Il canale della Manica (in inglese: \"English Channel\" o \"Channel\", in francese: \"la Manche\", in bretone: \"Mor Breizh\", in cornico \"Mor Bretannek\", in guernesiais: \"Ch'nal\", in j\u00e8rriais \"Ch'na\"), o pi\u00f9 semplicemente la Manica, \u00e8 un canale naturale che separa l'isola della Gran Bretagna dall'Europa continentale e collega il mare del Nord all'oceano Atlantico.\nDescrizione.\n\u00c8 lungo circa e la sua larghezza varia da un massimo di 240 a un minimo di allo stretto di Dover, che separa la citt\u00e0 omonima, nella contea inglese del Kent, da Cap Gris-Nez, nel comune francese di Audinghen (dipartimento del Passo di Calais).\nLe Isole del Canale si trovano nella Manica, vicine al lato francese. L'isola di Ouessant segna il limite occidentale della Manica. Il dipartimento francese della Manica, che comprende la penisola di Cotentin, che si sporge nel canale, prende il nome dal tratto di mare circostante.\nImportanza storica.\nLa Manica \u00e8 stata un'importantissima difesa naturale da attacchi nemici per la Gran Bretagna. Fatto che viene riferito da William Shakespeare nel \"Riccardo II\".\nLa Manica ha permesso ai britannici di intervenire nei conflitti europei, ma raramente di essere minacciati pericolosamente. Cionondimeno, la Manica \u00e8 stata scena di molte invasioni (o tentate invasioni), tra cui la Conquista normanna (1066), l'Armada spagnola (1588), e lo Sbarco in Normandia (1944), e di molte battaglie navali, tra cui la Battaglia di Portland (1653), la Battaglia di La Hougue (1692) e il confronto tra la USS \"Kearsarge\" e la CSS \"Alabama\" (1864).\nComunque, la Manica \u00e8 servita anche come punto di collegamento per la condivisione di culture e strutture politiche, dalla societ\u00e0 celtica pre-romana, alla cultura della Roma Imperiale, dalla fondazione della Bretagna da parte di coloni provenienti dalla Gran Bretagna, allo stato anglo-normanno.\nI commerci attraverso la Manica sono stati un importante fattore per le societ\u00e0 su entrambe le sponde del canale sin dai tempi preistorici, e diversi porti importanti si sono sviluppati in Inghilterra ed in Francia:\nLe principali rotte dei traghetti sono:\nIn aggiunta all'alto livello di traffico tra le sponde della Manica, esiste un traffico significativo che l'attraversa, collegando le economie dell'Europa settentrionale al resto del mondo. Combinato assieme, questo traffico marittimo rende la Manica una delle rotte marine pi\u00f9 affollate del mondo, responsabile di una grande fetta del commercio marittimo mondiale (alcune fonti dicono addirittura un quarto). Dal 1994, inoltre, \u00e8 attivo il tunnel ferroviario sottomarino della Manica, che collega le due sponde, nel quale transitano servizi ferroviari merci e passeggeri.\nI luoghi di villeggiatura sulla Manica, come Brighton e Deauville, inaugurarono un'era di turismo aristocratico all'inizio del XIX secolo, che si svilupp\u00f2 nel democratico turismo marittimo che ha dato forma alle localit\u00e0 di villeggiatura in riva al mare di tutto il mondo.\nNel febbraio 1942 l'ammiraglio tedesco Otto Ciliax attravers\u00f2 la Manica con le navi di battaglia Scharnhorst e Gneisenau, cosa fino ad allora ritenuta impossibile per via dei radar, aerei e altri mezzi di spionaggio tenuti sulle due sponde del canale.\nAttraversamenti storici della Manica.\nCirca nel 56 a.C., Gaio Giulio Cesare manda il giovane Publio Licinio Crasso ad esplorare le coste della Britannia. Nel 55 a.C., deciso ad invadere l'isola, Cesare parte con ottanta navi e due legioni per sbarcare nei pressi di Dover.\nIl 28 settembre 1066 Guglielmo I \"Il Conquistatore\" salp\u00f2 da Saint-Valery-sur-Somme (Francia), arrivando il 29 settembre nella baia di Pevensey, nel Sussex. Da qui si diresse al borgo di Hastings, dove, con una celebre battaglia che ebbe luogo il 14 ottobre, inizi\u00f2 la sua campagna di conquista che lo porter\u00e0, il successivo 25 dicembre, ad essere incoronato re d'Inghilterra.\nNel luglio del 1588 l'Armada Invencible di Filippo II d'Asburgo (re di Spagna) viene sconfitta dall'esigua flotta inglese di Elisabetta I e da numerosi piccoli mercantili olandesi, suoi alleati.\nIl 7 gennaio 1785 il francese Jean-Pierre Blanchard e l'americano John Jeffries viaggiarono da Dover a Calais su un pallone aerostatico, divenendo i primi ad attraversare la Manica per via aerea.\nMolti sostengono che la prima persona ad attraversare la Manica a nuoto sia stato il marinaio britannico Matthew Webb nel 1875, ma la FIN e il CONI avvalorano invece la tesi che il primo attraversatore della manica a nuoto sia stato l'italiano Giovan Maria Salati, soldato napoleonico prigioniero degli inglesi, nel 1817.\nNel 1909, Louis Bl\u00e9riot dalla Francia fu la prima persona a volare sopra la Manica con un aeroplano.\nArati Saha fu la prima donna ad attraversare a nuoto la Manica. L'impresa risale al 29 settembre 1959. \nNel 1979, un aeroplano di soli 35 chili chiamato \"Gossamer Albatross\" vinse il Premio Kremer () per essere stato il primo velivolo a propulsione umana ad attraversare la Manica. Il pilota, Bryan Allen, pedal\u00f2 3 ore per portare a termine l'impresa.\nIl 31 luglio 2004 il paracadutista austriaco Felix Baumgartner, indossando delle ali in carbonio ipertecnologiche, salt\u00f2 da un aeroplano da un'altezza di metri sopra Dover, attravers\u00f2 in caduta libera la Manica ed apr\u00ec il paracadute sopra Calais.\nIl 26 settembre 2008 l'aviatore svizzero Yves Rossy ha attraversato la Manica in poco pi\u00f9 di 9 minuti grazie ad un \"wingpack\".\nIl 4 agosto 2019 l'inventore e pilota francese Franky Zapata ha attraversato la Manica in volo su una flyboard, una minuscola tavola a turboreazione da lui concepita. La traversata, partita da Sangatte, vicino a Calais, e conclusa a St. Margaret, presso Dover, \u00e8 durata circa venti minuti e si \u00e8 svolta alla velocit\u00e0 di ed ad un'altezza di 15-20 metri dall'acqua."}
{"id": "26122", "revid": "287204", "url": "https://it.wikipedia.org/wiki?curid=26122", "title": "Aenima", "text": ""}
{"id": "26123", "revid": "436907", "url": "https://it.wikipedia.org/wiki?curid=26123", "title": "Ten (Pearl Jam)", "text": "Ten \u00e8 il primo album in studio del gruppo musicale statunitense Pearl Jam, pubblicato negli Stati Uniti il 27 agosto 1991 dalla Epic Records.\nIl nome dell'album deve le proprie origini al numero di maglia del giocatore di pallacanestro Mookie Blaylock, dal quale il gruppo aveva inizialmente preso il nome.\nInsieme a \"Nevermind\" dei Nirvana, \u00e8 stato l'album che ha permesso l'affermarsi del movimento grunge e del rock alternativo durante i primi anni novanta. L'album produsse tre singoli di successo, \"Alive\", \"Even Flow\" e \"Jeremy\", che furono accompagnati da tre videoclip di altrettanta fama. Il video di \"Jeremy\" in particolare fu premiato con l'MTV Video Music Award al video dell'anno nel 1993. La rivista \"Rolling Stone\" ha inserito \"Ten\" al 209\u00ba posto della sua lista dei 500 migliori album.\nNel febbraio 2013 l'album ha superato quota 10 milioni di copie vendute negli Stati Uniti d'America, venendo certificato disco di diamante dalla RIAA.\nAntefatti.\nIl chitarrista Stone Gossard e il bassista Jeff Ament suonarono insieme nei Green River. In seguito allo scioglimento del gruppo, avvenuto nel 1987, i due si sono uniti ai Mother Love Bone sul finire degli anni ottanta. La carriera di questi ultimi venne tuttavia stroncata dall'improvvisa morte per overdose di droga del cantante Andrew Wood, avvenuta poco prima della pubblicazione dell'album di debutto del gruppo \"Apple\" nel 1990. Devastati dalla notizia, passarono mesi affinch\u00e9 Gossard e Ament tornassero a suonare assieme. Gossard pass\u00f2 il suo tempo a scrivere materiale che era pi\u00f9 duro rispetto a quello che aveva fatto in precedenza. Dopo alcuni mesi, Gossard inizi\u00f2 a contattare il collega chitarrista di Seattle Mike McCready, la cui band Shadow si era appena sciolta; McCready a sua volta incoraggi\u00f2 Gossard a riconnettersi con Ament. I tre dunque si recarono in studio per sessioni separate con il batterista dei Soundgarden Matt Cameron e l'ex batterista degli Shadow Chris Friel per registrare alcune demo strumentali. Cinque dei brani registrati \u2013 \"Dollar Short\", \"Agytian Crave\", \"Footsteps\", \"Richard's E\" e \"E Ballad\" \u2013 furono inseriti nel demo \"Stone Gossard Demos '91\", che venne distribuito nella speranza di trovare un cantante e un batterista per il trio.\nIl cantante di San Diego Eddie Vedder acquist\u00f2 una copia della demo nel settembre 1990, quando gli venne passata dall'ex batterista dei Red Hot Chili Peppers Jack Irons. Vedder ascolt\u00f2 il materiale e il giorno successivo scrisse i testi per \"Dollar Short\", \"Agytian Crave\" e \"Footsteps\". Le prime due furono in seguito rinominate \"Alive\" e \"Once\". Gossard e Ament ascoltarono la demo con la voce e i testi di Vedder, e rimasero cos\u00ec impressionati da far volare Vedder a Seattle per un'audizione. Nel frattempo, Vedder aveva composto le parole anche per \"E Ballad\", rinominata \"Black\". Vedder arriv\u00f2 il 13 ottobre 1990 e prov\u00f2 con la band (ora affiancata dal batterista Dave Krusen) per una settimana, scrivendo inoltre undici brani. Vedder fu presto assunto come cantante del gruppo, che poco dopo firm\u00f2 un contratto discografico con la Epic Records.\nRegistrazione.\nIl gruppo, all'epoca chiamato Mookie Blaylock, si rec\u00f2 ai London Bridge Studios di Seattle nel marzo 1991 con il produttore Rick Parashar per registrare l'album di debutto. Dopo aver lavorato con Parashar per \"Temple of the Dog\", Gossard e Ament gli chiesero di coprodurre \"Ten\". Parashar contribu\u00ec suonando anche pianoforte, organo e percussioni. Alcune tracce erano state registrate ai London Bridge in precedenza nel mese di gennaio, ma di quelle sessioni fu utilizzata soltanto \"Alive\". Le registrazioni dell'album si svolsero rapidamente e richiesero solo un mese, soprattutto perch\u00e9 il gruppo aveva gi\u00e0 pronto la maggior parte del materiale per il disco. \"Porch\", \"Deep\", \"Why Go\" e \"Garden\" furono registrati per la prima volta durante le sessioni dell'album, mentre i restanti brani furono invece realizzati in precedenza. McCready ha affermato che \u00ab\"Ten\" era principalmente Stone e Jeff; io ed Eddie eravamo i comprimari del viaggio in quel momento\u00bb. Ament ha aggiunto che \u00aball'epoca sapevamo che eravamo ancora lontani dall'essere un vero gruppo\u00bb.\nLe sessioni di registrazione per \"Ten\" furono completate nel maggio 1991. Krusen lasci\u00f2 il gruppo una volta ultimate le sedute, per entrare in un programma di riabilitazione dall'alcool; secondo quanto dichiarato da lui stesso, il batterista all'epoca soffriva di problemi personali. Krusen ha affermato: \u00ab\u00c8 stata una grande esperienza. Lo ho avvertito sin dagli inizi che il gruppo aveva qualcosa di speciale [...] Dovevano lasciarmi andare, non potevo smettere di bere, e ci\u00f2 causava problemi. Loro mi diedero diverse possibilit\u00e0, ma io non fui in grado di metterle insieme\u00bb. A giugno la formazione si un\u00ec a Tim Palmer in Inghilterra per il missaggio. Palmer decise di effettuare il missaggio ai Ridge Farm Studios, una fattoria convertita che secondo Palmer era \u00abci\u00f2 di pi\u00f9 lontano possibile da uno studio di Los Angeles o New York\u00bb. Palmer apport\u00f2 alcune aggiunte alle tracce gi\u00e0 registrate, tra cui la conclusione dell'assolo di chitarra di McCready in \"Alive\" e l'introduzione di \"Black\". Negli anni successivi, i membri del gruppo tuttavia avrebbero espresso il loro disappunto per il risultato finale. Nel 2001 Ament ha detto: \u00abMi piacerebbe remixare \"Ten\". Ed, sicuramente, sarebbe d'accordo con me... Non si tratterebbe di modificare le registrazioni; giusto togliere un po' di quel riverbero\u00bb. Nel 2002 Gossard ha aggiunto: \u00ab[l'album] \u00c8 stato \"stravolto\", eravamo novizi in studio e abbiamo passato troppo tempo a registrare, a fare riprese diverse, a uccidere l'atmosfera e sovraincidere tonnellate di chitarra, c'\u00e8 molto riverbero nel disco\u00bb. Nel 2006 Vedder ha concluso: \u00abPosso ascoltare i primi dischi [tranne] il primo, il che \u00e8 strano visto che \u00e8 quello che, in un certo senso, ci ha definiti, o di cui la gente conosce pi\u00f9 canzoni\u00bb.\nLe canzoni.\nMolti dei brani di \"Ten\" sono nati come composizioni strumentali a cui Vedder ha aggiunto le parole dopo essersi unito alla formazione. I testi dell'album trattano tematiche come la depressione, il suicidio, la solitudine e l'omicidio. Le canzoni affrontano anche questioni sociali come il problema dei senzatetto (\"Even Flow\") e l'uso degli ospedali psichiatrici (\"Why Go\"). Il singolo \"Jeremy\" e il suo video musicale sono stati ispirati da una storia di cronaca vera in cui uno studente del liceo si \u00e8 sparato di fronte ai suoi compagni di classe.\nAlcuni ascoltatori hanno interpretato \"Alive\" come un inno ispiratore grazie ai suoi cori e parti strumentali decisamente edificanti. In seguito Vedder ha rivelato che il brano \u00e8 incentrato sul racconto semi-autobiografico di un figlio che scopre che suo padre \u00e8 in realt\u00e0 il suo patrigno (il vero padre \u00e8 morto molto tempo prima), mentre il dolore di sua madre si trasforma in un abbraccio sessuale per il figlio, che assomiglia molto al padre biologico. \"Alive\" e \"Once\" fanno parte di una trilogia che Vedder successivamente definir\u00e0 \"Mamasan Trilogy\" (il terzo brano \"Footsteps\" appare come lato B del singolo \"Jeremy\"). Vedder ha rivelato che i tre testi raccontano la storia di un giovane il cui padre muore (\"Alive\"), causandogli una follia omicida (\"Once\") che porta alla sua cattura ed esecuzione (\"Footsteps\").\nSebbene \"Ten\" tratti di tematiche decisamente cupe, l'album \u00e8 stato generalmente visto come il catalizzatore che ha aperto le porte al rock alternativo negli anni novanta, grazie alla voce insolitamente profonda e forte (e poi molto imitata) di Vedder che si alternava tra solidit\u00e0 e vibrato contro lo sfrenato, chitarristico, sonorit\u00e0 hard rock che si rif\u00e0 ai Led Zeppelin e altri gruppi rock degli anni settanta. Lo stile musicale di \"Ten\", influenzato dal classic rock, combinava un \u00abampio vocabolario armonico\u00bb con un sound antemico. Stephen Thomas Erlewine di AllMusic ha scritto che le canzoni dell'album fondevano \u00abi potenti riff dell'arena rock anni settanta con la durezza e la rabbia del post-punk anni ottanta, senza mai trascurare melodie e cori\u00bb.\n\"Ten\" presenta una traccia in due parti intitolata \"Master/Slave\" che apre e chiude il disco. La prima parte si colloca prima dell'inizio di \"Once\" (prima traccia), mentre la seconda dopo la conclusione di \"Release\" (ultima traccia). La canzone \u00e8 interamente strumentale, eccetto per le parole indecifrabili e casuali pronunciate da Vedder sopra la melodia sonora. Il nucleo centrale del brano \u00e8 una linea di basso dominante composta da Ament in tributo del suo bassista preferito Mick Karn.\nBrani scartati.\nI singoli dell'album presentano due lati B provenienti dalle sessioni di registrazione di \"Ten\" che non sono stati inclusi nella versione finale del disco: \"Wash\" e \"Yellow Ledbetter\". Il primo era il lato B di \"Alive\", mentre il secondo era presente nel singolo \"Jeremy\" ed \u00e8 in seguito diventato un successo radiofonico nel 1994. Entrambi i brani sono stati inseriti nella raccolta \"Lost Dogs\" del 2003, sebbene \"Wash\" sia inclusa in una versione alternativa. Per \"Ten\" fu inoltre originariamente registrata una traccia intitolata \"Alone\"; una versione ri-registrata del brano \u00e8 stata inserita nel singolo \"Go\" nel 1993. Un'ulteriore versione di \"Alone\", con tracce vocali alternative, appare in \"Lost Dogs\". Secondo quanto riportato da McCready, \"Alone\" \u00e8 stata scartata da \"Ten\" in quanto la band disponeva gi\u00e0 di canzoni abbastanza simili per l'album. Il brano \"Dirty Frank\", che \u00e8 stato pubblicato come lato B del singolo \"Even Flow\", fu registrato dopo la pubblicazione di \"Ten\" e inserito come traccia bonus per le edizioni europee dell'album.\nIl brano \"Footsteps\" nacque in versione strumentale nel demo \"Stone Gossard Demos '91\". Tale base fu utilizzata anche per la traccia \"Times of Trouble\" dei Temple of the Dog. Una versione dal vivo di \"Footsteps\" del 1992 (con le parti vocali) appare come lato B del singolo \"Jeremy\".\nAltre canzoni scartate dall'album ma successivamente incluse in \"Lost Dogs\" sono \"Hold On\" e \"Brother\", l'ultima delle quali \u00e8 stata inserita in versione strumentale. \"Brother\" venne scartata per volere di Gossard che non era pi\u00f9 interessato a suonare la canzone, una decisione che venne contestata da Ament e che lo spinse quasi a voler abbandonare la band. La versione con testo di \"Brother\" appare nella ristampa di \"Ten\" del 2009 ed \u00e8 diventata un successo radiofonico quello stesso anno. I brani \"Breath\" e \"State of Love and Trust\" furono registrati entrambi per l'inserimento nella colonna sonora del film \"Singles - L'amore \u00e8 un gioco\" di Cameron Crowe nel 1992. Le due versioni originarie dei brani sono state incluse nella ristampa di \"Ten\" nel 2009. Altre canzoni scartate dal disco ma inserite nella riedizione del 2009 sono \"Just a Girl\", \"2,000 Mile Blues\" e \"Evil Little Goat\".\nPubblicazione e promozione.\nCopertina e nome.\nLa copertina dell'album ritrae i cinque membri della band all'epoca delle registrazioni in una posa di gruppo e in piedi di fronte a un ritaglio di legno con il nome \"Pearl Jam\". Lo sfondo \u00e8 stato realizzato da Ament. Il bassista ha affermato: \u00abL'idea originale era di stare insieme come gruppo ed entrare nel mondo della musica come una vera band... una sorta di patto tutti-per-uno\u00bb. Ament \u00e8 accreditato per la copertina e la direzione artistica dell'album. Ha anche aggiunto: \u00abCi fu un po' di sbattimento con il dipartimento artistico della Sony in quel momento. La versione che tutti conoscevano come copertina di \"Ten\" era rosa mentre originariamente era stata pensata pi\u00f9 di un colore bordeaux e l'immagine della band doveva essere in bianco e nero\u00bb. Il nome originale dei Pearl Jam era stato preso dal giocatore di pallacanestro Mookie Blaylock. Venne cambiato dopo che la band firm\u00f2 con la Epic Records, dal momento che i dirigenti discografici erano preoccupati per la propriet\u00e0 intellettuale ed i diritti di denominazione in seguito all'accordo di sponsorizzazione stipulato da Blaylock con la Nike. Per ricordare il nome originale della band, il gruppo ha intitolato il suo primo album \"Ten\" come il numero di maglia del giocatore.\nTour.\nAment ha rivelato che \u00ab\"Ten\" era essenzialmente una scusa per andare in tour\u00bb, aggiungendo: \u00abDicemmo alla casa discografica, \"Sappiamo di poter essere una grande band, quindi dateci solo l'opportunit\u00e0 di uscire e suonare.\"\u00bb I Pearl Jam affrontarono un programma itinerante inarrestabile per promuovere \"Ten\". Il batterista Dave Abbruzzese si un\u00ec alla band in occasione degli spettacoli dal vivo. A met\u00e0 del tour pianificato in Nord America, i Pearl Jam cancellarono le date restanti per intraprendere una serie di concerti d'apertura ai Red Hot Chili Peppers durante il tour americano di \"Blood Sugar Sex Magik\" nell'autunno del 1991. L'opportunit\u00e0 gli venne concessa da Jack Irons, che contatt\u00f2 la sua band precedente per segnalargli il gruppo del suo amico Eddie Vedder. Altri artisti di supporto furono The Smashing Pumpkins e Nirvana. Quest'ultimi furono inizialmente introdotti perch\u00e9 i promotori del tour decisero che i Pearl Jam avrebbero dovuto essere sostituiti con un gruppo di maggior successo, ma l'abbandono degli Smashing Pumpkins port\u00f2 i Pearl Jam ad essere confermati per il tour. Il capo esecutivo della Epic Michael Goldstone ha osservato che \u00abla band fece un lavoro cos\u00ec straordinario aprendo il tour degli Chili Peppers che ci\u00f2 gli apr\u00ec le porte della radio\u00bb.\nNel 1992 la band si imbarc\u00f2 nel suo primo tour europeo. Il 13 marzo dello stesso anno, durante lo show al Nachtwerk di Monaco in Germania, i Pearl Jam suonarono per la prima volta \"Ten\" nella sua interezza. La band lo rifar\u00e0 solamente in occasione di un concerto alla Wells Fargo Center di Filadelfia nel 2016. Dopo la tappa europea, i Pearl Jam si imbarcarono in un nuovo tour in Nord America. Goldstone not\u00f2 che nel frattempo il pubblico della band si era notevolmente espanso, dicendo che a differenza di prima, \u00abtutti accorsero\u00bb. Il manager della band, Kelly Curtis, ha dichiarato: \u00abUna volta che le persone venivano e li vedevano dal vivo, questo meccanismo andava avanti. Facendo il loro primo tour, sapevi che stava succedendo e non c'era modo di fermarlo [...] Non avevi davvero mai visto quella reazione da una folla prima d'ora\u00bb. Quando i Pearl Jam tornarono per un secondo giro in Europa, la band prese parte al Pinkpop Festival (Paesi Bassi) e il Roskilde Festival (Danimarca) nel giugno 1992. Il gruppo cancell\u00f2 le restanti date europee nell'estate del 1992 dopo il Roskilde Festival a causa di uno scontro con la sicurezza di quell'evento e l'esaurimento nervoso causato dal tour. Ament ha sostenuto: \u00abRestammo in viaggio per oltre 10 mesi. Credo soltanto che arriv\u00f2 un punto a met\u00e0 del tour che stava iniziando a diventare piuttosto intenso. Intendo dire l'essere solo lontano da casa, essere sulla strada tutto il tempo e la solitudine o l'essere depressi o qualsiasi altra cosa\u00bb. Nell'estate dello stesso anno la band suoner\u00e0 ad alcune serate del Lollapalooza in compagnia di Red Hot Chili Peppers, Soundgarden, Ministry, Ice Cube e altri artsiti.\nRiedizione del 2009.\nIl 24 marzo 2009 \"Ten\" \u00e8 stato ristampato in quattro edizioni: Legacy, Deluxe, Vinyl e Super Deluxe. I contenuti extra di queste quattro riedizioni includono una rimasterizzazione e remix dell'intero album a cura del produttore Brendan O'Brien, una confezione ridisegnata, sei tracce bonus (\"Brother\", \"Just a Girl\", \"Breath and a Scream\", \"State of Love and Trust\", \"2,000 Mile Blues\" e \"Evil Little Goat\"), un DVD dell'esibizione della band a MTV Unplugged nel 1992, una copia in vinile dell'album, un LP del concerto al Magnuson Park di Seattle il 20 settembre 1992, una replica della cassetta demo originale \"Momma-Son\" , e una replica del taccuino di composizione di Vedder contenente note e ricordi personali.\nPer quanto riguarda il suo remix dell'album, O'Brien ha dichiarato: \u00abLa band amava il mix originale di \" Ten \", ma erano anche interessati a come avrebbe potuto suonare se lo avessi decostruito e remixato... Il sound originale di \"Ten\" \u00e8 quello che milioni di persone hanno comprato, consumato e amato, quindi inizialmente ero esitante a dovervi mettere mano. Dopo anni di insistenti richieste da parte della band, sono stato in grado di comprendere l'idea di offrirlo come qualcosa di complementare all'originale, che d\u00e0 una nuova interpretazione, un suono pi\u00f9 diretto\u00bb.\nLa ristampa di \"Ten\" ha venduto circa 60.000 copie nella settimana di debutto, regalando al disco vendite che non otteneva dai tempi del Natale 1993. Parallelamente alla riedizione dell'album, nel marzo 2009, l'intero \"Ten\" \u00e8 stato reso disponibile come pacchetto scaricabile del videogioco simulatore di strumenti \"Rock Band\".\nAccoglienza.\nIn una recente recensione per Rolling Stone, il critico musicale David Fricke ha dato all'album una recensione favorevole, dicendo che i Pearl Jam \u00absi lanciano nel mistico con l'ipervelocit\u00e0\u00bb. Ha anche aggiunto che i Pearl Jam \u00abestraggono un sacco di drammaticit\u00e0 da pochi accordi, chiari e potenti, che nuotano nell'eco\u00bb. Allan Jones di Melody Maker ha suggerito nella sua recensione di Ten che \u00e8 Vedder che \u00abpermette ai Pearl Jam di raggiungere un tale assetto, unico e avvincente\u00bb. Lo scrittore dello staff di AllMusic Steve Huey lo defin\u00ec un \u00abcapolavoro hard rock impeccabile\u00bb e ritenne che i \u00abtesti impressionistici\u00bb di Vedder fossero pi\u00f9 efficaci attraverso la sua appassionata interpretazione vocale piuttosto che per il loro \u00absignificato concreto\u00bb. \"Q\" lo ha definito \u00abrock moderno rauco, arricchito da contagiosi riff di chitarra ed accompagnato da bassi potenti e batteria\u00bb, e ha detto che \u00abpotrebbe essere il volto del metal degli anni novanta\u00bb. Stereo Review ha detto che \u00abil gruppo crea un sound straordinario, producendo un gigantesco inferno di chitarre ruggenti, bassi e percussioni monumentali e voci dal vivo\u00bb\" Don Kaye di Kerrang! ha definito l'album \u00abintrospettivo e carico di una tranquilla forza emotiva\u00bb. Greg Kot ha scritto sul Chicago Tribune: \u00abDi tanto in tanto agitata e inesorabilmente priva di umorismo, la musica esercita comunque un potere ipnotico al suo meglio\u00bb.\nIn una recensione meno entusiasta per \"Entertainment Weekly\", David Browne ha dichiarato che i Pearl Jam derivano da \u00abaltri rocker del Nordovest come Soundgarden, Alice in Chains e i defunti Mother Love Bone\u00bb, e ha ritenuto che \u00abva a dimostrare che qualsiasi cosa pu\u00f2 essere imbrigliata e impacchettata\u00bb. \"NME\" ha accusato i Pearl Jam di \u00abaver tentato di rubare soldi dalle tasche di giovani ragazzi alternativi\u00bb. Kurt Cobain dei Nirvana ha attaccato con rabbia i Pearl Jam, sostenendo che la band era venduta, e ha sostenuto che \"Ten\" non era un vero album alternativo perch\u00e9 aveva le chitarre soliste troppo in evidenza. Robert Christgau, scrivendo su The Village Voice, ha dato all'album B- e lo ha visto come un altro in una \u00absfilza di album di Seattle [che] modulano lo stesso ethos fuorviante\u00bb, che ha detto essere \u00abhippy\u00bb piuttosto che \u00abpunk\u00bb. Christgau l'ha definita \u00abmusica da ballo di San Francisco\u00bb le cui \u00abcaratteristiche distintive\u00bb potevano essere percepite dagli ascoltatori solo se \u00abassumevano le droghe giuste\u00bb. In seguito ha dato a \"Ten\" la valutazione di: two-star honorable mention, citando \"Once\" e \"Even Flow\" come momenti salienti, e scherzando, \u00abnella vita l'abuso giustifica il melodramma; nella musica, i riff funzionano meglio\u00bb. Charles R. Cross ha scritto su The Rolling Stone Album Guide (2004) che \"Ten\" presentava sonorit\u00e0 meno originali ma pi\u00f9 importanti di \"Nevermind\" dei Nirvana, mostrando tuttavia anche l'intricato stile di chitarra della band e il canto caratteristico di Vedder.\nIl portale italiano Ondarock riporta: \u00abLa forza dell'album \u00e8 il suo essere (ancora oggi) cos\u00ec incredibilmente anacronistico. Niente contaminazioni tra punk e hard-rock come la band di Kurt Cobain. Nessuna incursione nel metal come gli Alice In Chains. I Pearl Jam riportano in vita, anche nel modo di atteggiarsi sul palco, l'hard rock degli anni settanta [...] Nessuna sperimentazione: le canzoni di \"Ten\" sono perfette nella loro semplicit\u00e0. Molto spesso costruite attorno a un unico riff di chitarra, estremamente melodiche e mainstream, sembrano fatte apposta per riempire le arene, rimpiazzando (o muovendosi accanto) gli U2 nel cuore del pubblico mondiale\u00bb.\nRiconoscimenti.\nNel 2003 l'album \u00e8 stato inserito da \"Rolling Stone\" al 209\u00ba posto nella classifica dei 500 migliori album di tutti i tempi. Nello stesso anno i lettori della rivista \"Q\" hanno votato \"Ten\" come il 42\u00ba pi\u00f9 grande album di sempre. VH1 lo ha invece inserito all'83\u00ba posto nella sua lista dei 100 pi\u00f9 grandi album di rock and roll. Nel 2006 \u00e8 stato classificato al 15\u00ba posto nella lista dei 100 album con le migliori chitarre stilata da \"Guitar World\". L'album \u00e8 stato inoltre incluso nel libro \"1001 Albums You Must Hear Before You Die\".\nSuccesso commerciale.\nInizialmente le vendite di \"Ten\" stentarono a decollare al momento della sua uscita. Nel novembre 1991 l'album fece la sua comparsa al secondo posto della Top Heatseekers, una speciale classifica contenente gli album di artisti emergenti che non sono per\u00f2 riusciti a entrare nella principale chart settimanale americana, la Billboard 200. Le vendite dell'album procedettero a rilento per diversi altri mesi, fino alla seconda met\u00e0 del 1992, quando il disco cominci\u00f2 a conquistare un successo sempre pi\u00f9 crescente. A quasi un anno dalla sua pubblicazione, l'album entr\u00f2 finalmente nella top 10 della Billboard 200 il 30 maggio 1992, all'ottavo posto. Successivamente stazion\u00f2 per quattro settimane in seconda posizione, tenuto distante dalla vetta solo dall'album \"Some Gave All\" di Billy Ray Cyrus. \"Ten\" trascorse un totale di 261 settimane nella classifica Billboard, confermandosi come uno dei dischi di maggior successo di sempre. Nel febbraio 1993 le vendite americane di \"Ten\" superarono quelle di \"Nevermind\", l'album di successo dei rivali del grunge Nirvana. Il disco continu\u00f2 a far registrare vendite importanti per due anni dopo la sua pubblicazione; nel 1993 \u00e8 risultato l'ottavo album pi\u00f9 venduto in assoluto durante l'anno, superando nelle vendite anche il secondo lavoro dei Pearl Jam, \"Vs.\" pubblicato quello stesso anno. In occasione della riedizione nel 2009, l'album rientr\u00f2 in diverse classifiche mondiali, incrementando ulteriormente le proprie vendite a quasi vent'anni di distanza dalla prima uscita. Secondi i dati della Nielsen SoundScan aggiornati al febbraio 2013, \"Ten\" ha superato quota 10 milioni di copie vendute negli Stati Uniti d'America."}
{"id": "26124", "revid": "436907", "url": "https://it.wikipedia.org/wiki?curid=26124", "title": "Temple of the Dog (album)", "text": "Temple of the Dog \u00e8 il primo e unico album in studio del gruppo musicale statunitense Temple of the Dog, pubblicato il 16 aprile 1991 dalla A&amp;M Records. \u00c8 un tributo al cantante Andrew Wood dei Mother Love Bone, morto il 19 marzo 1990.\nDescrizione.\nL'album inizialmente doveva contenere solamente i brani \"Say Hello 2 Heaven\" e \"Reach Down\". Il gruppo si esib\u00ec dal vivo quando ancora l'album non era stato pubblicato, il 13 novembre 1990, all'Off Ramp Caf\u00e8 di Seattle, e si riun\u00ec altre due volte in seguito alla pubblicazione dell'album per esibirsi dal vivo durante spettacoli che vedevano impegnati i membri dei Soundgarden e dei Pearl Jam. Nell'ottobre 1991 la band si esib\u00ec al Foundation Forum Showcase ed esegu\u00ec il pezzo \"Hunger Strike\". Nel settembre 1992 la band esegu\u00ec \"Hunger Strike\" e \"Reach Down\" all'ultima tappa del festival Lollapalooza. \nIl gruppo si \u00e8 riunito nel 2016 in occasione del 25\u00ba anniversario della fondazione pubblicando una riedizione del disco contenente materiale inedito e versioni alternative di alcune tracce e ha intrapreso un tour celebrativo."}
{"id": "26125", "revid": "23", "url": "https://it.wikipedia.org/wiki?curid=26125", "title": "Quanti", "text": ""}
{"id": "26126", "revid": "767487", "url": "https://it.wikipedia.org/wiki?curid=26126", "title": "Temple of the Dog", "text": "I Temple of the Dog sono stati un supergruppo statunitense, formatosi nel 1990 a Seattle e scioltosi nel 1992, dopo la pubblicazione di un unico album. La band comprendeva membri di Soundgarden e futuri membri dei Pearl Jam. Il nome del gruppo ha origine dal testo di una canzone dei Mother Love Bone scritta da Andrew Wood, \"Man of Golden Words\".\nStoria.\nI Temple of the Dog furono formati da Chris Cornell dopo la morte per overdose di eroina, avvenuta nel 1990, del suo amico e compagno di stanza Andrew Wood, cantante dei Mother Love Bone. Dopo questo evento, Cornell scrisse due canzoni, \"Say Hello 2 Heaven\" e \"Reach Down\", e contatt\u00f2 due degli ex componenti dei Mother Love Bone, Stone Gossard e Jeff Ament, con l'intenzione di registrare le canzoni per realizzare un singolo.\nIl gruppo fu completato dal batterista dei Soundgarden, Matt Cameron, e dal futuro chitarrista dei Pearl Jam, Mike McCready. Iniziarono le prove delle canzoni e da queste prove nacquero nuove canzoni, cosicch\u00e9 dal preventivato singolo venne fuori un album, \"Temple of the Dog\", pubblicato il 16 aprile 1991 dalla casa discografica A&amp;M Records. Al gruppo si un\u00ec anche Eddie Vedder, appena diventato il cantante dei Pearl Jam, che partecip\u00f2 come cantante nel pezzo \"Hunger Strike\" in duetto con Cornell nonch\u00e9 come corista in \"Pushin' Forward Back, Your Saviour e Four Walled World\". Dopo la pubblicazione, l'album ebbe delle buone recensioni, ma non raggiunse le posizioni alte della classifica se non dopo la pubblicazione e il successo dell'album \"Ten\" dei Pearl Jam, avvenuta nel 1992. Infatti, dopo questo avvenimento, la casa discografica A&amp;M records pubblic\u00f2 nuovamente \"Hunger Strike\", sia come singolo che come video, e l'album entr\u00f2 nelle prime dieci posizioni in classifica, diventando disco di platino nel 1992.\nA parte l'esibizione tenutasi all'Off Ramp Caf\u00e9 di Seattle il 13 novembre del 1990, i Temple of the Dog si esibirono dal vivo solo altre due volte: la prima fu nell'ottobre del 1991, quando sia i Soundgarden che i Pearl Jam parteciparono alla manifestazione Foundations Forum, e la seconda durante il festival Lollapalooza del 1992.\nNel 2003 ci fu una terza apparizione dal vivo della band. Durante lo show dell'8 ottobre, i Pearl Jam furono raggiunti sul palco da Chris Cornell ed eseguirono insieme i pezzi \"Hunger Strike\" e \"Reach Down\". La stessa \"Reach Down\" apparir\u00e0, sempre nel 2003, come singolo natalizio per tutti i fan che facevano parte del Ten Club.\nI pezzi \"Call Me a Dog\", \"All Night Thing\" e \"Hunger Strike\", vennero eseguiti dagli Audioslave, la band nella quale Cornell entr\u00f2 a far parte dopo lo scioglimento dei Soundgarden, durante la loro tourn\u00e9e del 2005.\nIl gruppo si \u00e8 riunito nel 2016 per celebrare il 25\u00ba anniversario della fondazione."}
{"id": "26131", "revid": "125414675", "url": "https://it.wikipedia.org/wiki?curid=26131", "title": "Silvano d'Orba", "text": "Silvano d'Orba (\"Silvan\" in piemontese, \"Scirvan\" in ligure, \"Sirv\u00f2u\" localmente) \u00e8 un comune italiano di abitanti della provincia di Alessandria, in Piemonte, situato tra l'inizio della Pianura Padana e le prime colline dell'Alto Monferrato. \n\u00c8 uno dei comuni principali dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada. \nSituato in prossimit\u00e0 della confluenza del torrente Piota nel fiume Orba, il paese \u00e8 circondato da vigneti che producono ottimi vini D.O.C. quali il Dolcetto di Ovada e Barbera dell'Alto Monferrato, poco distante il Gavi.\nLe rovine ancora presenti innanzi all'ingresso dell'attuale cimitero, testimoniano che il paese di Silvano d'Orba \u00e8 stato fondato in epoca romana. Si pensa quindi che tali rovine, dette \"Torrazze\", siano parte integrante del \"castrum\" della mitica citt\u00e0 di Rondinaria (detta anche \"citt\u00e0 dell'oro\"), fondata proprio alla confluenza del Piota e dell'Orba, ed in cui gli schiavi romani risalivano le rive dei due corsi d'acqua alla ricerca dell'oro presente nelle loro sabbie. Ricordiamo che Rondinaria \u00e8 contemplata nella Tavola Peutingeriana.\nStoria.\nIl toponimo \u00e8 attestato, a partire dal 1198, attraverso le forme \"Silvanus\" e \"Selvanus\", il cui significato sarebbe \u2018della selva' o \u2018silvestre'. La sua origine va vista nella sede di uno di quei \u2018silvani' che avevano il compito di vigilare sul territorio, impedendo le ingerenze di estranei nei diritti riservati agli affittuari o concessionari delle terre. \nGi\u00e0 feudo dei Marchesi del Bosco, nel XII secolo pass\u00f2 sotto il dominio di Alessandria, quindi della Repubblica di Genova. Successivamente fu possesso dei Marchesi del Monferrato e fu feudo degli Adorno. Estintasi la linea maschile, il feudo pass\u00f2, attraverso la moglie ai marchesi Botta, nobili pavesi, che aggiunsero, per questa eredit\u00e0, al loro nome quello degli Adorno diventando cos\u00ec Botta Adorno. Nel 1708 con l'annessione del Monferrato al Ducato di Savoia entr\u00f2 a far parte dei territori di questa casata.\nSilvano d'Orba fece anche parte del marchesato di cui si vide investita la famiglia Silvano.\nSimboli.\nLo stemma e il gonfalone sono stati concessi con l'apposito Decreto del Presidente della Repubblica n. 350 datato al 7 giugno 1985.\nMonumenti e luoghi d'interesse.\nIl castello Adorno.\nL'abitato di Silvano d'Orba \u00e8 dominato dal castello Adorno (1492), costruzione dall'aspetto militare medievale, con quattro torri massicce a pianta quadrata e coronamento di merlature sporgenti, ancora oggi di propriet\u00e0 privata (Ing. Giuseppe Morchio).\nPoco lontano i ruderi di un torrione \u00e8 tutto ci\u00f2 che resta di un altro castello distrutto nel 1446, ma gi\u00e0 citato in documenti del 1182 e appartenuto ai marchesi del Bosco e poi agli alessandrini.\nLa parrocchiale di San Pietro.\nLa chiesa parrocchiale di San Pietro (ai piedi del castello) originaria del XV secolo, ma rimaneggiata nel XVII, divenne chiesa parrocchiale per volont\u00e0 degli stessi Adorno; Notevoli l'altare maggiore e la balaustra del presbiterio in marmo fine a vari colori e la cappella di San Giuseppe, con la statua del santo in stucco.\nLa chiesa-oratorio di San Sebastiano.\nLa chiesa-oratorio di San Sebastiano ospinta un dipinto secentesco, l'\"Apparizione della Vergine e della Trinit\u00e0 ai santi Cosma e Damiano\" di Giovanni Andrea Casella (1660).\nI Torrazzi.\nNon lontano dall'Orba, su un terrazzamento fluviale sorgono i Torrazzi, ruderi di due torri, probabili resti di un sistema fortificato pi\u00f9 ampio esteso sull'area dell'attuale cimitero.\nIl comune oltre al centro storico ha molte frazioni sparse per il vasto territorio come La Pieve e I Bacchetti note per la produzione artigianale di vini di qualit\u00e0 e alcune come la Valle Cochi e il Casale Volpreto, site in posizioni strategiche dominate dalle colline e i boschi alle loro spalle.\nGeografia antropica.\nFrazioni.\nBacchetti, Bessica, Bolla, Bordini, Caraffa, Castagnola, Guastarina, Milanesi, Pagliaccia, Pagliara, Passada, Pianterasso, Pieve, Prieto, Ravino, Setteventi, Valle Cochi, Villa, Volpreto, Merli.\nLe distillerie.\n\u00c8 conosciuto, fra l'altro, per le due antiche distillerie che vi hanno sede e che producono grappa con il cosiddetto \"metodo discontinuo dell'alambicco a bagnomaria alla piemontese\". Dal novembre 2004, con l'istituzione da parte dell'Amministrazione Comunale, della De. C.O. (Denominazione Comunale di Origine) la grappa locale, il comune vanta la definizione di \"Borgo della Grappa\".\nI burattini.\nA Silvano d'Orba ha sede anche un'importante rassegna nazionale ed internazionale, \"Ai Bravi Burattinai d'Italia\", che comprende due cicli di spettacoli: una manifestazione estiva con spettacoli e premiazioni dei burattinai italiani ed una fase autunnale dove agli spettacoli si affiancano seminari di studio per diffondere l'arte del teatro dei burattini.\nProduzioni locali sono, oltre alla grappa di alta qualit\u00e0, anche diversi tipi di vino bianco e rosso; massiccia \u00e8 anche la presenza di aziende alimentari e di materie plastiche.\nLe sagre.\nDurante l'estate, sono molte le sagre che animano il piccolo borgo, tra le quali la \"Festa Dra Puleinta\", \"Sportivamente Insieme\", \"Ferragosto Silvanese\" e \"Festival de l'Unit\u00e0\". Nel 2000 ha interrotto l'attivit\u00e0 la famosa \"Festa dei Bacchetti (Sagra del Dolcetto)\", che si svolgeva nell'omonima frazione e che richiamava gente anche da Liguria, Lombardia ed Emilia-Romagna.\nLo sport.\nRiguardo allo sport, Silvano d'Orba ha una squadra di calcio che milita nel campionato di prima categoria del Piemonte, l'U.S.D. Silvanese, i cui colori sociali sono l'arancione ed il blu.\nA Silvano d'Orba risiede anche il mitico ciclista Imerio Massignan, noto per aver perso sul Passo Gavia a causa di molteplici forature il Giro d'Italia 1959 appannaggio di Charly Gaul.\nIl suo campo sportivo, situato vicino al fiume Orba, \u00e8 dedicato ad un suo illustrissimo cittadino morto nel 2001 per salvare una madre con due bambini, Stefano Rapetti soprannominato Stuse.\nInfrastrutture e trasporti.\nSilvano d'Orba si trova lungo la SP155 Novi Ligure-Ovada ed \u00e8 attualmente servita da corse dell'autolinea 63 - Alessandria - Novi Ligure - Ovada esercitata dalla societ\u00e0 STP (ex ARFEA). \nIn passato il paese ospitava una stazione della tranvia Novi Ligure - Ovada, le cui corse cessarono nel 1953.\nAssociazionismo.\nSilvano d'Orba \u00e8 un comune molto attivo anche sul piano sociale e vanta un numero consistente di associazioni tra cui si ricordano qui:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "26134", "revid": "33597", "url": "https://it.wikipedia.org/wiki?curid=26134", "title": "Vangeli", "text": ""}
{"id": "26135", "revid": "478814", "url": "https://it.wikipedia.org/wiki?curid=26135", "title": "Storia del Laos", "text": "Epoca antica.\nLa preistoria.\nDegli scavi nella regione di Luang Prabang, realizzati dal geologo francese Fromaget, permisero di riesumare resti di ominidi analoghi al sinantropo o \"uomo di Pechino\", dimostrando cos\u00ec che il Laos \u00e8 abitato dall'uomo da circa 40.000 anni fa. Altri rinvenimenti evidenziarono insediamenti agricoli nella valle del Mekong risalenti al 4000 a.C. Archeologi che han portato alla luce urne cinerarie, ipotizzano che comunit\u00e0 agricole possano essersi insediate nella zona nel IV millennio a.C., mentre altri oggetti in bronzo del 1500 a.C. ed in ferro del 700 a.C. testimoniano la presenza di piccole comunit\u00e0 evolute. Le raffinate vestigia della piana delle giare, composte da gigantesche urne cinerarie ritrovate nella provincia nord-orientale di Xiangkhoang, sono datate tra il 500 a.C. ed il 500 d.C.\nI primi contatti con le culture dell'India e della Cina risalgono alla preistoria. Lo sviluppo di tali culture nel sudest asiatico avrebbe portato all'affermazione delle etnie mon e khmer. L'incontro fra le due civilt\u00e0 diede luogo a diverse trib\u00f9 che vengono considerate nel loro insieme appartenenti al gruppo linguistico mon khmer. Queste popolazioni, che in Laos furono in seguito sottomesse dalle emergenti etnie tai e costrette a trasferirsi nelle aree pedemontane, sono le antenate degli odierni lao theung, chiamati in passato anche \"kha\" (letteralmente: schiavi).\nPrime municipalit\u00e0 laotiane.\nA partire dal IV secolo d.C., lungo le rive del Mekong si formarono le prime municipalit\u00e0 (in lingua lao: \u0ec0\u0ea1\u0eb7\u0ead\u0e87, traslitterato: \"mueang\"), fondate da trib\u00f9 khmuiche, provenienti dalla Cina meridionale, e mundari provenienti dal nord dell'India.\nNei primi secoli dell'era cristiana, il sud del Paese entr\u00f2 a far parte della sfera di influenza del Champa, regno induista insediatosi nel centro-sud del Vietnam. I Ch\u0103m furono in seguito sconfitti dall'Impero Khmer, il cui sovrano Ya\u00e7ovarman incorpor\u00f2 il sud dell'odierno Laos intorno al 900, mentre due secoli pi\u00f9 tardi, durante il regno di Jayavarman VII, il controllo khmer si estese fino alla regione dell'odierna Vientiane. Oltre ai Ch\u0103m e agli antichi Khmer, anche il popolo Mon ebbe un ruolo fondamentale nel processo di indianizzazione del Sud-est asiatico, con cui nel I millennio furono portati nella regione l'induismo, il buddhismo e in generale la cultura che si era radicata nel subcontinente indiano da molti secoli.\nNella seconda met\u00e0 del I millennio iniziarono le migrazioni dalla Cina dei popoli tai, che gradualmente si insediarono in una vasta fascia di territori compresi tra il nord-est dell'India ed il nord del Vietnam. La penetrazione dei tai nel Sud-est asiatico ebbe nuovo impulso dopo che nel 1253 i mongoli guidati dal condottiero Kublai Khan assoggettarono il Regno di Dali, erede del glorioso regno di Nanzhao. Gli insediamenti dei tai diedero luogo a diversi sottogruppi, tra i quali sarebbero emersi i lao in Laos, i siamesi ed i lanna nell'odierna Thailandia e gli shan in Birmania. Attorno al XIII secolo, tali gruppi presero il sopravvento sulle etnie preesistenti ed abbracciarono la fede del Buddhismo Theravada, che nel giro di alcuni decenni si sarebbe affermata in tutta l'Indocina.\nStudi storici dimostrano che le strutture rudimentali delle municipalit\u00e0 \"(mueang)\" fondate a partire dal IV secolo, divennero confederazioni di villaggi lungo le valli dei fiumi e tra le comunit\u00e0 montane. Grazie agli scambi commerciali entrarono gradualmente in contatto con altri popoli della regione espandendo la loro influenza. In questi secoli, le migrazioni ed i conflitti religiosi tra l'Induismo ed il nuovo arrivato Buddhismo Theravada portarono a una mescolanza delle genti. Il datato vassallaggio delle \"mueang\" laotiane ai Regni Champa e Khmer, nonch\u00e9 quello del XIII secolo agli emergenti siamesi del Regno di Sukhothai, forgiarono un processo di identificazione culturale di nazione.\nCasa reale di Mueang Sua.\nTra le varie citt\u00e0-stato che si erano formate, emerse la municipalit\u00e0 di Mueang Sua, l'odierna Luang Prabang, che divenne un regno indipendente nella seconda met\u00e0 del XIII secolo. Secondo la tradizione laotiana basata sulla leggenda di Khun Borom \"(Nithan Khun Borom)\", riportata dagli annali reali del 1503, Mueang Sua era l'antico nome che fu dato alla citt\u00e0 dopo la sua conquista avvenuta nel 698 per mano del principe di etnia tai Khun Lo. A Khun Lo venne assegnata la citt\u00e0 dal padre, Khun Borom, associato nella leggenda alla creazione del mondo e considerato progenitore di tutte le stirpi tai. Khun Lo vi stabil\u00ec una dinastia ancora viva nella tradizione del paese, la casa reale laotiana considera il Principe Soulivong Savang, in esilio a Parigi dal 1981, un suo discendente.\nRegno di Lan Xang (1354-1707).\nFondazione.\nIl Regno di Lan Xang (in lingua lao: \u0ea5\u0ec9\u0eb2\u0e99\u0e8a\u0ec9\u0eb2\u0e87, letteralmente: un milione di elefanti) fu fondato nel 1354 da Fa Ngum, un principe di Mueang Sua, che ricevette l'aiuto del declinante Impero Khmer. Lo Stato, che per lungo tempo avrebbe dominato la valle del Mekong nel nord dell'Indocina, unific\u00f2 per la prima volta il popolo lao, fino ad allora diviso in diverse municipalit\u00e0 che gravitavano nell'orbita dei potenti Stati vicini. La capitale di Lan Xang fu insediata a Mueang Sua ed il Buddhismo Theravada fu dichiarato religione di Stato. Fa Ngum nomin\u00f2 consigliere spirituale il suo insegnante religioso di Angkor, il monaco Phra Maha Pasman, che giunse a Muang Sua con una copia dei sacri testi Tripitaka. Il monaco aveva portato anche la venerata statua del Buddha chiamata Phra Bang, ma fu costretto a lasciarla nel Principato di Vieng Kham, nei pressi di Vientiane. La statua divenne il palladio della monarchia e nel XVI secolo sarebbe finalmente arrivata a Muang Sua, che fu ribattezzata in suo onore Luang Prabang. Fa Ngum organizz\u00f2 le municipalit\u00e0 conquistate facendone dei feudi, a capo dei quali pose dei pr\u00ecncipi chiamati \"chao\" (pronuncia: ciao). I confini del regno, che era diventato uno dei pi\u00f9 grandi dell'Indocina, si estendevano dalle frontiere meridionali dell'Impero Cinese fino all'odierna frontiera tra Cambogia e Laos, dalle creste della catena Annamita fino alla maggior parte dell'altopiano di Korat.\nCrisi e rinascite del regno.\nL'unificazione del regno aveva comportato una spaccatura in due fazioni dell'aristocrazia di corte. La fazione schierata con il sovrano e legata all'Impero Khmer, che aveva fornito a Fa Ngum l'esercito con cui unific\u00f2 i principati laotiani, mise in secondo piano la vecchia nobilt\u00e0 del regno di Mueang Sua. Quest'ultima reag\u00ec legandosi all'emergente Regno di Ayutthaya, rappresentato a corte dalla vedova di Fa Ngum Keo Lot Fa, figlia del sovrano siamese Ramathibodi I. Il conflitto tra le due frazioni si sarebbe trascinato per alcuni decenni e contribu\u00ec alla prima grande crisi che ebbe inizio nel 1428, dopo che i due successori di Fa Ngum avevano rafforzato Lan Xang. Durante il periodo di grave instabilit\u00e0, nel quale gli intrighi della cortigiana Maha Devi si inserirono nelle lotte fra le fazioni dell'aristocrazia, si registrarono gli assassinii di almeno sei sovrani nel giro di 12 anni. Il regno si era indebolito anche per il nuovo declino degli alleati khmer che, sottoposti alla crescente pressione di Ayutthaya, abbandonarono Angkor dopo il saccheggio siamese del 1431 e spostarono la capitale a Lovek.\nI laotiani subirono la prima pesante sconfitta nel 1455, quando le armate Lanna arrivarono alle porte di Mueang Sua e furono respinte a caro prezzo dai laotiani, ma riuscirono ad assicurarsi diversi principati di confine. Una nuova sconfitta ebbe luogo nel 1478 da parte degli invasori vietnamiti. I Dai Viet, galvanizzati dopo l'alleanza con l'imperatore cinese della dinastia Ming e la conquista del Regno Champa, occuparono Mueang Sua e furono cacciati dopo aver inflitto grosse perdite alle truppe laotiane. La crisi del regno comport\u00f2 il distacco delle municipalit\u00e0 pi\u00f9 lontane dalla capitale, che pur rimanendo confederate acquisirono un buon grado di autonomia.\nDopo un periodo in cui i laotiani si dedicarono a ricostruire le strutture e la gloria del regno, nel 1500, con l'ascesa al trono di Visunarat, Lan Xang torn\u00f2 a prosperare. Il re fu un fervente religioso, fece costruire bellissimi templi e fece tradurre le sacre scritture Theravada dal pali al laotiano. Durante il suo regno ebbero nuovo slancio le arti, in particolare la letteratura e l'architettura. Si spost\u00f2 negli ultimi anni a governare a Vientiane, da dove era pi\u00f9 agevole controllare le turbolente province meridionali, ma Mueang Sua rimase la capitale ufficiale. Lan Xang si consolid\u00f2 ulteriormente durante il regno del successore Phothisarat I (1520-1550), che al pari del padre Visunarat fu un fervente buddhista. Dichiar\u00f2 illegale l'Animismo, fino ad allora parte integrante della societ\u00e0, attirandosi l'ostilit\u00e0 dei praticanti di tale fede, che \u00e8 tuttora alla base della cultura laotiana. Nel campo della politica estera, Phothisarat ruppe l'antica alleanza con Ayutthaya; l'evento segn\u00f2 l'inizio di un antagonismo tra i due Stati che si sarebbe risolto due secoli pi\u00f9 tardi con l'assoggettamento dei laotiani da parte delle armate siamesi.\nIl nuovo re Setthathirat I (regno dal 1550 al 1571) fu costretto a spostare la capitale di Lan Xang a Vientiane nel 1560, spinto dalla crescente minaccia birmana. Fece cambiare il nome di Mueang Sua in Luang Prabang, in onore della statua del Phra Bang, il palladio della monarchia che lasci\u00f2 nella vecchia capitale. Divenne un eroe nazionale per aver respinto tre invasioni birmane e per i traguardi che raggiunse sia in politica interna che in quella estera. Fu anche un fervente religioso e fece costruire importanti templi nelle citt\u00e0 laotiane. Fece di Lan Xang l'ultimo baluardo allo strapotere birmano, ed alla sua morte il regno si indebol\u00ec.\nNel 1575 Lan Xang cadde in mano ai birmani di Bayinnaung, il re della dinastia Taung\u00f9 da alcuni definito il Napoleone Bonaparte della Birmania. Vientiane fu espugnata e fu deportata nella capitale Pegu gran parte della popolazione, compreso il re Sen Surintra che aveva usurpato il trono al figlio di Setthathirat I. Bayinnaung complet\u00f2 cos\u00ec le conquiste di tutti quei territori che resero la Birmania il pi\u00f9 grande impero mai esistito nel sudest asiatico. La sua morte nel 1581 avrebbe portato alla disgregazione di tale impero. Lan Xang rimase vassallo dei birmani fino al 1603, quando Voravongse II fu incoronato re e proclam\u00f2 l'indipendenza dalla Birmania dopo 28 anni di sottomissione. Negli anni successivi continuarono a svilupparsi lotte interne fra le varie fazioni nobiliari del regno. Anche i governatori delle province meridionali continuarono le loro trame indipendentiste.\nLe lotte intestine conobbero un periodo di tregua nel 1638 con l'ascesa al trono di Surigna Vongsa, un re illuminato e magnanimo che promosse le arti e fu un fervente religioso. Fu questo il periodo di massimo splendore per il regno, durante il quale arrivarono i primi inviati europei alla corte di Lang Xang, che definirono Vientiane la pi\u00f9 magnifica citt\u00e0 del sudest asiatico. Arrivarono prima i rappresentanti della Compagnia olandese delle Indie Orientali, che siglarono accordi commerciali con Lan Xang. Fu poi la volta dei gesuiti italiani, che si guadagnarono la fiducia del sovrano e fondarono le prime missioni nel paese. Questi europei tramandarono le prime fonti storiche sul paese non legate ai conflitti in cui era coinvolto Lan Xang, fino ad allora descritto dalle fonti interne o da quelle dei paesi vicini, tutte votate alla maggior gloria del proprio paese. Surigna Vongsa fu uno dei pi\u00f9 longevi monarchi mai esistiti al mondo, avendo regnato dal 1638 al 1690; seppe mantenere l'ordine e la pace, ma alla sua morte riaffiorarono drammaticamente gli antichi conflitti dell'inquieta aristocrazia del paese.\nFrazionamento di Lan Xang.\nI sovrani successivi non seppero conciliare le varie fazioni nobiliari. L'ultimo re di Lan Xang fu Setthathirat II, che dopo un lungo periodo di esilio in Vietnam, arriv\u00f2 a Vientiane alla testa di un'armata vietnamita nel 1698. Riprese il trono come vassallo del Vietnam, ma la sua autorit\u00e0 fu contestata dal cugino Kitsarat, che depose il vicer\u00e9 di Luang Prabang ed istitu\u00ec un autonomo regno nelle province settentrionali. Il re di Ayutthaya, preoccupato dall'influenza dei vietnamiti a Vientiane, medi\u00f2 la riconciliazione fra i due cugini, che si accordarono per la spartizione nei due nuovi regni di Lan Xang Luang Prabang e di Lan Xang Vientiane nel 1707.\nL'aristocrazia dei principati del sud approfitt\u00f2 dell'instabilit\u00e0 che si era creata ed istitu\u00ec il Regno di Champasak, che si stacc\u00f2 da quello di Vientiane nel 1713. Il trono fu affidato al giovane fratellastro di Setthathirat II, che divenne re con il nome regale Soi Sisamut Il Regno di Luang Prabang divenne nel 1771 vassallo della Birmania fino al 1779, quando fu obbligato a diventare vassallo siamese. L'odierna Repubblica Democratica Popolare del Laos occupa solo una parte del territorio che fu di Lan Xang.\nDominio siamese e francese.\nDominio siamese.\nI tre regni vennero assoggettati tra il 1778 ed il 1781 dal Siam, che ne fece degli Stati vassalli e si annett\u00e9 il vasto territorio dell'altopiano di Korat, l'odierno Isan. Nel 1813 il Regno di Champasak divent\u00f2 un principato. La ribellione del re di Vientiane Anouvong, nel 1826, si concluse dopo tre anni con l'esecuzione del sovrano, la distruzione di Vientiane, la deportazione di diverse centinaia di migliaia di laotiani nelle zone disabitate dell'Isan e l'annessione al Siam del Regno di Vientiane. Dopo tale annessione, il Regno di Luang Prabang torn\u00f2 ad essere il solo Regno di Lan Xang, che continuava ad essere un vassallo siamese.\nColonizzazione francese e fine del Regno di Lan Xang.\nNel XIX secolo esplose nel sudest asiatico il fenomeno della colonizzazione da parte delle potenze francesi e britanniche, che assoggettarono tutti i paesi dell'area ad eccezione del Siam. I francesi conquistarono dapprima il Vietnam e la Cambogia; nel 1893, vincendo la guerra franco-siamese, costrinsero il Siam a cedere i territori sulla riva sinistra del Mekong al neonato protettorato francese del Laos, di cui la capitale sarebbe diventata Vientiane. Il Paese riunificato sotto il controllo delle autorit\u00e0 coloniali venne ufficialmente chiamato Laos, traslitterazione in lingua francese del termine Lao (\u0ea5\u0eb2\u0ea7), e fu diviso in 10 province; quella di Luang Prabang fu affidata al locale re Zakkarine, al quale venne concesso il potere legislativo locale sotto il controllo di un commissario francese.\nNel 1894, il diplomatico ed esploratore Auguste Pavie fu nominato Commissario Generale e ministro plenipotenziario della nuova repubblica laotiana, con il compito di sovrintendere all'organizzazione del territorio. Aveva avuto un ruolo fondamentale nella conquista del Paese ai tempi del dominio siamese, in qualit\u00e0 di console di Luang Prabang, quando si era guadagnato la fiducia dei laotiani con quella che lui stesso defin\u00ec la \"conquista dei cuori\".\nNel 1895, in virt\u00f9 dell'aiuto fornito ai cinesi durante la prima guerra sino-giapponese, i francesi ottennero l'annessione al Laos dell'odierna Provincia di Phongsali, scorporata dal resto del Sipsongpanna, che rimase alla provincia cinese dello Yunnan. Nel 1898, il paese venne inserito nell'Indocina Francese, creata nel 1887. Nel 1904 vennero tolti al Siam ed annessi anche i territori oltre-Mekong dell'odierna Provincia di Xaignabouli e della parte occidentale del Principato di Champasak, che venne trasformato in una provincia di cui fu nominato governatore lo stesso principe. Nel periodo coloniale, i francesi non occuparono capillarmente il Paese, che non aveva sufficienti risorse economiche sfruttabili. Venne pacificato ed usato principalmente come Stato cuscinetto per proteggere i loro territori da quelli delle colonie britanniche.\nSeconda guerra mondiale.\nLo scoppio della seconda guerra mondiale cambi\u00f2 gli equilibri nella regione, soprattutto dopo l'invasione tedesca della Francia, che indebol\u00ec il governo dell'Indocina Francese privandolo di gran parte dei rifornimenti. Ne approfitt\u00f2 dapprima l'Impero del Giappone, che a fine estate del 1940 dispieg\u00f2 le proprie truppe in gran parte dell'Indocina francese con il permesso delle autorit\u00e0 nominate dal Governo di Vichy, che preserv\u00f2 in tal modo la sovranit\u00e0 francese sui territori. Fu poi la volta del governo nazionalista di Bangkok, che provoc\u00f2 alla fine del 1940 la guerra franco-thailandese, al termine della quale recuper\u00f2 con l'aiuto dei giapponesi parte dei territori laotiani ceduti ai francesi all'inizio del secolo.\nLa perdita dei territori oltre il Mekong provoc\u00f2 l'indignazione della corte di Luang Prabang, a cui i francesi avevano garantito la salvaguardia delle terre laotiane nell'ambito del protettorato. I francesi dovettero ammettere le ragioni di re Sisavang Vong, e al regno-provincia di Luang Prabang furono annesse le province di Vientiane, Xiangkhoang e Luang Namtha, che si aggiunsero a quelle di Ph\u00f4ngsali e Houaphan cedute nei decenni precedenti. Il trattato con cui furono annesse le province comprendeva un buon margine di autonomia per l'ingrandito regno, ed in questa fase si mise in evidenza il vicer\u00e9 Phetsarath, che diede un'eccellente organizzazione all'amministrazione e alle istituzioni laotiane.\nIndipendenza.\nLao Issara.\nQuando le sorti del conflitto furono sfavorevoli per le potenze dell'Asse, dal dicembre del 1944 truppe della Francia Libera del generale Charles de Gaulle, che aveva coagulato le forze della resistenza francese, vennero paracadutate in Laos per fronteggiare i giapponesi, che risposero occupando il Paese il 9 marzo 1945 e obbligando i francesi ad organizzarsi nella giungla. Le truppe giapponesi costrinsero l'8 aprile il re Sisavang Vong a proclamare l'indipendenza sotto la protezione di Tokyo; il sovrano firm\u00f2 controvoglia perch\u00e9 avrebbe preferito il controllo francese a quello giapponese.\nIl tracollo giapponese nel conflitto mondiale port\u00f2 al ritiro delle truppe dal Laos nell'agosto del 1945 e Phetsarath, che era stato nominato dai giapponesi primo ministro, annunci\u00f2 di propria iniziativa che il Paese confermava il proclama di indipendenza. Al rifiuto del sovrano di avallare il comunicato di Phetsarath. nell'autunno del 1945 fu instaurata in Laos un'effimera Repubblica chiamata Pathet Lao, retta dal movimento patriottico Lao Issara che detronizz\u00f2 il re Sisavang Vong. Oltre a Phetsarath, tra i promotori di questa entit\u00e0 politica vi furono il fratello di Phetsarath Souvanna Phouma ed il fratellastro Souphanouvong, rientrato da un lungo soggiorno nel Vietnam, dove si era avvicinato alle posizioni dei comunisti Viet Minh di Ho Chi Minh. Carenza di organizzazione e soprattutto di risorse economiche decret\u00f2 la fine della repubblica nel giro di pochi mesi.\nRegno del Laos e Pathet Lao.\nLe truppe francesi, riorganizzatesi nelle aree rurali, ripresero nel 1946 il controllo del Paese, che divenne parte della neonata Unione Francese, mentre il direttivo di Lao Issara si rifugi\u00f2 in Thailandia, dove organizz\u00f2 un governo in esilio. Il Regno del Laos fu proclamato l'11 maggio 1947, il giorno in cui re Sisavang Vong, rimesso sul trono dai francesi, promulg\u00f2 la nuova Costituzione. Souphanouvong fu tra i membri di Lao Issara in Thailandia, si rifugiarono ad Hanoi altri membri del movimento, tra cui i futuri capi del Partito Rivoluzionario del Popolo Lao Kaysone Phomvihane e Nouhak Phoumsavanh, convinti che l'indipendenza del Laos avrebbe potuto arrivare solo con l'appoggio dei nord-vietnamiti.\nNel novembre 1947, un colpo di Stato pose fine in Thailandia all'egemonia di Pridi Banomyong, un progressista che aveva appoggiato l'attivit\u00e0 anti-colonialista di Lao Issara. Privi del supporto governativo, molti dei moderati di Lao Issara accettarono l'offerta di lasciare l'organizzazione e rientrare in Patria in cambio dell'amnistia. La storia di Lao Issara ebbe fine dopo i contrasti tra Phetsarath e Souphanouvong, quando quest'ultimo scelse di continuare la lotta al fianco dei Viet Minh e si trasfer\u00ec ad Hanoi alla fine del 1949.\nNel \"Congresso dei Rappresentanti del Popolo\" (laotiano) convocato in Vietnam da Souphanouvong nell'agosto del 1950 venne creato il Fronte del Laos Libero, emanazione dello storico Lao Issara, che si impegnava alla lotta unitaria anti-francese per la rifondazione della Nazione Lao, detta Pathet Lao. Fu formato un nuovo governo in esilio in cui entrarono anche ex ufficiali del governo reale laotiano e membri di alcune minoranze tribali del Laos. Nel 1950, Kaysone e Nouhak entrarono nel Partito Comunista Indocinese (PCI), che mise in atto la strategia di cooperare con i movimenti Viet Minh ed il nuovo Lao Issara, al cui interno vi erano anche membri non comunisti. Tale strategia fu necessaria soprattutto in Laos, dove la nozione di armonia diffusa dal Buddhismo si scontrava con la lotta di classe propugnata dai comunisti. Il previsto rovesciamento della monarchia fu tenuto segreto. Il PCI si era formato nel 1932 e nel 1951 si suddivise in tre distinti partiti in Vietnam, Laos e Cambogia. Il processo di formazione del partito in Laos fu lungo e incontr\u00f2 le resistenze dei non comunisti del Pathet Lao. Fu infine fondato in segreto nel marzo del 1955 con il nome di compromesso Partito del Popolo Lao (in lingua lao: Phak Pasason Lao).\nTra il 1951 ed il 1952, sia il Pathet Lao, con l'aiuto dei nord-vietnamiti, che il Regno del Laos, con l'aiuto francese, formarono ed addestrarono un proprio esercito. Nell'aprile del 1953, un esercito di 40.000 Viet Minh, comandati dal generale V\u00f5 Nguy\u00ean Gi\u00e1p e supportati da 2.000 militanti del Pathet Lao agli ordini di Souphanouvong, invasero il nord-est del paese e dopo aspri combattimenti si insediarono a Xam Neua. Fu questo il segnale d'avvio della guerra civile laotiana, che avrebbe insanguinato il paese fino al 1975. Il 19 aprile del 1953, Souphanouvong istitu\u00ec il governo del Pathet Lao nella Provincia di Houaphan. I francesi, fiaccati dalla guerra d'Indocina, rimossero gli ultimi ostacoli all'indipendenza del Paese siglando il Trattato di amicizia e associazione franco-laotiana il 22 ottobre 1953.\nNel 1954, truppe nord-vietnamite furono respinte a nord a Luang Prabang e nel Laos centrale a Thakhek. Furono questi probabilmente tentativi di distrarre l'esercito francese dal vero obiettivo dei Viet Minh, l'assalto alle unit\u00e0 francesi dislocate nel nord-ovest del Vietnam. La successiva battaglia di Dien Bien Phu, combattuta tra il marzo ed il maggio del 1954, vide la distruzione delle truppe dei colonizzatori e la fine del dominio francese in Indocina. Alcuni reparti nord-vietnamiti penetrarono nella zona nemica partendo dal territorio laotiano, il cui confine \u00e8 a pochi chilometri da Dien Bien Phu. Dopo la vittoria, i nord-vietnamiti distaccarono un gruppo a supporto del Pathet Lao che si insedi\u00f2 a Ban Nameo, nelle montagne del Laos nord-orientale.\nI successivi accordi che furono presi alla conferenza di Ginevra (1954), sancirono l'indipendenza di Laos, Vietnam e Cambogia dalla Francia e decretarono la suddivisione del Vietnam in due parti, quella del nord sotto il controllo dei comunisti di Ho Chi Minh e quella del sud nelle mani degli anti-comunisti. Le elezioni previste per il 1956 che avrebbero riunificato il Vietnam furono annullate dal dittatore cattolico sud-vietnamita Ng\u00f4 \u0110\u00ecnh Di\u1ec7m, nel timore di una vittoria comunista. Tale evento contribu\u00ec alla ripresa delle ostilit\u00e0 da parte dei Viet Minh e dei loro alleati guerriglieri sud-vietnamiti.\nGuerra civile.\nLe tensioni politiche del dopoguerra sfociarono nella guerra civile laotiana, un conflitto fu conosciuto anche come \"guerra segreta\", per il ruolo che vi ebbero gli Stati Uniti, costretti ad agire nell'ombra nel Laos dopo che la conferenza di Ginevra ne aveva sancito l'indipendenza e ne aveva dichiarato la neutralit\u00e0 nel vicino conflitto vietnamita. La crisi laotiana port\u00f2 al coinvolgimento del Paese nella guerra del Vietnam, di cui rappresent\u00f2 il fronte laotiano. Durante tutto il periodo della guerra civile, dal 1953 al 1975, si alternarono a Vientiane svariati governi. Alcuni di questi governi facevano capo al principe Souvanna Phouma di Luang Prabang, che prov\u00f2 insistentemente a coinvolgere il Pathet Lao a collaborare per l'unit\u00e0 nazionale. Altri governi imposti dalle politiche statunitensi, che facevano capo al Principe Boun Oum di Champasak, acuirono lo scontro con i ribelli comunisti.\nLe forze del Pathet Lao e quelle nord-vietnamite furono sovvenzionate principalmente dall'Unione Sovietica, che nel quadro della guerra fredda intervennero per affermare la propria influenza e frenare l'espansione americana nel sudest asiatico. Con l'uscita di scena dei francesi, furono gli statunitensi che si presero in carico di finanziare il governo reale laotiano e l'esercito del regno. Agli inizi del 1955 fu istituita una missione operativa americana in Laos che pag\u00f2 l'80% delle spese governative e la totalit\u00e0 delle spese militari. Per contrastare le operazioni dei comunisti nel nord-est del paese, il servizio segreto statunitense della CIA costitu\u00ec un esercito irregolare di guerriglieri anti-comunisti di etnia hmong che, guidati dal generale Vang Pao, si insediarono sulle colline intorno alla piana delle giare, occupata dai comunisti. Questi guerriglieri costituirono per anni una spina nel fianco delle truppe ribelli laotiane e nord-vietnamite.\nLa costruzione del sentiero di Ho Chi Minh, con cui i nord-vietnamiti rifornivano la guerriglia del sud, fu completato nei primi anni sessanta ed apr\u00ec un nuovo fronte del conflitto laotiano. Per interrompere questa arteria e per stanare le forze comunista stanziate nelle province nord-orientali, l'aviazione statunitense mise in atto una campagna di bombardamenti a tappeto come mai era accaduto dalla II guerra mondiale. Le inaudite proporzioni di tali bombardamenti costrinsero nel 1964 le forze del Pathet Lao ad asserragliarsi nelle grotte di Vieng Xay, in provincia di Houaphan, una fittissima rete di 486 cunicoli naturali che furono il rifugio di circa 23.000 ribelli. Molto pi\u00f9 vicine ad Hanoi che a Vientiane, le grotte sarebbero diventate nei nove anni successivi la base principale del Pathet Lao, e furono attrezzate con tutto quanto necessario per renderle vivibili, compresa l'attrezzatura ospedaliera.\nLa guerra ebbe una svolta nel 1972, quando le forze nord-vietnamite lanciarono nel Vietnam del Sud l\"'Offensiva Nguyen Hue\"; il massiccio supporto aereo statunitense in difesa dei sud-vietnamiti comport\u00f2 la riduzione dei raid in Laos settentrionale, che raggiunsero il punto minimo dal 1965. Gli Stati Uniti interruppero le operazioni in Laos nel 1973 come stabilito negli accordi di pace di Parigi. I nord-vietnamiti non furono obbligati a rimuovere le proprie forze in virt\u00f9 del trattato. Per salvarsi dalla capitolazione il governo laotiano fu costretto a far entrare nella propria compagine rappresentanti del Pathet Lao, dopo che gli statunitensi cominciarono a diminuire l'appoggio militare ai sud-vietnamiti e a defilarsi. Nel 1974, il Primo Ministro laotiano Souvanna Phouma, stanco e demoralizzato, annunci\u00f2 da Parigi il ritiro dalla vita politica.\nRepubblica Democratica Popolare del Laos.\nIl 2 dicembre 1975, mesi dopo la caduta della Cambogia e del Vietnam del Sud sotto il controllo dei comunisti, Re Savang Vatthana fu costretto ad abdicare e venne istituita la Repubblica Democratica Popolare del Laos. Venne eletto Presidente il Principe Souphanouvong e Primo Ministro Kaysone Phomvihane, leader dell'area pi\u00f9 radicale del Pathet Lao, il Partito Rivoluzionario del Popolo Lao. La nuova compagine proclam\u00f2 che l'integrit\u00e0 territoriale del paese cos\u00ec come la sua indipendenza, la sua sovranit\u00e0, e la sua solidariet\u00e0 con i nuovi regimi di Indocina, sarebbe stata difesa.\nGli oltre 30.000 Hmong che avevano aiutato gli americani furono considerati dei traditori dal governo ed insieme a migliaia di altri connazionali, per non essere sterminati, lasciarono in massa il paese. Secondo fonti americane, sono state pi\u00f9 di 100.000 le vittime hmong della persecuzione del governo laotiano. Secondo una stima del 2000, erano 169.000 i hmong rifugiati negli USA, mentre sono tuttora attivi i campi profughi organizzati in Thailandia Gli attentati messi in atto dai hmong per ritorsione alla politica governativa, portarono all'internamento del Re Savang Vatthana e di gran parte della famiglia reale nel 1977 in un campo di rieducazione del nord del paese, dove lo stesso re fu fatto morire di fame come gli altri suoi parenti qualche anno dopo. Le azioni di guerriglia hmong sono state una delle preoccupazioni maggiori dei vari governi che si sono succeduti dopo la fine della guerra civile.\nDelle oltre 2 milioni di tonnellate di bombe sganciate nel Laos durante la guerra civile tra il 1964 ed il 1973, circa il 30% rimasero temporaneamente inesplose. Si calcola che dal 1973 le esplosioni di tali bombe siano costate la vita a oltre 12.000 persone. Nel 2006, a 33 anni dalla fine dei bombardamenti, e dopo anni che tali bombe venivano fatte brillare, furono 59 le vittime ufficiali di nuove esplosioni.\nAvvenimenti recenti.\nNel 1988 ebbe luogo un breve conflitto con la Thailandia, le cui truppe invasero un piccolo territorio nella provincia di Xaignabouli. I thailandesi tuttora reclamano la propria sovranit\u00e0 su tale zona, affermando che nel 1904 i colonizzatori francesi la inserirono per errore entro i confini laotiani. Il breve conflitto termin\u00f2 con la perdita di circa 1.000 vite umane ed il ritiro delle truppe di Bangkok. Nel 1996, venne istituita una commissione bilaterale incaricata di revisionare tutti i 1.810\u00a0km del confine thai-laotiano.\nInternamente, il regime si dimostr\u00f2 spietato nel reprimere l'opposizione politica ed armata. L'attenzione governativa si \u00e8 spesso concentrata sulle aree adiacenti al monte Phou Bia, una remota area della catena Annamita che ha storicamente dato rifugio ai guerriglieri hmong fin dal 1970, quando vi si stanziarono 60.000 di tali combattenti in supporto alle operazioni dell'aviazione USA. La resistenza dei hmong non viene tuttora considerata conclusa, con alcune residue bande nascoste in aree difficilmente accessibili. Nel 2003, due attacchi hmong ad autobus di linea costarono la vita a 23 civili.\nL'autarchico sistema di conduzione del paese ed il crollo del blocco sovietico hanno contribuito a lasciare il paese in difficili condizioni economiche. Per molti anni il governo non \u00e8 riuscito a rallentare l'inflazione n\u00e9 il progressivo crollo del kip, la moneta locale. Con l'introduzione del Nuovo Meccanismo Economico nel 1986, il governo ha iniziato a sforzarsi nel lungo e difficile processo di migliorare le vite dei suoi cittadini.\nSul finire degli anni ottanta inizi\u00f2 un lento e cauto processo di democratizzazione e, per la prima volta dal 1975, vennero indette le elezioni politiche in regime di partito unico. Phomvihane, il segretario del Partito Rivoluzionario del Popolo Lao, fu riconfermato primo ministro; la costituzione del 1991 ribadiva il monopolio del potere politico da parte del partito e riaffermava i poteri del capo dello stato. Tale incarico fu assunto da Phomvihane alla cui morte successe Nouhak Phoumsavanh. Nel 1998, Khamtai Siphandon fu eletto presidente dall'assemblea nazionale. L'inasprirsi delle repressioni nei confronti delle forze di opposizione, considerate responsabili di attentati avvenuti nella capitale nel 2000, portarono alle dimissioni di Keobounphanh.\nDal 1992 il paese ha aperto le frontiere al turismo e nel 1994, grazie a un finanziamento australiano, \u00e8 stato costruito sul Mekong il primo ponte dell'amicizia thai-lao, che unisce Laos e Thailandia in corrispondenza di Vientiane. \u00c8 il primo ponte costruito sul Mekong in tutta l'Indocina e negli anni seguenti ne furono costruiti altri nel paese. Nel 1998 il Laos entr\u00f2 nell'ASEAN, l'organismo che riunisce gli Stati del sudest asiatico. Attorno al 2000, pur mantenendo l'organizzazione politica degli anni precedenti, il paese si apr\u00ec all'economia di mercato e vennero presi nuovi sostanziosi accordi commerciali con l'estero, in particolare con la Cina e la Thailandia, le cui aziende ed istituzioni bancarie hanno fatto da allora grandi investimenti in Laos, contribuendo al risollevamento dell'economia ed alla stabilizzazione della valuta. L'attuale Presidente e capo del partito \u00e8 Choummaly Sayasone.\nMalgrado l'apertura democratica iniziata negli anni ottanta, la corruzione degli impiegati statali e la mancanza di diritti civili continuano ad affliggere il Paese. Secondo l'indagine effettuata nel 2011 dall'ONG statunitense Freedom House, il Laos occupava quell'anno il 154\u00ba posto, su 178 Paesi esaminati, per l'indice di corruzione. Le leggi emanate per sradicare tale fenomeno vengono raramente applicate. Anche la libert\u00e0 di stampa \u00e8 molto limitata e tutti i mass media nazionali sono di propriet\u00e0 dello Stato. La libert\u00e0 religiosa \u00e8 ammessa ma non \u00e8 possibile per le fedi minoritarie fare proseliti; anche i membri della locale \"sangha\", la comunit\u00e0 di ecclesiastici del Buddhismo Theravada (la fede religiosa della stragrande maggioranza dei laotiani), sono sottoposti al controllo statale.\nLa libert\u00e0 accademica \u00e8 a sua volta limitata e gli insegnanti sono posti sotto il controllo delle autorit\u00e0. In questo campo la situazione \u00e8 migliorata con l'assunzione di docenti stranieri. Gli studenti che hanno accesso all'istruzione all'estero vengono selezionati dal governo. Il controllo dello Stato sui cittadini si \u00e8 fatto meno rigido, ma sono tuttora vietate le assemblee non autorizzate. Dopo che il governo ha firmato nel 2009 la Convenzione Internazionale sui Diritti Civili e Politici, si \u00e8 creata una rete di ONG, in prevalenza straniere, alle quali \u00e8 proibito affrontare temi politici. I sindacati sono tutti emanazioni dello Stato, lo sciopero \u00e8 legale ma viene fatto raramente.\nLa magistratura \u00e8 sotto il controllo del partito unico e i detenuti soffrono pesanti condizioni di vita. Le forze dell'ordine spesso mettono agli arresti cittadini in modo illegale. Ha fatto scalpore la vicenda del laotiano Sombath Somphone, un operatore nel settore sociale di fama mondiale scomparso misteriosamente nel dicembre 2012, vicenda alla quale il governo si \u00e8 dichiarato estraneo. Gli appelli da parte della comunit\u00e0 internazionale al governo laotiano per il ritrovamento di Sombath non hanno dato alcun frutto.\nMalgrado il periodo di scontro tra forze dell'ordine e i hmong sembri superato, i membri dell'etnia sono ancora soggetti ad abusi, vengono ad esempio cacciati dalle loro abitazioni per far posto a progetti pubblici. La terra \u00e8 di propriet\u00e0 dello Stato, salvo alcuni rari casi, e non sono previste leggi che salvaguardino il diritto ad abitare; gli espropri per pubblica utilit\u00e0 provocano malumore tra il popolo, che non ha garanzie di eventuali rimborsi.\nLa condizione delle donne \u00e8 inferiore a quella degli uomini, sia per tradizione che per credenza religiosa e, malgrado siano protette dalla legge, soffrono spesso di abusi e discriminazioni soprattutto in ambito lavorativo e scolastico. A partire dai primi anni del nuovo millennio, il governo ha cominciato a combattere con maggiore decisione il traffico di donne avviate alla prostituzione, una piaga che affligge le aree pi\u00f9 depresse del sudest asiatico."}
{"id": "26137", "revid": "74801", "url": "https://it.wikipedia.org/wiki?curid=26137", "title": "Ctenophora", "text": "Il phylum Ctenophora (dal greco: \"ktenos\", \"pettine\" e \"phoron\", \"che porta\"), o Ctenofori, \u00e8 costituito da circa 100 specie di animali marini, in prevalenza predatori o filtratori planctonici, dal corpo trasparente quasi interamente costituito d'acqua e lunghi qualche centimetro.\nUna recente ricerca suggerisce che le specie appartenenti a questo phylum si siano sviluppate in maniera del tutto indipendente dalle altre specie marine primitive (come ad esempio le spugne), essendo prive di buona parte delle caratteristiche fisiologiche che caratterizzano le specie pi\u00f9 evolute.\nAnatomia e fisiologia.\nAd eccezione di alcune specie bentoniche, col corpo appiattito atto a strisciare sul fondo, la maggior parte degli Ctenofori mostra una forma pi\u00f9 o meno sferica. Dalla parte superiore del corpo, il polo apicale, si dipartono 8 file di bande meridiane provviste ciascuna di una serie di pettini o ctenidi.\nLo ctenidio \u00e8 una paletta vibratile munita di ciglia che, battendo coordinatamente assieme alle altre, permette all'organismo di spostarsi lentamente nell'ambiente pelagico.\nLa coordinazione dei movimenti dei pettini \u00e8 regolata da una statocisti, un organo di senso statico posto sul polo apicale, che collega il sistema nervoso alle bande ciliate e permette ad esse di vibrare con la stessa frequenza o con frequenze diverse, a seconda del movimento che intende compiere l'animale.\nCome per gli Cnidari, di cui sono stati in passato erroneamente ritenuti parenti, il sistema nervoso non \u00e8 centralizzato ed \u00e8 costituito da una semplice rete nervosa subepiteliale.\nLa maggior parte degli Ctenofori \u00e8 dotata di due lunghi tentacoli completamente retraibili in due tasche interne del corpo. Ogni tentacolo \u00e8 provvisto di filamenti secondari, ciascuno dei quali \u00e8 munito di particolari cellule adesive, dette colloblasti.\nGrazie a queste cellule, essi riescono a catturare piccoli organismi (copepodi e larve di invertebrati) estendendo i tentacoli come una sorta di lenza. Una volta avvenuta la cattura il cibo viene portato alla bocca, posta sull'estremit\u00e0 inferiore del corpo (polo orale).\nGli Ctenofori sono organismi aprocti. La bocca \u00e8 collegata, tramite una faringe, ad uno stomaco centrale dal quale si dipartono 2 canali orizzontali. Ogni canale si evolve poi in 4 canali meridiani che si allungano longitudinalmente in corrispondenza delle 8 bande ciliate. Questa cavit\u00e0 articolata ha sia funzione digestiva che vascolare, come per gli Cnidari.\nLa conformazione di questa cavit\u00e0 gastrovascolare conferisce all'animale una simmetria bilaterale doppia: il corpo pu\u00f2 essere diviso in due met\u00e0 speculari da due piani di simmetria, ortogonali tra loro ma non equivalenti.\nRiproduzione e sviluppo.\nGli Ctenofori sono ermafroditi sufficienti e l'autofecondazione \u00e8 un adattamento alla vita solitaria condotta nel mare aperto. I gameti, uova e spermatozoi, vengono prodotti nella cavit\u00e0 gastrovascolare e, attraverso la bocca, espulsi all'esterno dove avviene la fecondazione.\nLo zigote d\u00e0 origine ad una larva planctonica, chiamata cidippide, che metamorfosa in un adulto.\nAlcune specie possiedono due maturit\u00e0 sessuali (dissogonia), una nello stadio larvale e una nello stadio adulto, intervallate da un periodo in cui le gonadi sono atrofiche; questo meccanismo serve a favorire una rapida crescita della popolazione.\nSistematica.\nIl phylum Ctenofora viene suddiviso in due classi che differiscono per la presenza o meno dei tentacoli.\nI Tentacolati rappresentano la quasi totalit\u00e0 delle specie; sono provvisti di due tentacoli e comprendono sia specie planctoniche che bentoniche. Nel Mediterraneo sono comuni la \"Pleurobrachia rileus\", \"Hormiphora hormiphora\" (), \"Leuchotea multicornis\" () e la \"Cestum veneris\" (\"Cinto di Venere\", sottile pochi cm e lunga oltre un metro).\nGli Atentacolati sono gli Ctenofori privi di tentacoli, tutti planctonici, con un corpo a sacco munito di una bocca capace di ingoiare piccoli pesci e altri Ctenofori. Comprendono il solo ordine Beroida che contiene solo la famiglia Beroidae, della quale fanno parte due specie del Mediterraneo lunghe ."}
{"id": "26138", "revid": "125751221", "url": "https://it.wikipedia.org/wiki?curid=26138", "title": "Papa Paolo I", "text": "Biografia.\nLa sua prima apparizione pubblica fu in qualit\u00e0 di diacono a Roma, spesso incaricato da suo fratello e predecessore sul Soglio pontificio, papa Stefano II, nei negoziati diplomatici con i re longobardi e a Costantinopoli.\nL'elezione al Soglio.\nAlla morte di Stefano, il 26 aprile 757, Paolo venne scelto come suo successore da coloro i quali desideravano una continuazione delle politiche del papa precedente, ma contemporaneamente il partito filo-bizantino, ancora evidentemente presente a Roma, tent\u00f2 di far eleggere l'arcidiacono Teofilatto. La lotta dur\u00f2 poco, e Paolo fu consacrato il 29 maggio. \nL'azione politico-diplomatica.\nIl primo atto ufficiale del nuovo papa fu la comunicazione della propria elezione al re franco Pipino il Breve (anzich\u00e9 all'imperatore Costantino V come sarebbe stata prassi corretta), a ribadire la sua decisione di affidarsi alla protezione del re dei Franchi. Pipino, che evidentemente era venuto a conoscenza delle tensioni e delle opposizioni al papa, nella risposta di felicitazioni si preoccup\u00f2 di esortare il popolo e la nobilt\u00e0 romana alla fedelt\u00e0 a San Pietro; fu sufficiente perch\u00e9 i Romani confermassero il riconoscimento del papa come loro signore e il re franco come loro protettore.\nL'alleanza con i Franchi doveva essere mantenuta, soprattutto perch\u00e9 l'atteggiamento del re longobardo Desiderio metteva in serio pericolo l'autonomia del giovane Stato della Chiesa. Costui infatti, lungi dal consegnare le citt\u00e0 che pure, appena eletto, aveva donato a papa Stefano II, manteneva ancora il controllo di Imola, Osimo, Bologna e Ancona, e anzi aveva intrapreso una campagna militare che gli aveva consentito, nel 758, di riconquistare i ducati di Spoleto e Benevento (che si erano ribellati forse proprio per istigazione di Paolo, al fine di trovare altre motivazioni per invocare l'intervento di Pipino il Breve). Nonostante la situazione tesa, Paolo invit\u00f2 comunque Desiderio a Roma (763), nel tentativo di mantenere i buoni rapporti e nella speranza di ottenere le citt\u00e0 promesse; su questo punto il re rimase vago, e anzi preg\u00f2 il papa di intercedere presso il re franco per la restituzione degli ostaggi che il precedente re longobardo Astolfo era stato costretto a consegnare dopo la sconfitta subita. Paolo non indugi\u00f2 e scrisse immediatamente in tal senso al re franco, inviandogli per\u00f2 contemporaneamente anche una lettera segreta in cui lo invitava ad intervenire in Italia contro i Longobardi e lo sollecitava a non riconsegnare gli ostaggi. Pipino reput\u00f2 comunque pi\u00f9 opportuno mantenere buone relazioni con i Longobardi, quindi stabil\u00ec che i ducati di Spoleto e di Benevento dovessero rimanere fuori dell'influenza della Santa Sede. Solo successivamente, il re franco diede al papa il suo appoggio e ag\u00ec come arbitro tra le rivendicazioni di Roma e le pretese dei Longobardi: nel 765 infatti vennero ripristinati nella Tuscia, nel territorio beneventano e in parte anche a Spoleto. \nLa controversia iconoclasta.\nDa parte sua l'imperatore bizantino non aveva perso le speranze di riacquistare i territori d'Italia che gli erano stati tolti dai Longobardi e in parte passati alla Chiesa. Nel 762 ambasciatori del papa e del re dei Franchi furono ricevuti a Costantinopoli. Ma nonostante i sospetti di Paolo che Costantino V volesse rovesciare l'alleanza tra Roma e Pipino per volgere l'influenza dei Franchi in favore dei Longobardi, l'imperatore prefer\u00ec rimanere in attesa degli eventi. Il \"basileus\" non manc\u00f2 tuttavia di provocare Roma dal punto di vista dottrinale: nel concilio indetto a Hier\u00eca (citt\u00e0 sulla sponda asiatica del Bosforo, di fronte a Costantinopoli) nel 754 ribad\u00ec la condanna del culto delle immagini, sebbene il pontefice avesse inviato dei messaggeri per chiedere di desistere dalla persecuzione degli \"iconoduli\". Costantino mand\u00f2 poi emissari a Pipino nel tentativo di convincerlo a condividere quelle decisioni (e tentando dunque, come il papa temeva, di concludere un'alleanza, se non politica, almeno sul piano religioso), ma il re non si lasci\u00f2 convincere; anzi, rinnov\u00f2 a Paolo l'assicurazione della sua ortodossia e, in un concilio indetto a sua volta nel 767 a Gentilly, si espresse contro l'iconoclastia.\nLa Roma di Paolo I.\nPaolo si adoper\u00f2 quindi nel sostegno dei perseguitati dalla Chiesa greca, accogliendone molti a Roma; mise inoltre a disposizione dei monaci greci esiliati da Costantino V il monastero dei Santi Stefano e Silvestro. Di un certo rilievo l'attivit\u00e0 edilizia religiosa con l'edificazione, tra l'altro, della Chiesa di San Silvestro in Capite e dell'annesso convento. Nonostante le opere caritatevoli a lui attribuite dal \"Liber Pontificalis\", il suo governo non fu particolarmente amato dal popolo e soprattutto dalla nobilt\u00e0 e dal clero romano, che infatti non aspettarono altro che la sua morte per riprendere in mano il controllo dell'Urbe.\nPaolo mor\u00ec a Roma il 28 giugno 767, e fu sepolto nell'oratorio della Beata Vergine, da lui edificato in Vaticano.\nCulto.\nPapa Paolo I \u00e8 venerato come santo dalla Chiesa cattolica, che ne celebra la memoria liturgica il 28 giugno.\nCos\u00ec il \"Martirologio romano\" lo ricorda:\n\u00ab28 giugno - A Roma, san Paolo I, papa, che, uomo mite e misericordioso, si aggirava di notte in silenzio per le celle dei poveri infermi, servendo loro degli alimenti; difensore della retta fede, scrisse agli imperatori Costantino e Leone, perch\u00e9 le sacre immagini fossero restituite alla primitiva venerazione; devoto cultore dei santi, trasfer\u00ec tra inni e cantici i corpi dei martiri dai cimiteri in rovina in basiliche e monasteri all'interno della Citt\u00e0 e ne cur\u00f2 il culto.\u00bb"}
{"id": "26141", "revid": "1534511", "url": "https://it.wikipedia.org/wiki?curid=26141", "title": "Klaus von Klitzing", "text": "Nel 1985 ha vinto il Premio Nobel per la fisica per la scoperta dell'effetto Hall quantistico.\nAlla fine della seconda guerra mondiale, Klaus venne portato dai suoi genitori nella Germania Ovest. Dopo gli studi di fisica presso la Universit\u00e0 tecnica di Braunschweig, presso la quale si laureer\u00e0 nel 1969, von Klitzing si trasferisce per 10 anni all'universit\u00e0 di W\u00fcrzburg dove consegue il dottorato di ricerca nel 1972 con una tesi su \"Le propriet\u00e0 galvanometriche del tellurio sottoposto a campi magnetici ad alta intensit\u00e0\" e l'abilitazione nel 1978. In questo periodo svolge il suo lavoro di ricerca anche presso il Clarendon Laboratory di Oxford e il High Magnetic Field Laboratory di Grenoble. Nel 1980, anno della sua scoperta, diviene professore presso l'Universit\u00e0 di Monaco di Baviera, mentre nel 1985 diventa direttore di dipartimento presso il \"Max-Planck-Institut f\u00fcr Festk\u00f6rperforschung\" di Stoccarda (Istituto Max Planck per la Ricerca Sullo Stato Solido).\nLa costante di von Klitzing, formula_1, pari a \u00e8 cos\u00ec chiamata in onore della scoperta dell'effetto Hall quantistico da parte di von Klitzing. Tale costante \u00e8 elencata nel \"Reference on Constants, Units, and Uncertainty\" del National Institute of Standards and Technology. Il suo inverso \u00e8 il quanto di conducibilit\u00e0 elettrica. Tale scoperta fu utile anche per determinare con precisione la costante di struttura fine (vedi anche costanti fisiche) e per stabilire gli \"standard\" pi\u00f9 convenienti per la misura delle resistenze.\nAttualmente la ricerca di von Klitzing \u00e8 principalmente concentrata sulle propriet\u00e0 di sistemi elettronici a bassa dimensionalit\u00e0 (low dimensional electronic systems) in particolare a bassa temperatura e in presenza di campi magnetici intensi. \u00c8 tuttora direttore di dipartimento presso il Max-Planck-Institut per la Ricerca dello Stato Solido di Stoccarda."}
{"id": "26142", "revid": "125657316", "url": "https://it.wikipedia.org/wiki?curid=26142", "title": "Teocrazia", "text": "La teocrazia (dal greco \u03b8\u03b5\u03cc\u03c2 \"(the\u00f3s)\" \"dio\" e \"\u03ba\u03c1\u03ac\u03c4\u03bf\u03c2 (kr\u00e0tos)\" \"potere\") \u00e8 la forma di governo secondo cui la gestione delle attivit\u00e0 religiose e quelle governative laiche coincidono. Spesso la religione nella teocrazia diventa mero strumento della politica. Differisce dalla ierocrazia, che \u00e8 invece un rapporto filiale tra il governo civile e quello religioso.\nIl termine teocrazia significa governo di Dio o da parte di Dio e nella sua accezione pi\u00f9 estesa indica un governo basato sulla volont\u00e0 di Dio o degli Dei. Nell'antico Israele, quando esso era il popolo di Dio, vigeva una teocrazia, era cio\u00e8 Dio il Legislatore e colui che stabiliva norme, regole, leggi e princ\u00ecpi oltre che legali, di comportamento, ecc., anche dal punto di vista religioso. Sempre nella nazione di Israele antica, i sacerdoti non dovevano interferire nelle questioni politiche e i re non dovevano immischiarsi nelle questioni religiose.\nNei sistemi indicati come teocratici spesso i governanti civili coincidono con i capi religiosi (per esempio l'imperatore bizantino come capo della Chiesa o il presidente di Cipro arcivescovo Makarios III nel periodo 1960-1974), le politiche governative coincidono con quelle religiose oppure sono fortemente influenzate dai principi di una religione (solitamente quella pi\u00f9 diffusa) e tipicamente il governo dichiara di comandare per volere di Dio (come la maggior parte delle monarchie medievali europee, ma anche il regno di Francia fino alla rivoluzione francese) o di un altro potere superiore, come specificato dalla religione nazionale.\nIl concetto moderno di teocrazia.\nIl concetto di teocrazia fu coniato dallo storico Giuseppe Flavio nel I secolo. Egli defin\u00ec come teocrazia il governo tipico degli Ebrei. La definizione di Giuseppe Flavio fu ampiamente accettata fino all'et\u00e0 dell'Illuminismo, quando il termine cominci\u00f2 a raccogliere connotazioni pi\u00f9 universalistiche e spiccatamente negative, specialmente nelle opere di Hegel. Dopo di ci\u00f2 il termine \"teocrazia\" venne usato soprattutto per etichettare alcune particolari forme politiche come qualcosa di \"poco razionale\" o \"sottosviluppato\".\nLa teocrazia \u00e8 concepita in antitesi alla democrazia, che fonda la legittimit\u00e0 del potere politico e la fonte del diritto nella volont\u00e0 del popolo, e non nel volere di Dio. Le prime teorie di questo tipo si ritrovano in et\u00e0 moderna nel pensiero di Marsilio da Padova.\nIl concetto di teocrazia \u00e8 usato molto spesso anche in sociologia, ma molto raramente o mai viene definito propriamente per un uso scientifico obiettivo.\nTeocrazia e democrazia in Hegel.\nHegel indic\u00f2 un momento di sintesi, nel quale il governo-del-popolo (democrazia) coincide con il governo-di-Dio (teocrazia) poich\u00e9 il \"popolo \u00e8 un Dio reale\", \u00e8 teofania.\nCome per tutte le identit\u00e0 fra le quali anche \"tutto ci\u00f2 che \u00e8 razionale \u00e8 reale e tutto ci\u00f2 che \u00e8 reale \u00e8 razionale\", la dimostrazione \u00e8 composta di due parti. Hegel argomenta che \"il popolo \u00e8 un Dio reale\" con un ragionamento filosofico.\nLa seconda parte dell'identit\u00e0, \"Dio reale \u00e8 il popolo\" e quindi \"governo-di-Dio \u00e8 governo-del-popolo\", ha per soggetto della frase la teocrazia (e la teologia) e viene giustificata con un riferimento evangelico: \"Dove due uomini si incontrano, l\u00ec \u00e8 la mia Chiesa\" (altrove nei Vangeli si afferma che la Chiesa \u00e8 lo stesso Cristo-Dio; il popolo in quanto insieme di uomini, assumerebbe natura divina).\nForme di teocrazia odierne.\nCi sono differenti forme di teocrazia. Una \u00e8 il sistema teorizzato dal riformatore Giovanni Calvino, basato sull'interazione tra autorit\u00e0 civile e religiosa. In tale forma di governo il potere \u00e8 condiviso tra un governante secolare (un imperatore) ed un capo religioso (un papa o arcivescovo).\nLa teocrazia pu\u00f2 anche essere esercitata direttamente dal clero o indirettamente, come avviene nel caso del diritto divino di un re.\nAttualmente le nazioni che presentano aspetti teocratici legali significativi sono:\nNazioni con aspetti teocratici formali o minori:\nPur non avendo un potere politico riconosciuto, ci sono diverse organizzazioni la cui struttura pu\u00f2 essere definita teocratica, per svariati motivi, come i Testimoni di Geova che considerano il gruppo denominato \u00abschiavo fedele e discreto\u00bb (Mt 24:45), rappresentato dal Corpo Direttivo della loro organizzazione religiosa a suo capo, come canale fra Dio e la terra.\nFino al 1959, anche il Tibet era una teocrazia, essendo insieme alla Mongolia un sistema di tipo lamaista, in cui il Dalai Lama era sovrano assoluto e massima autorit\u00e0 religiosa. Tra il 1959 e il 2011, quando si \u00e8 dimesso dal suo ruolo politico in favore di un successore che venga eletto dal Parlamento esule, \u00e8 stato capo del Governo tibetano in esilio, come una sorta di monarca costituzionale.\nTeocrazie storiche.\nStoricamente molte teocrazie sono esistite a livello di nazione e molte altre sono esistite in comuni e gruppi di citt\u00e0.\nNell'antico Egitto la \"teocrazia\", era il \"governo di un re - dio\", con poteri assoluti sotto cui vivevano i sudditi, i quali, di qualunque condizione sociale fossero, erano considerati comunque un possesso del sovrano; ma non essendo lui capo dei chierici, \u00e8 una forma ierocratica. Tale concezione fu attuata anche dall'Impero Persiano.\nNell'Impero Romano l'imperatore era considerato come una figura sacerdotale (in quanto, come gli antichi re di Roma, era anche \"Pontifex maximus\") e, dopo la morte, divinizzato (spesso con le mogli), come discendente, anche se poi solo ideale, degli d\u00e8i Marte, Venere e del \"divo Giulio\" (ossia Cesare divinizzato). Cos\u00ec nell'Impero Bizantino, in cui il \"basileus\" o la \"basilissa\" erano una figura sacrale tramite tra Dio e il suo popolo, come era avvenuto anche per il Regno d'Israele. Anche il Sacro Romano Impero aveva alcuni aspetti teocratici nel suo governo, anche se ufficialmente era una ierocrazia; tuttavia spesso l'imperatore cercava di prevalere sulla chiesa.\nLe teocrazie in Europa andarono scomparendo tra il 1700 e il 1870, l'anno della caduta dello Stato Pontificio.\nTra la Prima e la Seconda guerra mondiale ci furono diversi paesi europei governati da movimenti fascisti legati a religioni specifiche, che vennero definiti forme di clericofascismo e da alcuni vennero chiamati teocrazie: ad esempio la Spagna franchista e il Portogallo.\nIl Giappone \u00e8 stato una teocrazia di stampo shintoista sino alla Dichiarazione della natura umana dell'imperatore del 1946.\nGran parte dei paesi islamici hanno avuto in passato forme di teocrazia (il califfato), cos\u00ec come in ambito cristiano nello Stato Pontificio e nella Repubblica di Ginevra nel periodo del governo calvinista.\nRecentemente, dal 1996 al 2001 e de facto dal 2021, il governo dei Talebani in Afghanistan pu\u00f2 essere considerato una teocrazia. Anche lo Stato Islamico (ISIS) in Siria ed Iraq, dal 2014 al 2017."}
{"id": "26147", "revid": "2149966", "url": "https://it.wikipedia.org/wiki?curid=26147", "title": "Auditorium Parco della Musica", "text": "LAuditorium Parco della Musica \u00e8 un complesso multifunzionale di Roma progettato da Renzo Piano e realizzato per ospitare eventi musicali e culturali di varie tipologie.\n\u00c8 situato ai Parioli, precisamente al Villaggio Olimpico.\nFu inaugurato il 21 aprile 2002 con l'apertura della \"Sala Sinopoli\"; il 21 dicembre dello stesso anno fu poi aperto il resto del complesso e inaugurata la \"Sala Grande\" (intitolata a Santa Cecilia), con un concerto dell'Orchestra dell'Accademia Nazionale di Santa Cecilia diretta da Chung Myung-whun.\nNel 2020, a seguito di una mozione del comune di Roma, viene proposta l'intitolazione dell'Auditorium ad Ennio Morricone.\nDescrizione.\nSi sviluppa su un'area di nel quartiere Parioli, tra la Villa Glori, la collina dei Parioli e il Villaggio Olimpico, ed \u00e8 stato progettato dall'architetto italiano Renzo Piano.\nI volumi principali del complesso sono costituiti dalle tre sale da concerto, allocate in edifici di diverse dimensioni, con una forma che richiama quella di uno scarabeo; le tre sale sono coperte con lastre di piombo e disposte a raggiera intorno a un teatro all'aperto, la cavea, che pu\u00f2 accogliere circa 3.000 spettatori. Lo spazio circostante, dove le costruzioni non superano l'altezza della cavea, \u00e8 occupato da altre strutture - ambienti di servizio, studi di registrazione, sale prove - mentre attorno all'insieme degli edifici corre un vasto terrazzo praticabile. Da qui, tra la sala Santa Cecilia e la sala Sinopoli, sono visibili i resti della villa romana venuti in luce durante la costruzione del complesso (la cui scoperta comport\u00f2 una sostanziale modifica del progetto originario di Piano), i cui reperti sono esposti in un piccolo museo ricavato sotto la cavea.\nOltre alle tre sale da concerto la struttura comprende anche il Teatro Studio, tre diversi studi di registrazione, e il foyer (che in realt\u00e0 \u00e8 l'atrio comune alle sale). Sono stati aperti un bar, un bar-caffetteria e (con accesso anche alla strada) un bar-ristorante e una grande libreria. Il complesso ospita anche gli uffici della Fondazione Musica per Roma, che gestisce la struttura, e dell'Accademia Nazionale di Santa Cecilia, della quale \u00e8 sede principale.\nL'Auditorium \u00e8 infatti dal 2003 la sede stabile della Stagione Concertistica dell'Accademia Nazionale di Santa Cecilia - che ospita all'interno della struttura anche la propria Bibliomediateca e il Museo degli Strumenti Musicali - e della programmazione della Fondazione Musica per Roma, che comprende eventi multidisciplinari, concerti di musica rock, pop, jazz, contemporanea, lirica, elettronica e etnica, rassegne di teatro, danza, circo, letteratura e poesia, mostre, incontri con gli autori, festival di scienze e del libro e le stagioni delle quattro orchestre residenti dedicate al jazz, alla musica contemporanea e alla musica popolare.\nDal 2006, l'auditorium ospita anche la Festa del Cinema di Roma.\nNel corso del 2016, all'interno dell'Auditorium Parco della Musica, sono stati effettuati dalla sola Fondazione Musica per Roma 608 eventi, esclusi gli appuntamenti di natura congressuale, per un incasso di 9.702.260 euro (+3% rispetto al 2015, record storico per l'Auditorium Parco della Musica). Sempre nel 2016, sono stati 287.109 i biglietti venduti. I frequentatori totali del Parco della Musica nel 2014 sono stati calcolati in pi\u00f9 di 2 milioni, confermandolo come prima struttura culturale europea per numero di visitatori e come seconda al mondo dopo il Lincoln Center di New York.\nL'Accademia Nazionale di Santa Cecilia.\nL'Accademia Nazionale di Santa Cecilia \u00e8 una delle pi\u00f9 antiche istituzioni musicali al mondo.\nInizialmente creata come congregazione di musici, nel corso dei secoli \u00e8 divenuta una Accademia internazionalmente acclamata per la sua importanza, con un corpo accademico costituito da 70 membri effettivi e 30 onorari, nel quale figurano i maggiori musicisti italiani e stranieri, ed un'Orchestra e un Coro sinfonici noti e apprezzati in tutto il mondo. All'attivit\u00e0 concertistica si affiancano un'attivit\u00e0 di promozione della cultura e del patrimonio musicale e una tradizione didattica di altissimo livello con corsi di perfezionamento tenuti dai migliori solisti.\nDal 1998 \u00e8 diventata Fondazione. L'attuale Presidente-Sovrintendente \u00e8 Michele dall'Ongaro, il Direttore Musicale Antonio Pappano.\nLa Fondazione Musica per Roma.\nLa Fondazione Musica per Roma, con sede negli uffici dell'auditorium, \u00e8 attualmente diretta dalla giornalista Claudia Mazzola (Presidente) e Daniele Pitteri (Amministratore delegato).\nNasce il 19 luglio 2004, cambiando la ragione sociale originaria di Societ\u00e0 per azioni con la quale venne istituita nel 1999. Giuridicamente si tratta della prima trasformazione di una Spa in Fondazione consentita dalla riforma del nuovo diritto societario.\nI soci fondatori sono il Comune di Roma, che ha conferito in concessione d'uso per 99 anni l'immobile Auditorium alla Fondazione, la Camera di Commercio, la Provincia di Roma e la Regione Lazio.\nLe sale.\nLe tre sale sono esternamente formate da una base in mattone e dalla sala vera e propria, rivestita esternamente con listelli in piombo. Le sale sono state cos\u00ec battezzate:\nA queste si aggiungono la cavea di 3000 posti, intitolata a Luciano Berio, e il teatro Studio da 308 posti.\nSala Santa Cecilia.\nPosta nel punto di maggior impatto visivo dal parcheggio della struttura, la \"Sala Santa Cecilia\" \u00e8 la pi\u00f9 grande delle tre, ma anche quella acusticamente pi\u00f9 difficile da gestire (vedi paragrafo \"Elogi e critiche\").\n\u00c8 caratterizzata dalla vastit\u00e0 del palco e dall'innovativa soluzione per la copertura del soffitto, formato da 26 gusci in legno di ciliegio americano, ciascuno con una superficie media di 180\u00a0m\u00b2. L'intera sala assume funzione di vera e propria cassa armonica. Attorno al palco, compresa la parte posteriore, si sviluppa una galleria con ulteriori posti a sedere, forse non favoriti acusticamente.\nQuesta sala, espressamente progettata per la musica classica ma utilizzata anche per ospitare altri tipi di eventi, ha caratteristiche di riverberazione uniche in Italia, con un tempo di ritorno di 2,2 secondi per le dimensioni assolutamente fuori dal comune della struttura, e per l'effetto dei gi\u00e0 citati gusci lignei che fungono da specchio acustico. L'effetto prodotto consiste nella netta sensazione che l'intensit\u00e0 sonora diminuisca solo fino alla decima fila, oltre la quale sembra mantenersi costante.\nLe motivazioni alla base di una simile scelta progettuale sono insite nella destinazione d'uso della sala che nelle intenzioni sarebbe dovuta essere impiegata unicamente per la musica classica, nella quale la sola pressione sonora a disposizione per raggiungere a un volume soddisfacente gli oltre 2.700 posti \u00e8 quella fornita dallo strumento, da qui la necessit\u00e0 di centellinare ogni singolo metro di superficie per \"far suonare\" opportunamente la sala.\nSala Sinopoli.\nLa sala mediana dell'auditorium \u00e8 stata intitolata al maestro Giuseppe Sinopoli. Ha come prerogativa l'adattabilit\u00e0 dello spazio interno in funzione del numero di esecutori e del comportamento acustico richiesto dall'evento. L'interno si presenta in modo esteticamente pi\u00f9 sobrio, con pareti e controsoffitto perpendicolari. Una galleria si estende su tre dei quattro lati della sala.\nSala Petrassi.\nLa pi\u00f9 piccola delle sale da concerto dell'auditorium di Roma \u00e8 stata intitolata al maestro Goffredo Petrassi dopo la sua morte nel 2003. All'epoca dell'inaugurazione era ancora nominata genericamente \"Sala Settecento\" dal numero di posti a sedere. Appare verosimile che l'intenzione di dedicargli una delle sale dell'auditorium fosse gi\u00e0 da tempo nell'animo degli amministratori capitolini. Il maestro Petrassi, nonostante l'et\u00e0 avanzata, volle assistere all'inaugurazione, ed ebbe l'onore della prima assoluta nella \"Sala Sinopoli\" dell\"Ouverture da Concerto per Orchestra\" da lui composta nel 1931.\nIl repertorio a cui si dedica la \"Sala Petrassi\" \u00e8 principalmente costituito da musica lirica, musica jazz, spettacoli di teatro, di danza, e proiezione di film.\nPer assecondare le necessit\u00e0 teatrali \u00e8 stata realizzata l'apposita \"fossa d'orchestra\", oltre alle pareti laterali del palco semoventi, che permettono di ridurre le dimensioni del palco e ricavare spazio ai lati per l'ingresso in scena degli attori.\nElogi e critiche.\nGli esterni.\nIl nuovo auditorium di Roma \u00e8 uno dei vanti dell'amministrazione cittadina. A pi\u00f9 di sessant'anni dalla demolizione della sala dell'Augusteo, la Capitale ha ritrovato una sala ideata espressamente per la musica classica. Renzo Piano, vincitore del concorso a inviti del 1993, ha lavorato in sinergia con J\u00fcrgen Reinhold dello studio M\u00fcller-BBM di Monaco di Baviera, che si \u00e8 preoccupato di dotare le tre sale di un'acustica ottimale, e con l'architetto paesaggista Franco Zagari che si \u00e8 occupato della consulenza urbanistica e degli spazi esterni.\nDal punto di vista urbanistico, una volta che la sagoma della nuova struttura ebbe preso forma ci si rese conto che, a causa delle dimensioni enormi, il complesso risultava fuori scala rispetto al tessuto urbanistico circostante. Un'ulteriore difficolt\u00e0 deriv\u00f2 dalla necessit\u00e0 di modificare radicalmente il progetto a causa dei ritrovamenti archeologici: ad esempio, due dei tre \"scarabei\" furono traslati a Ovest, fino a sfiorare il viadotto di Corso Francia che taglia in due il Villaggio Olimpico, con la necessit\u00e0 di adottare alcuni accorgimenti relativi alla viabilit\u00e0 come, ad esempio, la chiusura al traffico automobilistico di viale De Coubertin.\nPer quanto riguarda le tecniche di costruzione, il cantiere ebbe vicende molto travagliate, sulle cui responsabilit\u00e0 \u00e8 ancora in corso una vertenza giudiziaria (in corso d'opera il contratto con la ditta aggiudicataria fu risolto e fu indetta una nuova gara d'appalto). Ne \u00e8 conseguita una forte lievitazione dei costi, sulla quale si sono concentrate critiche e accuse da parte della Corte dei conti.\nL'area del Villaggio Olimpico, scelta dal consiglio comunale di Roma nel 1992 dopo un annoso dibattito, non era considerata da tutti ideale, non solo per le dimensioni e la conformazione del terreno, ma anche per la distanza dalla metropolitana (la stazione pi\u00f9 vicina si trova in piazzale Flaminio) e dalle direttrici del trasporto pubblico. Il progetto risent\u00ec anche di una situazione legislativa piuttosto precaria, poich\u00e9 all'epoca non erano ancora entrate in vigore le nuove disposizioni comunitarie in materia d'impatto ambientale e le norme sulle opere pubbliche confluite nella \"legge Merloni\". Nel 1995 e nel 1997 il Consiglio superiore dei lavori pubblici emise dei pareri fortemente critici, che furono minimizzati dal sindaco di Roma Francesco Rutelli, che in quell'occasione fu sostenuto della stampa e da larga parte dell'opinione pubblica.\nProblema irrisolto sono i parcheggi: i pochi parcheggi all'interno dell'auditorium sono considerati dal pubblico troppo cari, il che ne scoraggia l'uso. Pertanto le auto in sosta per i concerti invadono il quartiere del Villaggio Olimpico.\nLa polemica dell'organo.\nAltro problema irrisolto \u00e8 quello della totale assenza di organi a canne nelle sale. Fu la storica associazione culturale e di tutela Italia Nostra a lanciare l'appello nel 2002, a lavori ancora non ultimati. La polemica ebbe un'insospettabile vasta eco sulla stampa; il critico musicale Paolo Isotta arriv\u00f2, per questo, a definire la Sala Santa Cecilia \"un salotto senza divano\". Replic\u00f2 alla denuncia dell'Associazione il Direttore dell'Accademia Luciano Berio, con argomentazioni rigettate da musicisti ed organologi. Si seppe che per lo strumento venne stanziato pi\u00f9 di un milione di euro e fu nominata un'apposita commissione di illustri organisti, che per\u00f2 venne improvvisamente dimissionata una volta raggiunta una difficoltosa intesa sulle caratteristiche foniche dello strumento. Da qualche anno il Direttore d'orchestra ed organista italo-argentino Giorgio Carnini si adopera con il festival \"Un Organo per Roma\" e con conferenze stampa per sensibilizzare le autorit\u00e0 dell'Accademia e della Fondazione \"Musica per Roma\" a riprendere con urgenza il progetto.\nAd oggi, esclusi i piccoli strumenti per le sale accademiche del Conservatorio di Via dei Greci e del Pontificio istituto di Musica Sacra, Roma \u00e8 l'unica Capitale europea senza un organo a canne in una sala da concerto: si usano organi elettronici con campionamenti digitali ed altoparlanti.\nGli interni.\nUna volta inaugurato nella sua integrit\u00e0, l'auditorium ha trovato consensi e critiche. Le critiche alla sala grande si sono concentrate sull'inadeguatezza del riscaldamento e sulla difficile accessibilit\u00e0. Non essendo stato possibile intervenire nel sottosuolo, la sala insiste su un piano molto elevato rispetto al piano di campagna e, per raggiungere le gallerie, sono a disposizione solo due ascensori. Altre critiche sono state rivolte all'insufficienza dei servizi igienici e dell'aerazione nei momenti di massima affluenza.\nLa resa acustica.\nNei primi mesi di vita dell'auditorium sono stati riscontrati alcuni problemi di acustica delle sale. Il celebre direttore d'orchestra Wolfgang Sawallisch mosse alcune critiche all'indomani dell'inaugurazione (\u00abIl nuovo Auditorium \u00e8 impressionante, ma della sala non mi convincono il palcoscenico e l'acustica\u00bb) e furono riscontrati problemi con l'acustica del concerto del cantautore Ivano Fossati. In seguito, sono state apportate alcune modifiche per ottimizzare l'acustica delle sale.\nAltro.\nIl 16 marzo 2010 hanno preso il via le trasmissioni di Radio Parco della Musica, web-radio ufficiale dell'auditorium, ascoltabile tramite il sito della struttura romana. Tra le peculiarit\u00e0 della radio, la diffusione, in esclusiva, dei grandi concerti dell'auditorium.\nIl 4 ottobre 2011 ha debuttato \"Auditorium TV\", canale YouTube ufficiale del Parco della Musica. Caratteristiche del canale, i filmati d'archivio esclusivi, le interviste agli artisti, le incursioni nel backstage dei concerti e il fortunato format \"I Cinque Comandamenti\".\nCollegamenti.\n Inoltre di fronte all'ingresso vi sono le fermate dalle linee degli autobus 910, 982, 168 (feriale) e 53."}
{"id": "26149", "revid": "767487", "url": "https://it.wikipedia.org/wiki?curid=26149", "title": "Consorzio Suonatori Indipendenti", "text": "Il Consorzio Suonatori Indipendenti (o C.S.I.) \u00e8 stato un gruppo musicale italiano nato dalle ceneri dei CCCP - Fedeli alla linea. Gli album sono stati distribuiti dalla casa discografica fondata dai componenti del gruppo stesso, il Consorzio Produttori Indipendenti.\nDopo lo scioglimento del gruppo, avvenuto nel 2002, alcuni ex-componenti dei C.S.I. sono confluiti nei PGR.\nStoria.\nDopo la fine dei CCCP (1990), con la caduta del muro di Berlino, quel che rimaneva dei CCCP originali (Giovanni Lindo Ferretti e Massimo Zamboni, il \"nucleo emiliano\") si incontra con il \"nucleo toscano\" in uscita dai Litfiba, composto da Gianni Maroccolo e Francesco Magnelli, che gi\u00e0 avevano collaborato all'ultimo album dei CCCP Fedeli alla Linea, \"Epica Etica Etnica Pathos\", insieme al loro tecnico del suono, Giorgio Canali. La loro prima collaborazione inizia con un concerto al Centro per l'arte contemporanea Luigi Pecci di Prato (tenuto insieme agli \u00dcstmam\u00f2 e ai Disciplinatha il 18 settembre 1992 e documentato nel disco \"Maciste contro tutti\") e prosegue con una fortunata serie di dischi.\nLa sigla C.S.I., oltre ad essere l'acronimo di \"Consorzio Suonatori Indipendenti\", \u00e8 un ovvio riferimento ai cambiamenti in atto nell'ex impero sovietico. Come infatti il precedente nome faceva riferimento alla sigla in cirillico dell'Unione Sovietica, cos\u00ec questo fa riferimento alla Comunit\u00e0 degli Stati Indipendenti che aveva preso il posto dell'U.R.S.S. Rispetto alla formazione dei CCCP, entrano stabilmente Gianni Maroccolo (basso), Giorgio Canali (chitarre), Francesco Magnelli (piano, tastiere) e sua moglie Ginevra Di Marco (dapprima come corista), mentre abbandonano la compagnia Fatur e Annarella.\nNel 1994 esce l'album \"Ko de mondo\". Si tratta del primo disco per la nuova sigla. Il disco, come scritto sulle note di copertina, \u00e8 composto, concepito, arrangiato, suonato e registrato nei mesi di agosto e settembre del 1993 nel casale Le Prajou in Finist\u00e8re (Bretagna). Il nome dell'album \u00e8 per\u00f2 una storpiatura di Codemondo, frazione di Reggio Emilia. L'album vede la partecipazione anche di Pino Gulli (batteria), Alessandro Gerby (percussioni) e Marco Parente (percussioni in \"Del mondo\"). Riguardo al viaggio dei CSI in Francia \u00e8 stata anche realizzata una VHS intitolata \"Ko de mondo, immagini sul finire della Terra\".\nLo stesso anno viene pubblicato il live acustico \"In quiete\", registrato da Videomusic il 3 giugno di quell'anno all'interno di un ciclo di trasmissioni intitolato \"Acoustica\". Il disco-session contiene la cover del brano \"Lieve\" dei Marlene Kuntz, gruppo ai tempi sconosciuto che aveva da circa un mese pubblicato il primo album. Lo spettacolo usc\u00ec anche in VHS (ristampato poi nel 2005 in DVD).\nIl 25 aprile 1995 il gruppo d\u00e0 vita mediante il Consorzio Produttori Indipendenti a un concerto tenutosi a Correggio per celebrare l'anniversario della liberazione d'Italia e che confluisce nella compilation \"Materiale resistente\", in cui i CSI sono presenti con il brano \"Guardali negli occhi\".\nL'album \"Linea Gotica\" del gennaio 1996 \u00e8 scaturito dal dolore per i tragici avvenimenti accaduti in quegli anni nei Balcani (si parla di Sarajevo in \"Cupe vampe\"). L'album contiene anche la cover del brano di Franco Battiato \"E ti vengo a cercare\" e vede la partecipazione dello stesso Battiato e di Marco Parente come batterista. Nel frattempo i CSI partecipano come attori (curano anche la colonna sonora tramite il CPI) al film \"Tutti gi\u00f9 per terra\" (1997) di Davide Ferrario. Intraprendono poi due tour, uno invernale e uno estivo, con \"Linea Gotica\".\nDopo un viaggio in Mongolia di Ferretti e Zamboni (durante cui sono state effettuate riprese facenti parte del documentario di Davide Ferrario \"Sul 45\u00ba parallelo\"), la band torna con un nuovo disco in studio realizzato tra il gennaio e il marzo 1997 a Carpineti, nel reggiano e pubblicato nell'agosto dello stesso anno. \"Tabula Rasa Elettrificata\" arriva primo in classifica, mettendo cos\u00ec in crisi l'idea di \"gruppo alternativo\" (T.R.E. infatti vende oltre 80.000 copie e permette al gruppo di conquistare la vetta della classifica italiana).\nL'ultimo album in assoluto dei CSI esce il 29 gennaio 1998 ed \u00e8 \"La terra, la guerra, una questione privata\", registrazione del \"Concerto in onore e a memoria di Beppe Fenoglio\", suonato e registrato ad Alba nella Chiesa di San Domenico il 5 ottobre 1996. Il disco, pubblicato in gennaio, viene tolto dal mercato il 1\u00ba maggio dello stesso anno. Il concerto dei CSI viene anche documentato nel film di Guido Chiesa \"Un giorno di fuoco\".\nVarie incomprensioni e l'abbandono di Massimo Zamboni porteranno poi allo scioglimento del gruppo e alla nascita dei PGR.\nNel settembre 2013, dopo lo spettacolo \"30 anni di Ortodossia\", lanciato da Massimo Zamboni e Angela Baraldi a cui ha partecipato anche Giorgio Canali, a questi componenti si aggiungono Gianni Maroccolo e Francesco Magnelli e tutti insieme (al gruppo completo mancano Giovanni Lindo Ferretti e Ginevra Di Marco, sostituita dalla Baraldi), supportati da Simone Filippi (batteria) intraprendono il tour \"Ci\u00f2 che non deve accadere accade\", suonando sotto il monicker Ex CSI che riporta dal vivo le canzoni dei CSI. Il tour coincide con la pubblicazione del box \"Vicini per chilometri\" (Tannen Records/Universal Music Italia), che racchiude tutti e 5 i dischi ufficiali della band in vinile.\nNel 2015 la band, rinominatasi Post-CSI, grazie ad una campagna di crowdfunding, annuncia in uscita per il 25 aprile 2015, in occasione del settantesimo anniversario della liberazione, un cofanetto intitolato \"Breviario Partigiano\" comprendente: un libro, un dvd con un documentario e un cd contenente la colonna sonora e i primi brani inediti scritti e composti dopo lo scioglimento dei CSI. Il 12 marzo \u00e8 stato reso disponibile all'ascolto il brano inedito \"Senza domande\", primo estratto dal lavoro che verr\u00e0 pubblicato il 25 aprile."}
{"id": "26152", "revid": "217", "url": "https://it.wikipedia.org/wiki?curid=26152", "title": "Forza d'attrito", "text": ""}
{"id": "26153", "revid": "1516566", "url": "https://it.wikipedia.org/wiki?curid=26153", "title": "Morbello", "text": "Morbello (\"Mirb\u00e9\" in piemontese) \u00e8 un comune italiano di 423 abitanti della provincia di Alessandria, in Piemonte, situato nell'Alto Monferrato.\nStoria.\nCitato gi\u00e0 in documento del X secolo, fece parte del comitato di Acqui e poi fu un possedimento dei marchesi del Bosco, da cui discesero i signori di Morbello. Sottomessosi alla Repubblica di Genova nel 1233, il possedimento fu spartito con la famiglia Malaspina. Nel 1708 Morbello entr\u00f2 nell'orbita del marchesato del Monferrato di cui segu\u00ec le sorti.\nSimboli.\nLo stemma e il gonfalone del comune di Morbello sono stati concessi con decreto del presidente della Repubblica del 27 marzo 1992.\nMonumenti e luoghi d'interesse.\nDominano il borgo di Morbello Piazza, i ruderi del castello, pi\u00f9 volte distrutto e ricostruito a partire dal XVII secolo. Appartenuto a diverse famiglie genovesi, fu edificato nel XII secolo. Sede dell'associazione medioevale \"Limes Vitae\" che vi organizza visite con guide in costume, fa parte del sistema dei \"Castelli Aperti\" del Basso Piemonte.\nAltri resti medievali sono i ruderi della \"torre del Marocco\" e della \"torre del Ciglione\".\nLa parrocchiale di San Sisto, conserva al suo interno un dipinto firmato Beccaria e nella sacrestia tavole lignee seicentesche raffiguranti i misteri del Rosario.\nNella frazione Costa sono presenti diverse aziende dolciarie che producono i tipici amaretti e baci di dama. Nella frazione Costa si trova altres\u00ec la chiesa di San Rocco, risalente all'XI secolo circa, ma pesantemente modificata in epoche successive.\nInfrastrutture e trasporti.\nIl territorio comunale \u00e8 attraversato dalla SP 208 Strada Provinciale Cassinelle - Cimaferle. Su questa confluisce la SP 209 Strada Provinciale Della Chiapuzzotta, che parte nei pressi della localit\u00e0 Costa, incrociandosi con la SP 205 Strada Provinciale Molare Visone. Sempre dal tratto di SP 205 contenuto nel territorio comunale inizia in localit\u00e0 Valosio la SP 206 Strada Provinciale della Cavalla, che collega il comune con Prasco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIl Morbello Calcio \u00e8 la principale. squadra di calcio del paese, militante in seconda categoria."}
{"id": "26156", "revid": "2074539", "url": "https://it.wikipedia.org/wiki?curid=26156", "title": "Sheena Easton", "text": "Biografia.\nLanciata da uno dei primissimi talent show della BBC nel 1980, mirato a scoprire un nuovo nome del pop musicale, \u00e8 riuscita poi a imporsi col suo singolo del 1981 \"For Your Eyes Only\", colonna sonora del film \"Solo per i tuoi occhi\" di James Bond. Nel 1983 ha duettato con il cantante statunitense Kenny Rogers nella cover del brano \"We've got tonight\". Tra il 1984 e il 1987 ha collaborato con Prince con il quale ha realizzato alcuni brani di cui il pi\u00f9 noto \u00e8 \"Sugar Walls\" come solista e i singoli in duetto \"U got the Look\" e \"The Arms of Orion\" compreso nella colonna sonora della pellicola \"Batman\" di Tim Burton."}
{"id": "26157", "revid": "478814", "url": "https://it.wikipedia.org/wiki?curid=26157", "title": "Storia della Thailandia", "text": "La storia della Thailandia \u00e8 riferita ai territori dove si trova l'odierno Regno di Thailandia, ai popoli che li hanno abitati e agli Stati che hanno esercitato su di essi il proprio dominio. In un'accezione pi\u00f9 ristretta, la storia di Thailandia si riferisce allo Stato unitario che ha unificato tali territori, noto fino al 1939 come Siam e che in seguito ha assunto la denominazione di Regno di Thailandia, nonch\u00e9 agli eventi che portarono alla sua formazione. Tali eventi si possono ricondurre alla progressiva affermazione nella regione dei vari Stati costituiti a partire dal XIII secolo dal popolo thai, che comprendono in ordine cronologico i regni di Sukhothai, Ayutthaya, Thonburi e Rattanakosin, denominazioni che prendevano dalle rispettive capitali.\nEsiste una sostanziale differenza tra la storiografia pi\u00f9 recente e quella insegnata nelle scuole thailandesi, che \u00e8 quella pi\u00f9 diffusa tra la popolazione thai e che maggiormente influenza la moderna letteratura nazionale. Questa storiografia si basa sugli scritti di Damrong Rajanubhab - fratello di re Rama V - che visse negli anni a cavallo tra il XIX e il XX secolo. Damrong viene considerato in patria il padre della storiografia moderna thai, ma la storiografia pi\u00f9 recente gli ha imputato uno stravolgimento della realt\u00e0 storica secondo uno stile nazionalista, paternalista e conservatore devoto alla gloria della locale dinastia regnante Chakri.\nPreistoria.\nUtensili e ossa carbonizzate scoperte in una grotta della provincia di Lampang sembrano confermare la presenza di gruppi di \"Homo erectus\" / anni fa. Lo stanziamento evoluto pi\u00f9 antico rinvenuto nel Paese, risalente a / anni fa, \u00e8 quello della grotta Lang Rong Rian nella provincia di Krabi, nella Thailandia peninsulare, dove sono stati trovati scheletri umani, vasellame, utensili di selce ecc. che testimoniano la presenza dell\"'Homo sapiens\". Le maggiori migrazioni verso il Sud-est asiatico furono quelle provenienti dalla Cina meridionale, che ebbero inizio circa anni fa. Lo sviluppo culturale fu condizionato principalmente da fattori ambientali. Le fitte foreste nella valle del Chao Phraya e nella zona della penisola malese assicuravano una tale quantit\u00e0 di cibo con la caccia e raccolta che per lungo tempo gli abitanti di quelle aree non ebbero bisogno di coltivare. Gli abitanti delle valli montane si dedicarono invece all'agricoltura e furono i primi della regione a darsi una struttura sociale. Tracce di piccoli gruppi di cacciatori-raccoglitori risalenti a anni fa sono state rinvenute nelle valli fluviali ad ovest. Gli archeologi hanno stabilito che le Grotte degli Spiriti, una rete di caverne nella provincia di Mae Hong Son, nell'estremo nord-ovest del Paese, ospitarono stanziamenti umani datati tra l'11000 a.C. ed il 5500 a.C. e conservano le prime tracce di coltivazioni ritrovate in Thailandia.\nDal territorio thailandese si ha facile accesso all'Oceano Indiano, all'Oceano Pacifico, alla penisola malese e alla Cina, caratteristica che a partire dal Neolitico ha favorito gli insediamenti umani e lo sviluppo della loro economia. Tra gli insediamenti costieri di cacciatori-raccoglitori vi \u00e8 quello di Nong Nor nella Provincia di Chonburi, risalente al 2400 a.C., i cui reperti attestano lo sviluppo raggiunto nella pesca in mare aperto, ma non dimostrano la presenza di animali domestici, riso e attrezzi agricoli. Nella seconda met\u00e0 del III millennio a.C. giunsero nelle valli dei fiumi, probabilmente dalla Cina, le prime comunit\u00e0 di coltivatori di riso, che introdussero animali domestici, vasellame, decorazioni e lingue della famiglia austroasiatica. Le prime tracce di attivit\u00e0 agricole sono state trovate nel sito di Khok Phanom Di, abitato tra il 2000 e il 1500 a.C. Fu con l'avvento dell'agricoltura, in particolare con la coltivazione del riso, che si moltiplicarono gli insediamenti, e in misura progressivamente maggiore durante l'Et\u00e0 del bronzo e l'Et\u00e0 del ferro.\nPrimi insediamenti.\nUno dei siti archeologici pi\u00f9 rilevanti \u00e8 quello di Ban Chiang, in provincia di Udon Thani, nella parte nordorientale del Paese, in una zona ricca di acqua dove una fiorente comunit\u00e0 agricola si stabil\u00ec tra il 2100 a.C. e il 200 a.C. dedicandosi alla coltivazione del riso e alla lavorazione del bronzo. Si tratta di uno degli stanziamenti pi\u00f9 antichi per quanto riguarda la lavorazione del bronzo.\nNei vasi rinvenuti nel sito archeologico di Non Nok Tha, in provincia di Khon Kaen, sono stati trovati resti di riso risalenti al 5000 a.C., che fanno di Non Nok Tha la localit\u00e0 pi\u00f9 antica in cui esistano tracce di tale cereale, dato che in quel periodo in Cina si coltivava ancora il miglio. Nello stesso sito sono stati trovati diversi reperti in bronzo e in ferro risalenti a periodi compresi tra il 3000 a.C. ed i primi secoli d.C. Scavi eseguiti a Khok Phanom Di, localit\u00e0 che si trova oggi a circa 20\u00a0km dal Golfo del Siam, in Thailandia dell'Est, hanno portato alla luce tombe di un periodo compreso tra il 2000 a.C. e il 1500 a.C., in cui sono stati trovati oggetti, vasi e scheletri di esseri umani.\nUn insediamento particolarmente evoluto lungo il fiume Mun fu quello di Non Mueang Kao (tumulo della citt\u00e0 antica), situato nella odierna provincia di Ubon Ratchathani. Abitato a partire dal 500 a.C., il notevole vasellame ritrovato risale per\u00f2 al VII secolo. Questo e altri siti archeologici disseminati lungo il fiume presentano pavimentazioni intonacate, pali in legno e tombe ricche di fine oggettistica, tracce di riso e resti di animali. La raffinata fattura dei tumuli ritrovati nella valle del Mun e il valore degli oggetti al loro interno hanno indotto a pensare che in questa zona si fosse creata un\"'\u00e9lite\" dominante intorno al 1000 a.C. Altri insediamenti sono stati trovati vicino a Lopburi (con reperti che vanno dal 1225 a.C. al 700 a.C.), nella grotta Ong Ba (dal 310 a.C. al 150 a.C.) e nel sito di Ban Don Ta Phet, questi ultimi nella zona sottostante al passo delle Tre Pagode, tuttora considerato la principale porta di accesso della Thailandia Centrale verso la Birmania e l'India. A Ban Don Ta Phet sono stati trovati raffinati oggetti funerari in ferro, bronzo, vetro, agata e cornalina, ritenuti la prima testimonianza dell'introduzione del Buddhismo dall'India nel Sud-est asiatico prima dell'Era cristiana.\nPrimi gruppi etnici della regione.\nSulle origini dei primi popoli che si stanziarono nel Sudest asiatico sono state avanzate varie ipotesi, spesso in conflitto tra loro. Le prime forme di scrittura apparirono nella regione nel I millennio d.C., non vi sono quindi testimonianze scritte in precedenza sulla storia del suo popolamento e le ipotesi sono basate su studi delle lingue, della genetica e delle tradizioni etniche. Tra le prime popolazioni ad affermarsi nella regione vi furono quelle che parlano idiomi mon khmer, facenti parte delle lingue austroasiatiche, in particolare l'etnia Mon e quella Khmer. Si presume che tali popoli siano arrivati nella regione tra il 2500 a.C. ed il 500 a.C., portando con s\u00e9 culture ed organizzazioni sociali evolute.\nI Mon sono originari della Cina occidentale e si stanziarono nelle fascia compresa tra le valli del basso Irrawaddy (l'odierna Bassa Birmania) e del Chao Phraya (oggi nella Thailandia Centrale). Tra i primi coltivatori giunti nella zona del basso Mekong circa anni fa vi furono gruppi che parlavano probabilmente lingue proto-khmer, che attorno al IV secolo a.C. si organizzarono in insediamenti evoluti nella valle dell'affluente Mun, a nord dei monti D\u00e2ngr\u00eak. Attorno al I secolo a.C., le popolazioni insediatesi in queste valli iniziarono a commerciare con l'India, importando tecnologie, nuove idee e modelli di aggregazione urbana che erano gi\u00e0 sviluppate tra gli indiani. Formarono i primi centri abitati di rilievo lungo le coste e in zone pi\u00f9 salubri risalendo tali fiumi.\nTra i primi abitanti della penisola malese di cui siano state trovate tracce figurano i negritos, un'etnia di incerte origini che fu sopravanzata gi\u00e0 tra il III ed il II millennio a.C. da popoli austronesiani, in particolare dai Proto-malesi, gli antenati degli odierni malesi.\nDi questi popoli, che nella terra chiamata oggi Thailandia gradualmente avrebbero lasciato il posto ai siamesi, sono rimasti nel XXI secolo nel Paese alcuni mon, soprattutto lungo le frontiere con la Birmania, la maggior parte dei quali sfuggiti alle persecuzioni dei bamar, nonch\u00e9 alcuni rari nyahkur discendenti degli antichi Mon di Dvaravati. Molti khmer sono stanziati a ridosso della frontiera con la Cambogia, mentre i malesi, convertitisi prima all'Induismo e poi all'Islam grazie ai contatti con la cultura indiana, sono rimasti l'etnia maggioritaria nelle province a cavallo della frontiera tra Thailandia e Malesia, anche se in tali zone hanno assorbito in larga parte la cultura thai.\nI popoli tai, di cui i thailandesi fanno parte, sarebbero arrivati gradatamente dalla Cina meridionale dopo i suddetti gruppi etnici, ed avrebbero assunto un ruolo di primo piano solo a partire dal XIII secolo. Tra i primi tai ad affermarsi vi furono gli yuan, che secondo le antiche cronache di Chiang Mai fondarono Yonok, il primo nucleo dell'odierna citt\u00e0 di Chiang Saen nella seconda met\u00e0 del I millennio, nella zona dell'odierno triangolo d'oro ai confini tra Birmania, Thailandia e Laos. Fu una delle prime municipalit\u00e0 \"(mueang)\" che i popoli tai formarono nel Sudest asiatico. A Yonok si form\u00f2 il Regno di Ngoenyang, che nel XIII secolo sarebbe diventato il Regno Lanna.\nPrime civilt\u00e0.\nL'esistenza nel nord della penisola malese di insediamenti evoluti attivi nel commercio e nella navigazione prima dell'era cristiana \u00e8 testimoniata da manufatti venuti alla luce in entrambe le coste dell'istmo di Kra, in approdi situati lungo le rotte delle prime vie marittime della seta tra la Cina e le civilt\u00e0 dell'Occidente. La scomodit\u00e0 e la pericolosit\u00e0 di circumnavigare la penisola malese resero necessari degli scali sulla terraferma per accorciare il viaggio, trasferendo le merci via terra tra le due coste dell'istmo. I reperti risultano provenire dalla Cina della dinastia Han occidentale (206 a.C. - 8 d.C.), dall'India e alcuni anche dall'antica Roma (di un periodo compreso tra il III secolo a.C. ed il I d.C.). I pi\u00f9 antichi furono trovati presso Krabi e risalgono al IV secolo a.C.\nL'esistenza di questi commerci \u00e8 riportata anche negli annali cinesi di quell'epoca. La prima fonte scritta occidentale riguardante la regione proviene da Tolomeo, che nella sua \"Geografia\" del II secolo d.C. lasci\u00f2 un'accurata descrizione della penisola malese, da lui chiamata \"Chryse Chersonesos\" (penisola dorata). Copie di monete romane dello stesso periodo, di probabile manifattura indiana, furono scoperte nella penisola. Una moneta romana risalente al periodo dell'imperatore gallico Marco Piavonio Vittorino (III secolo d.C.) fu rinvenuta nei pressi di Suphanburi, in Thailandia Centrale.\nFunan.\nVerso la fine del I millennio a.C., varie trib\u00f9 stanziatesi in Indocina cominciarono a coalizzarsi per formare i primi regni, i cui nomi compaiono negli annali delle dinastie cinesi di quel tempo. Si ritiene che il primo grande Stato della regione sia il Regno del Funan, fondato nel II secolo d.C. lungo il delta del Mekong. che dovette la sua prosperit\u00e0 soprattutto al commercio marittimo del III secolo tra India e Cina e a un'evoluta agricoltura favorita da un'eccellente posizione geografica. L'instabilit\u00e0 dell'Impero cinese aveva reso meno sicura la Via della Seta e le altre vie di comunicazione sulla terraferma, favorendo lo sviluppo di Funan. Notizie sulla sua esistenza provengono dai resoconti di viaggiatori cinesi e da importanti ritrovamenti archeologici tra cui \u00d3c Eo, antico grande porto, e Angkor Borei, che fu probabilmente la capitale per un periodo.\n\u00c8 considerato il primo tra i \"regni indianizzati\" del Sud-est asiatico, avendo subito l'influenza della civilt\u00e0 affermatasi in India settentrionale nel millennio precedente. A diffonderne la cultura furono i navigatori-mercanti-missionari e non vi fu alcuna invasione da parte dei regni indiani. Come sarebbe avvenuto in seguito nella maggior parte della regione, la lingua utilizzata per le cerimonie fu il sanscrito, furono adottate le leggi di Manu e un alfabeto basato sulla scrittura indiana. L'origine del popolo del Funan \u00e8 controversa, alcuni sostengono che appartenesse al ceppo austronesiano e altri a quello mon khmer.. Alcuni studiosi hanno ipotizzato che fosse di origine austronesiana e che nel corso dei secoli si fosse innestata la componente mon khmer.\nSi ritiene che non fosse uno Stato centralizzato ma una federazione di citt\u00e0-Stato e feudi spesso in guerra tra loro. A partire dal II secolo d.C., il Funan egemonizz\u00f2 i territori dove si trovano oggi la Cambogia ed il centro della Thailandia. Al III secolo risale l'introduzione del Buddhismo, tollerato nell'ambito del dominante Shivaismo. Al tempo della massima espansione, nel V secolo, Funan aveva esteso la propria influenza sui territori delle odierne Cambogia, Vietnam del Sud, Laos del Sud, parti della Thailandia, della Birmania e della penisola malese. La ricchezza del regno si fond\u00f2 anche sul fatto che la navigazione avveniva al tempo sottocosta, rendendo necessario fare scalo nei suoi porti. Con il progredire delle tecniche nautiche, le navi potevano risparmiare tempo seguendo rotte in mare aperto e i porti del Funan declinarono a vantaggio di altri porti, soprattutto quelli controllati dal Regno di Srivijaya.\nL'ultimo periodo di splendore corrispose al regno di Jayavarman, dal 480 al 514, durante il quale si diffuse e fior\u00ec il Buddhismo. Anche la fine di Funan \u00e8 oggetto di controversia, alcune fonti sostengono che fu sottomesso con una guerra dal settentrionale Regno di Chenla, altre sostengono che si integrarono pacificamente. Con il declino del Funan, le sue regioni occidentali si resero indipendenti.\nChenla.\nIl declino del Funan coincise con l'affermazione di Chenla, il cui popolo viene considerato di etnia Khmer e proviene dalla zona dei Monti D\u00e2ngr\u00eak. Subordinato a Funan, aveva conservato un buon grado di autonomia. Il Funan fu assorbito in un arco di tempo che va dal 550 al 630, quando il re Isanavarman di Chenla celebr\u00f2 la supremazia raggiunta e port\u00f2 la capitale a Isanapura, nella zona centrale dell'odierna Cambogia. In questo periodo vi fu il ritorno dello Shivaismo nella regione a spese del Buddhismo.\nSecondo le inscrizioni ritrovate, Chenla recuper\u00f2 buona parte dei domini perduti da Funan, in particolare nel VII secolo durante il regno di Jayavarman I, la cui organizzazione militare e amministrativa garant\u00ec un maggiore controllo sui territori assoggettati. Questo sovrano confer\u00ec titoli divini ai propri antenati e fu il primo ad arrogare a s\u00e9 stesso uno \"status\" divino. La tendenza a trasformare il precedente insieme di \"chiefdom\" in un abbozzo di Stato centralizzato fu continuata dalla figlia Jayadevi, malgrado la presenza di contemporanee dinastie nel territorio circostante. La penuria di inscrizioni dell'VIII secolo ha reso difficile tracciare una fedele ricostruzione degli avvenimenti dell'ultimo periodo di Chenla.\nSecondo alcune fonti, lotte interne decretarono nell'VIII secolo la divisione del territorio in una zona settentrionale, chiamata Chenla di terra, e una meridionale, chiamata Chenla d'acqua. Il conseguente indebolimento avrebbe portato all'inizio del secolo successivo alla conquista di Chenla d'acqua da parte del regno giavanese dei Sailendra, secondo Coedes, da parte del Champa secondo interpretazioni pi\u00f9 tarde o, meno plausibilmente, Srivijaya. I Khmer si sarebbero riorganizzati sotto la guida di Jayavarman II, fondatore nell'802 dell'Impero Khmer.\nDvaravati.\nIl periodo Dvaravati (in lingua thai: \u0e17\u0e27\u0e32\u0e23\u0e27\u0e14\u0e35, RTGS: Thawaarawadii) caratterizz\u00f2 la storia del Sud-est asiatico dalla prima met\u00e0 del I millennio fino al XIV secolo ed avrebbe avuto grande importanza nella formazione della cultura siamese. Il termine Dvaravati viene usato per definire, oltre al periodo storico, anche l'insieme di citt\u00e0-Stato e la cultura che tali municipalit\u00e0 espressero nei territori delle odierne zone centro-settentrionali della Thailandia e del Laos. Fu una delle prime civilizzazioni che nacquero nella regione, ed in particolare fu quella che introdusse il Buddhismo. Il principale idioma parlato fu una forma antica della lingua mon, e si presume quindi che la popolazione fosse principalmente di etnia Mon, affermatasi in quel periodo nel vicino territorio dell'odierna Bassa Birmania con il Regno di Thaton. Non \u00e8 chiaro se i principati Dvaravati fossero parte di un regno centralizzato, una confederazione o semplicemente un gruppo di citt\u00e0-Stato con una comune matrice etno-culturale.\nI ritrovamenti archeologici del primo periodo Dvaravati dimostrano l'influenza artistica della Dinastia Gupta, instauratasi a quel tempo nell'India del Nord. Tra i primi centri Dvaravati nella valle del Chao Phraya vi furono il Regno di Nakhon Pathom e il Regno di Lavo, fondato a met\u00e0 del V secolo nell'odierna Lopburi. Nel periodo di transizione tra il declino di Funan e l'ascesa di Chenla, grazie a Dvaravati cominci\u00f2 nel VI secolo a fiorire in tutta la regione l'arte buddhista, che manteneva molti dei connotati induisti del periodo precedente. Si diffusero il Buddhismo Mah\u0101y\u0101na e quello Theravada, che in seguito avrebbe preso il sopravvento.\nSempre nel VI secolo si diffusero le prime forme di scrittura nel sudest asiatico, quella dei Mon e dei Khmer, derivate dall'alfabeto Pallava dell'India meridionale. L'espansione a nord di Dvaravati ebbe inizio tra il VII e l'VIII secolo con la fondazione del Regno di Hariphunchai. Il periodo d'oro dei regni mon nella valle del Chao Phraya dur\u00f2 fino al IX secolo, quando l'Impero Khmer inizi\u00f2 ad espandersi e a diffondere l'Induismo. Lavo fu definitivamente sottomessa dall'Impero Khmer nella prima met\u00e0 del XII secolo diventandone l'avamposto nord-occidentale pur mantenendo la struttura gerarchica Dvaravati ed un discreto margine di autonomia.\nTutte le altre municipalit\u00e0 ad est del fiume Chao Phraya caddero sotto il dominio khmer. Quanto restava della cultura Dvaravati sarebbe stato assorbito in seguito dagli emergenti popoli tai, che gradualmente fondarono o conquistarono le citt\u00e0-Stato ribattezzandole \"mueang\". L'ultimo dei regni indipendenti di Dvaravati fu Hariphunchai, l'odierna Lamphun, che seppe respingere le invasioni Khmer ma fu conquistato verso la fine del XIII secolo dall'esercito del Regno di Ngoenyang dei Tai Yuan, il cui re Mangrai avrebbe fondato il Regno Lanna. Haripunchai, che aveva diffuso la cultura dei Mon e il Buddhismo Theravada nel nord, divenne la capitale spirituale e culturale del Regno Lanna.\nImpero Khmer.\nL'Impero Khmer si afferm\u00f2 nel sudest asiatico a partire dal IX secolo e gradualmente divenne lo Stato pi\u00f9 importante della regione. Si presume sia stato fondato nell'802 da un principe khmer che riunific\u00f2 i regni Chenla tramite conquiste militari, matrimoni e vassallaggi; si proclam\u00f2 \"chakravartin\" (sovrano universale, letteralmente \"re le cui ruote del carro sono inarrestabili\") a Mahendraparvata, in una cerimonia sacra volta a garantire l'indipendenza della \"Kamvujade\u015ba\" da \"Chvea\" (che fonti diverse hanno individuato nel regno giavanese dei Sailendra, nel Champa o in Srivijaya). Assunse il nome regale Jayavarman II e instaur\u00f2 il culto induista \"devaraja\" (re divino) come religione di Stato. Spost\u00f2 alcune volte la propria capitale nella zona che sarebbe diventata famosa come Angkor.\nFu l'inizio di una grande civilizzazione testimoniata oggi dalle rovine dei templi e dei palazzi di Angkor, che divenne un modello per lo sviluppo delle citt\u00e0 di quel tempo nelle valli del Mekong e del Chao Phraya. L'impero raggiunse immenso potere e una grande estensione, sviluppando un solido apparato governativo e giudiziario, fiorenti commerci con l'estero, nuove forme di architettura e altre arti, una variet\u00e0 di fedi religiose che si alternarono nei secoli e un'imponente organizzazione militare. I khmer si distinsero per gli avanzati sistemi di agricoltura, in particolare per quanto riguarda l'irrigazione, specializzandosi nell'immagazzinare acqua in evoluti impianti come i \"baray\".\nL'esercito Khmer di re Suryavarman II, che regn\u00f2 dal 1113 al 1150 e fece costruire il tempio di Angkor Wat, invase la pianura del Chao Phraya e conquist\u00f2 diversi territori dei Mon di Dvaravati. Dopo aver definitivamente preso il controllo del Regno di Lavo, che era stato sottomesso per un certo periodo dai Khmer il secolo prima, attacc\u00f2 invano l'altro regno Mon di Haripunjaya. Tra le annessioni verificatesi durante il regno di Suryavarman II vi furono altri territori ad ovest, verso il confine con i birmani del Regno di Pagan, a sud fu invasa la penisola malese fino al regno di Tambralinga (nella zona dell'odierna provincia di Nakhon Si Thammarat) e a nord i Khmer si espansero lungo la valle del Mekong e nell'altopiano di Korat.\nI regni Mon conquistati furono inglobati all'impero come Stati vassalli e poterono mantenere propri regnanti e una certa autonomia. Buona parte della cultura e dell'organizzazione statale siamese sarebbe stata importata dall'Impero Khmer, grazie anche alle deportazioni che il Regno di Ayutthaya oper\u00f2 dopo aver ripetutamente espugnato Angkor a partire dalla seconda met\u00e0 del XIV secolo; in seguito la Cambogia sarebbe diventato uno Stato cuscinetto tra il Siam e gli Stati che portarono alla formazione del Vietnam.\nI primi Stati nella penisola malese.\n \nSecondo fonti cinesi, alcuni piccoli regni primitivi di Proto-malesi formatisi nella penisola malese furono tributari del Funan nel II secolo. A partire dal VI secolo si affermarono i primi regni di una certa consistenza, Kanduli che aveva il suo centro nella moderna provincia di Surat Thani e Langkasuka, con la capitale nell'odierna provincia di Pattani. Situata lungo la via marittima della seta, nella regione peninsulare si diffuse a quel tempo la cultura indiana e si svilupparono l'Induismo e il Buddhismo Mah\u0101y\u0101na. Secondo i resoconti del monaco cinese Y\u00ecj\u00ecng, verso la fine del VII secolo Langkasuka era un importante centro di studi del Buddhismo Mah\u0101y\u0101na.\nIn quello stesso periodo, il potente Impero Srivijaya dell'isola di Sumatra aveva esteso la propria influenza sulla penisola malese. L'espansionismo verso nord di Srivijaya fu fermato nell'XI secolo dall'alleanza tra i Khmer e gli Indiani della dinastia Chola, che sconfissero Srivijaya e i loro alleati di Tambralinga, l'odierna Nakhon Si Thammarat. La disfatta fu per Srivijaya l'inizio del declino, molti dei commerci internazionali evitarono la rotta di Sumatra e la via che attraversava l'istmo di Kra fu rilanciata. I Khmer occuparono Tambralinga ma dovettero richiamare le truppe ad oriente per affrontare la minaccia portata dal Regno Champa.\nAll'inizio del XIII secolo Tambralinga divenne uno dei centri pi\u00f9 importanti del Buddhismo Theravada ed il suo re Candrabhanu invase Sri Lanka, dove tale fede era praticata da secoli, con il pretesto di appropriarsi di sacre reliquie del Buddha. Fu l'unico regno del Sud-est asiatico ad aver mai messo in atto un'invasione di un Paese al di fuori della regione. Nella seconda met\u00e0 del secolo cadde sotto l'influenza dell'emergente Regno di Sukhothai.\nPopoli tai.\nLa leggenda.\nSecondo la leggenda di Khun Borom, mitologico fondatore delle stirpi Tai nella tradizione dei lao e dei thai, i primi Tai si insediarono nella zona di Muong Theng (la citt\u00e0 degli Spiriti celesti), l'odierna Dien Bien Phu nel Vietnam settentrionale. Il Dio del Cielo Phya Theng mand\u00f2 tra loro il figlio Khun Borom per civilizzarli. Stabilito un regno, questi intraprese una vittoriosa guerra contro gli esseri ritenuti inferiori e chiamati \"kha\" (schiavi, servi), che nel frattempo si erano stanziati a Mueang Sua, l'odierna Luang Prabang. Questo evento determin\u00f2 la supremazia dei Tai sulle fertili pianure e la relegazione dei \"kha\" nelle aree montane.\nQuando il popolo fu maturo, Khun Borom radun\u00f2 i propri sette figli, assegn\u00f2 ad ognuno una moglie, una corte, parte dei territori e della popolazione, impart\u00ec loro nozioni sull'arte di governo e fece loro stringere un patto di collaborazione reciproca. Dopo la sua morte, i figli partirono con il loro seguito per prendere possesso delle terre assegnate. Il Regno di Mueang Sua rimase nelle mani del primogenito Khun Lo, fondatore della dinastia reale laotiana. Agli altri sei figli toccarono rispettivamente i territori corrispondenti agli odierni Sipsongpanna, Tonchino, Thailandia del Nord, Ayutthaya, Stato Shan e provincia di Xiangkhoang, in Laos.\nLe origini nella storiografia moderna.\nLa progressiva espansione degli Han cinesi nei territori a sud del Fiume Azzurro a partire dal VI secolo a.C. ebbe luogo in un lungo arco di tempo e costrinse le popolazioni autoctone a emigrare. Buona parte di tali popolazioni era formata da Tai che si spostarono per fuggire alla dominazione Han e per cercare nuovi terreni coltivabili. Molti storiografi sostengono che la terra di provenienza dei popoli Tai sia l'odierno Sichuan, mentre altri ritengono che le loro origini fossero pi\u00f9 ad est.\nGli Han completarono la conquista delle coste meridionali nei primi secoli dell'era cristiana e vi fu un'ulteriore emigrazione verso ovest dei Tai, che si stanziarono in un ampio arco di territori compresi tra l'odierno Guangxi e la valle del Brahmaputra. Si arricchirono nelle nuove terre in virt\u00f9 delle avanzate tecniche di coltura del riso e di irrigazione che possedevano. Dovettero attendere a lungo prima di affermarsi a livello politico nelle zone pi\u00f9 civilizzate. Tra i primi Tai a penetrare nel sudest asiatico vi furono gli Yuan, che si stabilirono nelle valli collinari dell'alto Mekong, e i Lao, che si distribuirono nella valle del medio Mekong, nelle zone a nord dell'Impero Khmer.\nTra le altre etnie Tai che migrarono vi furono gli Ahom, nella valle del Brahmaputra, gli Shan nelle valli collinari del medio Saluen, i Thai nella valle del Chao Phraya, i Dam e i Khao nelle valli del fiume Rosso, i L\u00fc formarono il Regno di Chiang Hung lungo il Mekong, a nord degli Yuan, con cui spartiscono buona parte di cultura e tradizioni. Tra i Tai sono annoverati gli Zhuang, che si fermarono nella zona corrispondente all'odierno Guangxi.\nForme di organizzazione sociale.\nI popoli Tai sottrassero con la forza i migliori terreni coltivabili lungo i fiumi alle preesistenti trib\u00f9 minori che parlavano lingue mon-khmer, costringendole a spostarsi nelle zone montane o a integrarsi nelle comunit\u00e0 Tai. Si diedero quindi una struttura regionale consorziandosi nelle cosiddette \"mueang\", inizialmente piccole citt\u00e0-Stato dove veniva eletto un sovrano \"(chao)\" e a cui facevano riferimento una cerchia di villaggi minori della stessa zona. Queste prime forme di organizzazione ebbero luogo nelle zone periferiche dell'Impero Khmer, a nord delle grandi pianure.\nQuando le \"mueang\" pi\u00f9 importanti si costituirono a regno, come in tutta la regione per governare fu adottato il sistema \"mandala\", in cui alle \"mueang\" vassalle veniva lasciata autonomia di amministrare la propria cerchia di \"mueang\" pi\u00f9 piccole, e a queste i villaggi dei territori circostanti. Lo Stato non era quindi centralizzato e forniva protezione in cambio di tributi e occasionale appoggio militare. Per garantirsi il rispetto degli accordi, il re costringeva il vassallo a concedergli una figlia in sposa e ne deportava altri parenti prossimi a titolo di ostaggio. Il rapporto si rivel\u00f2 talvolta labile nei periodi di crisi dello Stato egemone, e frequenti furono i casi in cui una \"mueang\" lontana dalla capitale entrasse nella sfera di influenza di un altro Stato, a volte pagando tributi ad entrambi gli Stati.\nI regni di Nanzhao e di Dali.\nAnche lo spostamento delle trib\u00f9 Tai ebbe luogo nell'arco di diversi secoli e tra le mete iniziali vi furono i territori dell'odierna Cina meridionale e in particolare dello Yunnan, dove entrarono a far parte del Regno di Nanzhao, la cui classe dominante era per\u00f2 di etnia Bai. Nanzhao fu fondato nel 737 nella zona dell'odierno Yunnan e fu tollerato dai cinesi come Stato cuscinetto tra l'impero ed il belligerante Tibet. Disciolto nel 907 dopo un colpo di Stato, fu rifondato nel 937 come Regno di Dali. Nell'orbita culturale della Cina, i Tai di Nanzhao acquisirono un alto livello di conoscenze ed entrarono in contatto con la cultura indiana e buddhista, trovandosi nell'antica strada che congiungeva l'India e la Cina.\nIl Regno di Nanzhao/Dali riveste particolare importanza per i tai anche perch\u00e9 consent\u00ec lo sviluppo del Sud-est asiatico con una moderata influenza dell'Impero Cinese, di cui era uno Stato tributario. Fu conquistato nel 1253 dai mongoli di Kublai Khan, che in quegli stessi anni fond\u00f2 la dinastia Yuan dopo essersi impadronito del trono imperiale Cinese. \u00c8 stato ipotizzato che se la Cina avesse conquistato Nanzhao qualche secolo prima, avrebbe esteso maggiormente la propria influenza nel Sud-est asiatico a scapito dei Thai e degli altri popoli affermatisi nella regione. Con il progressivo declino del Regno di Dali, molti Tai emigrarono a sud dove i L\u00fc formarono il Regno di Chiang Hung e gli Yuan quelli di Ngoenyang e Phayao. L'Impero cinese, alle prese con la lotta tra le dinastie dei J\u012bn e dei Song Meridionali e la pressione dei Mongoli alle frontiere settentrionali, non pot\u00e9 impedire la fondazione di questi Stati.\nI thai.\nTra le fonti che attestano l'arrivo dei Thai nella regione, vi \u00e8 la menzione di prigionieri di guerra \"Sy\u0101\u1e43\", assieme ad altri Cinesi, Khmer e Vietnamiti, nell'epigrafia dei Ch\u0103m dell'XI secolo. In un'inscrizione del XII secolo in un tempio di Angkor Wat, vi \u00e8 un riferimento a guerrieri \"Syam\" (pronuncia IPA: ) nell'esercito Khmer, identificati come Thai. Tra i diversi significati dati al termine \"syam\", o \"siam\", uno \u00e8 la traduzione dal sanscrito di bruno scuro, forse riferito al colore della pelle. Altre versioni sostengono che Siam derivi dal termine \"Sien\", come i Cinesi chiamarono il Regno di Sukhothai, o da \"Xian\", come gli stessi Cinesi avrebbero chiamato l'area del basso Chao Phraya sottomessa da Ayutthaya, che i portoghesi trasformarono in Siam. Il termine Siam, riferito allo Stato dei Thai, sarebbe rimasto in uso presso gli stranieri per diversi secoli, anche se i Thai lo hanno sempre chiamato Mueang Thai (Paese dei Thai).\nStabilitisi nella parte occidentale della valle del Chao Phraya, i Thai assorbirono le influenze dei popoli Dvaravati e Khmer, sviluppando una cultura e un'organizzazione politico-amministrativa pi\u00f9 evolute rispetto a quella degli Yuan e dei Lao. Oltre che con le campagne militari, i principi Thai espansero i loro territori imparentandosi con i sovrani delle popolazioni locali. I progressi che fecero in campo religioso, sociale, politico e istituzionale ne avrebbero caratterizzato una distinta identit\u00e0 nazionale. In seguito vi fu l'immigrazione di Indiani e soprattutto di Cinesi; dalle relazioni con tutti questi popoli si sono modellate la civilt\u00e0, la cultura e lo stesso patrimonio genetico dei thailandesi odierni.\nRegno di Sukhothai.\nGi\u00e0 nel 1180, i Thai di Sukhothai e Sri Satchanalai si erano ribellati al dominio che il Regno di Lavo esercitava per conto dei Khmer. I governatori di Sukhothai e della vicina Rad guidarono una nuova ribellione contro Lavo e dichiararono i loro territori indipendenti nel 1238. Sri Indraditya si proclam\u00f2 sovrano del neonato Regno di Sukhothai dando inizio alla dinastia Phra Ruang. Approfittando della crisi dell'Impero Khmer, si espanse conquistando tutto l'alto bacino del Chao Phraya.\nFu il primo grande Stato dei Thai e fu chiamato \"Sien\" in Cina, dove secondo la \"Storia degli Yuan\" giunse un'ambasciata di Sukhothai nel 1282. I suoi sovrani regnarono secondo la filosofia buddhista del \"dharmaraja\", instaurando un rapporto paternalistico e rendendosi sempre disponibili con i sudditi, sforzandosi di governare con giustizia secondo le leggi del \"dharma\" buddhista. Tale sistema si contrappose a quello dei sovrani khmer, che si facevano venerare come una divinit\u00e0 secondo il culto del \"devaraja\", introdotto nell'802 alla fondazione dell'impero da Jayavarman II.\nSukhothai raggiunse il massimo splendore con Ramkhamhaeng il Grande, il terzo sovrano, che regn\u00f2 dal 1279 el 1298. Conquist\u00f2 il vicino Regno di Suphannaphum, l'odierna Suphanburi, e buona parte della penisola malese. A nord-est sottomise il regno di Mueang Sua, l'odierna Luang Prabang, e a nord sottrasse al Regno di Hariphunchai l'importante municipalit\u00e0 di Phrae. Ad ovest, il principe thai Wareru sal\u00ec sul trono di Martaban, in quello che sarebbe diventato il Regno di Hanthawaddy, siglando cos\u00ec un'alleanza tra i Thai e i Mon occidentali.\nRamkhamhaeng fece predisporre nel 1283 il nuovo alfabeto thai, che \u00e8 tuttora in uso in Thailandia. Il pi\u00f9 antico testo in lingua thai noto, scritto con un alfabeto adattato dalla scrittura khmer, \u00e8 la cosiddetta iscrizione nella stele di Ramkhamhaeng, risalente al 1292 e scoperta nel 1834, la cui originalit\u00e0 \u00e8 per\u00f2 messa in dubbio da alcuni storici. Durante il suo regno, il Buddhismo Theravada divenne la religione di Stato e Sukhothai raggiunse il massimo splendore anche nel campo dell'economia e delle arti.\nAlla morte di Ramkhanhaeng, diversi territori conquistati da Sukhothai si resero indipendenti ed inizi\u00f2 un irreversibile declino. Il Regno di Ayutthaya, fondato nel 1350, entr\u00f2 subito in conflitto con Sukhothai conquistando diversi dei suoi territori e costringendolo nel 1378 al vassallaggio. L'ultimo re di Sukhothai mor\u00ec nel 1438 senza lasciare eredi e Ayutthaya unific\u00f2 i due regni. Negli anni successivi, il titolo di re di Sukhothai fu assegnato, salvo alcuni casi, al principe ereditario del trono di Ayutthaya, unitamente al titolo di \"Maha Uparat\" (vicer\u00e9).\nRegno Lanna.\nIl Regno Lanna fu fondato alla fine del XIII secolo nei territori dell'odierno triangolo d'oro. Secondo le cronache locali, peraltro non supportate dalla storiografia moderna secondo cui non ci sono fonti attendibili precedenti all'XI secolo, fu preceduto dai Regni di Hiran e di Ngoenyang, la capitale fondata attorno all'850 dai Tai Yuan. Ngoenyang si espanse sensibilmente, arrivando ad occupare territori nella valle del Mekong. In seguito l'influenza del vicino Regno di Hariphunchai introdusse tra la popolazione il Buddhismo Theravada.\nNel 1250, Ngoenyang fu conquistata dai Tai L\u00fc del Regno di Chiang Hung, l'odierna Jinghong della prefettura cinese del Xishuangbanna. Il breve dominio L\u00fc venne interrotto dall'affermazione delle orde mongole di Kublai Khan, che dopo aver conquistato l'antico Regno di Dali divenne imperatore della Cina fondando la dinastia Yuan. I Mongoli inizialmente non attaccarono i territori a sud di Dali e ne approfitt\u00f2 il re di Ngoenyang Mengrai, che espanse il territorio e nel 1263 fece costruire la nuova capitale Chiang Rai. Strinse una solida alleanza in funzione anti-mongola con i sovrani Ngam Mueng di Phayao e Ramkhamhaeng di Sukhothai nel 1279.\nNel 1292, con la conquista di Haripunchai, Mengrai ampli\u00f2 sensibilmente il proprio regno che ribattezz\u00f2 Lanna e che avrebbe dominato la regione per molti anni. Nel 1296 spost\u00f2 nuovamente la capitale, fondando Chiang Mai. Conquist\u00f2 molti altri territori, rese vassalli i regni di Chiang Hung e di Mueang Sua e arriv\u00f2 a sottomettere alcune municipalit\u00e0 dell'odierno Vietnam settentrionale e dello Stato Shan. I tentativi mongoli negli anni successivi di penetrare nel territorio Lanna furono frustrati dalla resistenza di Mangrai, che difese anche Chiang Hung e fu in grado di attaccare le guarnigioni cinesi nella zona. Dopo aver respinto con successo i ripetuti attacchi, nel 1312-1313 Lanna e Chiang Hung si impegnarono ad inviare tributi all'imperatore in cambio dell'indipendenza. Fu probabilmente grazie a Mangrai che buona parte del Sud-est asiatico pot\u00e9 evitare l'invasione dei mongoli.\nDopo la sua morte, avvenuta nel 1317, inizi\u00f2 un periodo di instabilit\u00e0 del regno. Nel 1350 fu fondato il Regno di Ayutthaya, contro cui Lanna fu impegnato in diverse guerre. L'ultimo sovrano in grado di respingere gli attacchi di Ayutthaya e far prosperare il regno fu Tilokaraj, che aiut\u00f2 gli alleati Lao di Lan Xang a respingere un attacco dei Vietnamiti, conquist\u00f2 territori birmani nello Stato Shan e promosse importanti attivit\u00e0 religiose. Le continue guerre con Ayutthaya e lotte interne tra aspiranti al trono indebolirono Lanna, che fu conquistato nel 1558 dai Birmani dei quali divenne vassallo. Nei due secoli successivi vi furono frequenti conflitti tra i Birmani e Ayutthaya per la supremazia sui territori Lanna. Nel 1767 Ayutthaya venne distrutta dai Birmani, ma re Taksin rifond\u00f2 il Paese nel nuovo Regno di Thonburi e impose la \"suzerainet\u00e9\" su Lanna, che ribattezz\u00f2 Regno di Chiang Mai. Dopo l'annessione al Siam di Chiang Mai nel 1892, i tai yuan sono diventati parte integrante della societ\u00e0 thailandese, ma hanno conservato la propria lingua e, parzialmente, la propria scrittura.\nRegno di Lan Xang.\nTra il IV e l'VIII secolo, si formarono nella valle del medio Mekong le prime \"mueang\" dei Lao, che subirono l'influenza dei regni indocinesi e dell'Impero Cinese, ma mantennero autonomia e conservarono i propri regnanti. All'inizio del XIII secolo, la \"mueang\" di Sua (o Sawa), l'odierna Luang Prabang, riusc\u00ec a rendersi indipendente dai potenti Stati vicini ed a costituirsi a regno. La dinastia di Meuang Sua unific\u00f2 il popolo laotiano grazie a Fa Ngum, un principe esiliato che riusc\u00ec nell'intento con l'aiuto dell'Impero Khmer.\nDopo una lunga marcia, nel corso della quale sottomise le varie \"mueang\" Lao lungo il Mekong e le valli adiacenti, nel 1353 Fa Ngum conquist\u00f2 Mueang Sua e l'anno successivo Vientiane, dove si fece incoronare monarca del nuovo Regno di Lan Xang. Stabil\u00ec la capitale a Mueang Sua e fece del Buddhismo Theravada la religione di Stato. I confini del regno si estendevano dalle frontiere sud-ovest dell'Impero Cinese fino alla Cambogia, dalle creste della catena Annamita fino all'altopiano di Korat. L'alleanza con i Khmer port\u00f2 Fa Ngum a minacciare l'emergente Regno di Ayutthaya, il cui Re Ramathibodi gli offr\u00ec in segno di pace alcuni territori e la propria figlia in sposa. L'isolamento geografico e l'alleanza con i khmer a sud garantirono a Lan Xang un periodo di stabilit\u00e0 nei due regni successivi.\nL'unificazione aveva provocato una spaccatura tra l'aristocrazia di corte e nacque un conflitto interno che si sarebbe trascinato a lungo. Nel 1500, con l'ascesa al trono di Visunarat, Lan Xang torn\u00f2 a prosperare e si consolid\u00f2 durante il regno dei successori Phothisarat I e Setthathirat. Quest'ultimo divenne un eroe nazionale per aver respinto tre invasioni birmane e per i traguardi raggiunti in politica interna ed estera. Nel 1575 i Birmani del re Bayinnaung della dinastia di Toungoo espugnarono Vientiane e sottomisero il regno per i 28 anni successivi.\nRiacquisita l'indipendenza, la rinascita di Lan Xang corrispose al regno di Surigna Vongsa, un re illuminato che promosse le arti e strinse alleanza con re Narai di Ayutthaya. Fu il periodo di massimo splendore, durante il quale arrivarono a corte i primi inviati europei, che definirono Vientiane la pi\u00f9 magnificente citt\u00e0 del sudest asiatico. Alla morte del re riaffiorarono i conflitti dell'aristocrazia, che i sovrani successivi non seppero controllare. Nel 1707 vi fu lo smembramento dello Stato nei regni di Lan Xang Luang Prabang e Lan Xang Vientiane. I principati del sud approfittarono dell'instabilit\u00e0 e nel 1713 istituirono il Regno di Champasak.\nI tre regni, spesso in conflitto tra loro, vennero assoggettati tra il 1777 ed il 1779 dal Siam, riunificato da re Taksin. Il territorio ad ovest del Mekong, l'odierno Isan, venne annesso al Siam nel 1779, mentre i tre regni divennero vassalli. La ribellione del re di Vientiane Anuvong, iniziata nel 1826, si concluse nel dicembre del 1828 con la distruzione della capitale, la deportazione di diverse centinaia di migliaia di laotiani nelle zone disabitate dell'Isan e l'annessione al Siam del Regno di Vientiane. I discendenti di questi Laotiani, che costituiscono oggi una grande parte della popolazione thai, hanno mantenuto l'identit\u00e0 culturale originale e tuttora parlano i vari dialetti della lingua isan, derivante dal laotiano.\nRegno di Ayutthaya.\nIl Regno di Ayutthaya, secondo grande Stato dei Siamesi, avrebbe dominato la regione per quattro secoli ed \u00e8 all'origine dell'odierna Thailandia. Fu fondato nel 1350 da Ramathibodi, un principe di origini incerte che spos\u00f2 la figlia del re di U Thong, una citt\u00e0-Stato nella zona dell'odierna provincia di Suphanburi. Questo regno aveva in quel periodo esteso la propria influenza sulla penisola malese, arrivando fino alle zone di Tambralinga e del Tenasserim. Qualche anno dopo spos\u00f2 anche la figlia del re di Lavo e succedette al re di U Thong quando questi mor\u00ec.\nUna grave epidemia colp\u00ec la citt\u00e0 e fu costruita una nuova capitale alla confluenza tra i fiumi Chao Phraya, Pa Sak e Lopburi, un sito difficilmente attaccabile. Fu pronta nel 1351 e fu chiamata Ayutthaya, il cui nome deriva da Ayodhya, antica citt\u00e0 santa dell'India in cui secondo la leggenda nacque R\u0101ma, divinit\u00e0 cruciale nella tradizione induista e buddhista. Ramathibodi si fece incoronare sovrano di Ayutthaya il 4 marzo 1351, sotto il suo controllo vi erano i regni vassalli di U Thong e Lavo. Fu sin dall'inizio una citt\u00e0 cosmopolita con abitanti di origini Tai, Khmer, Mon, Cinesi, Malesi e Indiane, caratteristica che avrebbe mantenuto nel corso della sua storia.\nPolitica estera e prima espansione.\nSecondo alcune fonti, la campagna pi\u00f9 significativa di Ramathibodi I fu contro il declinante Impero Khmer, la prima intrapresa come re di Ayutthaya; il suo esercito pose sotto assedio la capitale Angkor Thom, che resistette un anno prima di capitolare. I Siamesi depredarono immensi tesori e deportarono in schiavit\u00f9 buona parte della popolazione, in particolare burocrati artigiani e bramini che avrebbero esercitato grande influenza sulla societ\u00e0 siamese. La conquista di Angkor port\u00f2 all'annessione di diversi territori khmer nelle zone dell'altopiano di Korat. Altre fonti pi\u00f9 recenti, confermano le vittorie delle truppe di Ramathibodi su quelle Khmer, ma mettono in dubbio la capitolazione di Angkor. L'anno seguente, Fa Ngum fond\u00f2 ad est il Regno Lao di Lan Xang, alleato dei Khmer in funzione anti-Siamese, che avrebbe costituito un ostacolo per le ambizioni espansionistiche di Ayutthaya verso oriente. Il nuovo sovrano Khmer riprese Angkor Thom nel 1357 con l'aiuto di Fa Ngum, cacciando i Siamesi.\nIn seguito Ramathibodi invase Sukhothai costringendo il suo sovrano a negoziare la pace, ma sottrasse al suo controllo altri territori nella penisola malese. Nel 1357 Lan Xang si espanse nell'altopiano di Korat e la minaccia che rappresent\u00f2 fu scongiurata da Ramathibodi concedendo in sposa la figlia a Fa Ngum. In quel periodo si acutizz\u00f2 in Cina la crisi della dinastia Yuan, che aveva allentato il controllo sulla periferia dell'impero per affrontare catastrofi naturali e rivolte interne. La pi\u00f9 grave fu quella dei Turbanti Rossi, che si concluse nel 1368 con il crollo degli Yuan e la presa del potere della dinastia Ming (1368-1644). Come i maggiori Stati vicini, Ayutthaya riconobbe la supremazia dell'Impero Cinese con il versamento di tributi, anche in virt\u00f9 dei vantaggi commerciali che ne derivavano.\nGoverno e religione.\nGovernando il regno secondo il sistema \"mandala\", Ramathibodi affid\u00f2 l'amministrazione ai ministri \"khun klahng\", alle finanze, \"khun mueang\" per le municipalit\u00e0 e \"khun nah\" per l'agricoltura. Le leggi si basarono sul codice in vigore nel Regno di Nanzhao, (737 d.C.-902) considerato una delle culle della civilt\u00e0 dei popoli Tai, e sulle leggi dell'India antica. Salvo modifiche minori, il suo sistema sarebbe rimasto in vigore fino alla fine del XIX secolo, quando re Rama V promulg\u00f2 una consistente serie di nuove e rivoluzionarie norme. Ramathibodi fece del Buddhismo Theravada la religione di Stato nel 1360 e fece compilare il codice delle leggi in \"pali\", la lingua liturgica di tale religione.\nNe promosse la diffusione invitando monaci della \"sangha\" di Ceylon, l'odierno Sri Lanka, il paese pi\u00f9 importante della tradizione Theravada; fece inoltre costruire importanti templi in tutto il Paese. Al contrario del Regno di Sukhothai, dove il sovrano \"(raja)\" era una figura paterna che regnava secondo gli insegnamenti di Gautama Buddha (chiamati \"Dhamma\") e veniva quindi considerato un \"dhammaraja\", Ramathibodi adott\u00f2 la tradizione in uso in India e nell'Impero Khmer, dove il sovrano aveva le prerogative divine del \"devaraja\" (divinit\u00e0-re) e veniva venerato come tale. Questo rapporto tra re e popolo sarebbe stato mantenuto nella successiva storia del Paese, tanto che molti secoli dopo anche i re di Thailandia, pur ispirandosi ai \"dhammaraja\" di Sukhothai, avrebbero mantenute molte delle prerogative tipiche del \"devaraja\".\nConsolidamento.\nLa lotta dinastica tra le corti di Lavo e U Thong iniziata con la morte di Ramathibodi vide prevalere Borommaracha I, che nel 1378 costrinse al vassallaggio Sukhothai, la cui capitale fu spostata a Phitsanulok dove sarebbe rimasta fino all'annessione ad Ayutthaya nel 1448. La lotta per il trono tra le due dinastie continu\u00f2 fino agli inizi del XV secolo ma non indebol\u00ec Ayutthaya. Ramesuan, figlio di Ramathibodi, riprese il controllo dell'Impero Khmer riconquistando Angkor nel 1394. Durante il suo regno vi fu anche la prima delle numerose guerre tra Ayutthaya ed il Regno Lanna. Sukhothai si rese indipendente ma fu di nuovo sottomessa durante il regno di Intharacha.\nL'ultimo sovrano di Sukhothai mor\u00ec senza avere avuto figli nel 1438 e da allora la carica fu assegnata, salvo alcuni casi, al principe ereditario del trono di Ayutthaya, che mantenne la propria sede a Phitsanulok. Il regno fu definitivamente unificato ad Ayutthaya nel 1448 con l'ascesa al trono di Trailokanat, le cui grandi riforme dell'amministrazione sia in campo militare che in ambito civile sarebbero rimaste in vigore fino al XIX secolo. Furono i primi passi verso la creazione di uno Stato centralizzato e contribuirono a migliorare l'organizzazione dell'esercito. Il sovrano fu anche un fervente buddhista, introducendo riforme anche a livello clericale, promuovendo la fede Theravada e facendo costruire molti templi.\nDeclino dei Khmer e avvento dell'Islam.\nNel 1431 l'esercito di Ayutthaya espugn\u00f2 Angkor Thom dopo un lungo assedio e i Khmer spostarono la capitale a Basan, situata ad est lungo il Mekong a pochi chilometri dall'attuale Phnom Penh. La caduta di Angkor pose fine all'Impero Khmer, il trasferimento della capitale ad est segna l'inizio del cosiddetto periodo buio della Cambogia; il nuovo regno sarebbe rimasto fino al XIX secolo quasi sempre vassallo del Siam o del Vietnam, che si scontrarono in numerose guerre per acquisirne la supremazia. Dopo il sacco di Angkor Thom, i Khmer si riorganizzarono e cacciarono i Siamesi ma mantennero la capitale a est per proteggersi da eventuali nuovi attacchi di Ayutthaya.\nAll'inizio del XV secolo fu fondato il Sultanato di Malacca, uno dei primi grandi Stati islamici della regione, che nel giro di alcuni decenni diffuse il credo musulmano sunnita verso Giava e verso il nord della penisola malese. Il suo fondatore Parameswara guid\u00f2 personalmente un'ambasciata alla corte cinese ed ottenne la protezione imperiale contro le minacce di Ayutthaya, che da lungo tempo riscuoteva tributi in questa zona. In quei decenni si form\u00f2 dalle ceneri di Langkasuka il Regno di Pattani, che sarebbe diventato il pi\u00f9 agguerrito Stato islamico tra i tributari di Ayutthaya.\nLa roccaforte buddhista divenne Nakhon Si Thammarat e i suoi sovrani rimasero sotto la sfera d'influenza di Ayutthaya, che in seguito sarebbe riuscita a mantenere il controllo del sud, ma non riusc\u00ec mai ad assimilare alla propria cultura le popolazioni locali sunnite. Questo fenomeno si sarebbe trascinato nei secoli e fu all'origine dell'insurrezione nella Thailandia del Sud nell'era contemporanea. Il consolidamento nel nord della penisola permise comunque ad Ayutthaya di controllare il grande volume di traffici di merci tra Oriente e Occidente che passavano attraverso l'istmo di Kra, diventando lo Stato pi\u00f9 importante della regione negli scambi commerciali con la Cina.\nPrimi contatti con l'Occidente.\nAll'inizio del XVI secolo giunsero i primi navigatori/mercanti Europei. Oltre a favorire lo sviluppo dell'economia, introdussero nuovi tipi di armi da fuoco che cambiarono radicalmente il modo di fare guerra nella regione. Salito al trono nel 1491, Ramathibodi II fu il primo monarca Siamese a stabilire contatti con l'Occidente e, grazie alle armi fornitegli dai portoghesi, inflisse una grande sconfitta al Regno Lanna occupando Phrae e Lampang, a 80\u00a0km dalla capitale Chiang Mai. I Portoghesi erano sbarcati nel 1509 a Malacca, e la conquistarono militarmente nel 1511 al comando di Afonso de Albuquerque, vicer\u00e9 dell'India portoghese. L'ambasciata portoghese di quello stesso anno guidata da Duarte Fernandes fu ricevuta cordialmente nella capitale siamese da Ramathibodi II; furono i primi Europei a giungere ad Ayutthaya e cinque anni dopo fu stipulato un trattato che consentiva loro di commerciare nel regno e stabilirsi nella capitale. I Portoghesi si impegnarono a rifornire Ayutthaya di armi, della tecnologia per fabbricarle e di personale per l'addestramento.\nCrisi dinastica e resa ai birmani.\nTra il 1533 al 1548, quattro sovrani di Ayutthaya furono assassinati da membri della casa reale. Nel frattempo era salito al trono del Regno di Toungoo Tabinshwehti, iniziando l'espansione che nel 1545 avrebbe riunificato la Birmania. Dopo i primi scontri con i Siamesi lungo la frontiera, i Birmani ne invasero i territori nel 1549. Furono respinti alle porte della capitale grazie anche alla regina Suriyothai, considerata eroina nazionale per aver sacrificato la propria vita contribuendo a salvare il marito re Maha Chakkraphat.\nTabinshwehti mor\u00ec nel 1550 e i Birmani guidati dal nuovo re Bayinnaung divennero il Paese pi\u00f9 potente del Sud-est asiatico. Conquistarono il Regno Lanna, che perse per sempre l'indipendenza a 265 anni dalla fondazione, e con la nuova invasione del 1564 costrinsero Ayutthaya a versare tributi annuali e a cedere Mergui, a quel tempo il maggiore porto della regione. Negli anni successivi, il Regno laotiano di Lan Xang si alle\u00f2 con Ayutthaya in funzione anti-birmana. Bayinnaung torn\u00f2 quindi con un esercito e nel 1569 Ayutthaya fu espugnata per la prima volta nella sua storia. L'intera famiglia reale siamese fu deportata nella capitale birmana Pegu e il nuovo re mor\u00ec durante il trasferimento. Fu deportata anche la maggior parte della cittadinanza e nella capitale rimasero abitanti, contro i del 1544.\nAnche i Birmani lasciavano autonomia ai Paesi conquistati, Bayinnaung affid\u00f2 il trono di Ayutthaya all'alleato Maha Thammaracha, governatore siamese di Phitsanulok, del quale si era assicurato la fedelt\u00e0 deportandone in Birmania i figli Naresuan e Ekathotsarot al termine dell'invasione del 1564. Maha Thammaracha era discendente dei reali di Sukhothai e fu quindi il capostipite della dinastia di Sukhothai. Furono introdotti in Siam il calendario birmano e molte delle leggi in vigore a Pegu, basate sull'antico codice delle leggi di Manu, da lungo tempo obsoleto in Siam. A partire dal 1570, il sovrano della Cambogia cerc\u00f2 di approfittare della crisi di Ayutthaya ma i ripetuti attacchi furono respinti dai Siamesi che subirono gravi perdite e deportazioni. Maha Thammaracha ordin\u00f2 la ricostruzione delle difese della citt\u00e0 con il consenso di Bayinnaung, che in tal modo gli affidava la protezione delle frontiere sud-orientali dell'impero. Furono ricostruite le mura, scavati nuovi fossati ed acquistati cannoni dagli Europei.\nNaresuan e la rinascita del Siam.\nI due figli del nuovo re siamese vissero diversi anni a Pegu e furono personalmente educati come figli da Bayinnaung. Si distinse in particolare Naresuan che al ritorno in patria fu nominato re di Phitsanulok, vicer\u00e9 ed erede al trono di Ayutthaya. A seguito di ulteriori invasioni Khmer, Maha Thammaracha inizi\u00f2 a delegare ai figli le incombenze militari. Le invasioni subite e i pesanti tributi che dovevano pagare ai Birmani, furono un disastro per l'economia dei Siamesi, anche per le deportazioni che avevano lasciato Ayutthaya con pochissima forza lavoro.\nNel novembre del 1581 Bayinnaung mor\u00ec ed in pochi anni si disfece l'immenso impero. Nel 1584 Naresuan proclam\u00f2 l'indipendenza di Ayutthaya e guid\u00f2 un esercito a Pegu, ma fu costretto a ritirarsi. Le truppe che lo inseguirono furono sconfitte e negli anni successivi molti tentativi birmani di riprendere il controllo di Ayutthaya furono respinti. Nel 1590 mor\u00ec Maha Thammaracha e gli succedette Naresuan. Phitsanulok e altre citt\u00e0 del nord furono fatte evacuare e rimasero deserte diversi anni per scoraggiare nuovi attacchi di Pegu. Ebbe cos\u00ec fine il titolo di re di Sukhothai, che spettava all'erede al trono di Ayutthaya e al governatore di Phitsanulok. In un nuovo conflitto, decisiva fu la battaglia di Nong Sarai nei pressi di Suphanburi del 1592, quando Naresuan uccise in un duello in groppa agli elefanti l'erede al trono birmano, costringendo l'esercito rivale a ritirarsi. Dopo questo evento, i Birmani sarebbero rimasti lontani dal Siam per lungo tempo.\nIn quegli anni Naresuan guid\u00f2 la rinascita di Ayutthaya, espanse notevolmente il territorio e ottenne il riconoscimento dell'imperatore cinese. Fece deportare molti prigionieri e ripopol\u00f2 le citt\u00e0 siamesi. Favor\u00ec lo sviluppo dei commerci con Portoghesi e Spagnoli. A tutto il 1604, il Siam aveva costretto al vassallaggio la Cambogia ed il Regno Lanna, conquistato tutti i territori birmani nella penisola malese e quelli tradizionalmente dei Mon, compresa Pegu. Aveva inoltre assoggettato 3 dei 19 principati degli Shan, mentre gli altri avevano proclamato la propria indipendenza dalla Birmania. Il nuovo re birmano Nyaungyan Min rifond\u00f2 ad Ava la Dinastia Toungoo ed inizi\u00f2 una serie di campagne che gli avrebbero permesso di riprendere buona parte dei territori perduti. Sped\u00ec le sue truppe a riconquistare i principati Shan e Naresuan giunse a nord alla testa di un grosso esercito per affrontarle, ma cadde malato e mor\u00ec il 25 aprile 1605. Dopo la morte di Naresuan, le truppe di Ava riconquistarono la Bassa Birmania e buona parte dei territori persi nella penisola malese e a nord, compresa Lanna. Dopo qualche anno i Khmer trasferirono la capitale a Oudong e si allearono in funzione antisiamese con i Vietnamiti, che iniziarono una lenta penetrazione in territorio cambogiano.\nPeriodo di maggiore splendore.\nIl XVII secolo fu un periodo di grande prosperit\u00e0 per Ayutthaya, favorita dai pochi conflitti militari e dal grande aumento dei traffici con nuovi interlocutori commerciali. Le grandi guerre del secolo precedente avevano esasperato le popolazioni e le grandi citt\u00e0 si erano dotate di fortificazioni in gradi di resistere ai bombardamenti; molti soldati vennero reimpiegati in altri settori della societ\u00e0. Le energie furono quindi concentrate sulla ricostruzione delle economie e in quegli anni i Siamesi allacciarono nuovi rapporti commerciali con le fiorenti economie promosse dai Safavidi in Persia e dai Moghul in India, con gli Olandesi che avevano preso il controllo dello stretto di Malacca e con i Giapponesi, riunificati da Tokugawa Ieyasu dopo un lungo periodo di guerre civili. Ayutthaya vide in quegli anni l'insediamento in citt\u00e0 di nuove comunit\u00e0 di forestieri dediti agli affari, alle arti, alla politica e ad altri settori della vita sociale; molti di essi arrivarono a ricoprire incarichi di primaria importanza anche a livello governativo. Con la fine delle guerre, Ayutthaya si arricch\u00ec come porto di collegamento tra Oriente e Occidente; i prodotti siamesi sul mercato erano limitati, ma la citt\u00e0 garantiva lo scambio di merci al riparo dalle incursioni dei pirati e libero dalle influenze politiche delle potenze europee.\nDurante il regno di Narai (dal 1656 al 1688), il Siam conobbe il periodo di maggiore splendore della sua storia. Conosciuto come uno dei grandi re del Paese, Narai svilupp\u00f2 ulteriormente gli scambi commerciali e diplomatici con l'Occidente, in particolar modo con Britannici, Persiani e Francesi, che contribuirono ad arricchire il regno e a fare di Ayutthaya il crocevia del commercio nella regione. Promosse le arti ed accolse a corte un gran numero di importanti scrittori e poeti in un periodo dorato per la letteratura siamese. Durante il suo regno vi furono le prime ambasciate siamesi in Europa; ricorse all'aiuto militare della Francia per contrastare le crescenti ingerenze degli Olandesi nell'economia e nella politica, che destavano preoccupazioni. Fu anche un periodo di apertura alle culture e alle religioni, i Francesi inviarono importanti missioni cattoliche e inaugurarono un seminario ad Ayutthaya. L'ambasciatore e missionario francese Guy Tachard descrisse con stupore le magnificenze di corte trovate durante la sua visita in Siam. L'accoglienza riservata da Narai illuse i missionari sciiti Persiani e cattolici Francesi di poterlo convertire. La crescente influenza militare francese e il rischio della sua conversione gli attirarono il malumore dell'aristocrazia e della \"sangha\".\nUltima dinastia e caduta di Ayutthaya.\nAlla morte di Narai, nel 1688 il cortigiano Phetracha usurp\u00f2 il trono e fece allontanare dal Siam tutti gli stranieri ad eccezione dei missionari; tale chiusura sarebbe rimasta effettiva fino alla prima met\u00e0 dell'Ottocento. La perdita dei commerci con l'Occidente fu parzialmente compensata dall'aumento degli scambi con gli Stati del sud e in questo periodo crebbe l'immigrazione cinese. La possibilit\u00e0 di arricchirsi era comunque riservata quasi solo ai nobili e molti popolani si fecero monaci, il cui status sociale era elevato; i monasteri inoltre accoglievano tutti con poche discriminazioni. Il buddhismo divenne sempre pi\u00f9 importante anche a corte e l'ultimo periodo di splendore di Ayutthaya corrispose al regno di Borommakot (1732-1758), che fece costruire grandi templi ed acquis\u00ec fama internazionale come patrono della fede. Fiorirono le arti e l'economia in un periodo che vide aumentare l'importanza e i privilegi dell'aristocrazia cittadina. Alla prosperit\u00e0 socio-economica non si accompagn\u00f2 l'ammodernamento delle forze armate, che a lungo non avevano combattuto alcuna guerra. I principali sforzi degli ultimi regni furono destinati allo sviluppo del commercio, fu quindi sempre pi\u00f9 difficile reperire soldati e l'esercito pot\u00e9 contare su un numero decrescente di truppe.\nI fasti in cui la corte e l'aristocrazia si erano adagiate avevano portato all'assopimento dello spirito guerriero e fu una sorpresa l'attacco dei Birmani, con i quali negli ultimi 150 anni vi era stata la pace. Questi erano guidati dalla nuova aggressiva dinastia Konbaung, il cui capo-stipite Alaungpaya invase il Siam e pose sotto assedio la capitale nel 1760 senza aver trovato opposizione consistente durante la marcia. L'attacco fu respinto ma dimostr\u00f2 l'inadeguatezza delle forze siamesi, aggravata dalle lotte interne dell'aristocrazia e dall'inconsistente contributo dei regni vassalli. Venne a mancare il sentimento unitario necessario per affrontare i Birmani, che tra il 1763 ed il 1764 ripresero il controllo di Lanna, Luang Prabang e del Tenasserim. Il nuovo attacco fu fatale ad Ayutthaya, che capitol\u00f2 dopo un lungo assedio il 7 aprile del 1767. I Birmani entrarono in citt\u00e0 e si lasciarono andare ad ogni sorta di barbarie. Gli annali di Ayutthaya, i manoscritti contenenti le antiche leggi ed i testi sacri furono portati via o dati alle fiamme. Furono incendiati e distrutti gli edifici e deportata ad Ava buona parte della popolazione, tra cui circa membri della famiglia reale; il re trov\u00f2 la morte mentre fuggiva. Ayutthaya fu abbandonata e invasa dalla giungla, ma anche altre citt\u00e0 siamesi subirono danni enormi. Il tragico evento provoc\u00f2 il risveglio del militarismo e, a lungo termine, la formazione di un nuovo ordine sociale e la crescita dell'economia di mercato.\nRegno di Thonburi.\nRiunificazione del Paese.\nCon la distruzione di Ayutthaya, le truppe birmane dovettero rientrare in patria per fronteggiare un'invasione cinese a nord, lasciando presso Ayutthaya una guarnigione. Il Siam si spacc\u00f2 in sei parti controllate da locali signori della guerra. Uno di questi era Taksin, generale siamese di origine cinese che aveva rotto l'assedio di Ayutthaya e si era rifugiato con la sua guardia cinese nella zona costiera ad est. Dopo aver radunato un buon numero di combattenti e sottomesso i governatori locali, verso la fine del 1767 con una flotta risal\u00ec il Chao Phraya e cacci\u00f2 i Birmani. Fu acclamato re del Siam dai suoi uomini e stabil\u00ec la nuova capitale a Thonburi. Nei mesi successivi riunific\u00f2 il Paese con il contributo dei generali Thong Duang e Bunma, due fratelli la cui famiglia faceva parte dell'aristocrazia di Ayutthaya. Negli anni successivi furono respinte invasioni birmane e fu ripreso il controllo di Lanna, le cui citt\u00e0 si erano spopolate durante le invasioni dell'ultimo decennio.\nTaksin diede quindi inizio a una politica di espansionismo, furono sottomessi alcuni sultanati malesi, la Cambogia e i regni laotiani di Champasak, Vientiane e Luang Prabang. Il territorio sotto il suo controllo divenne pi\u00f9 grande di quello di Ayutthaya prima della capitolazione. Con la sottomissione dei regni laotiani, nel 1779 i territori del nord-est conosciuti oggi come Isan furono annessi al Siam. Tra i tesori depredati a Vientiane vi fu il Buddha di Smeraldo, che \u00e8 diventato simbolo della monarchia thai. Taksin favor\u00ec l'immigrazione cinese per ravvivare la stagnante economia e riprese gli scambi commerciali con Britannici, Olandesi e soprattutto con l'Impero cinese, che nel 1772 riconobbe ufficialmente il Regno di Thonburi. I nuovi rapporti commerciali instaurati con la Cina cambiarono il volto dell'economia, in particolare furono molte le imprese e la manovalanza cinese che iniziarono a trasferirsi in Siam.\nTaksin cre\u00f2 un regime militarista accentrando su di s\u00e9 il potere, anche quello ecclesiastico, e distribu\u00ec le pi\u00f9 alte cariche di Stato a uomini di fiducia, escludendo molti dei nobili superstiti di Ayutthaya. Il malcontento dei nobili si aggiunse a quello dei vertici dell'esercito, irritati per il rigido controllo a cui furono sottoposti, e sfoci\u00f2 nel colpo di Stato del 1782. Quando Thong Duang venne a sapere del colpo di Stato, si trovava a combattere in Cambogia. Lasci\u00f2 il comando dell'esercito al fratello Bunma, si precipit\u00f2 a Thonburi alla testa di un'armata e restaur\u00f2 la pace, eseguendo arresti e punendo gli autori del colpo di Stato. Secondo le fonti locali, il generale fece decapitare Taksin il 6 aprile del 1782 e si fece incoronare re, dando inizio alla dinastia Chakri che tuttora regna in Thailandia. Avrebbe in seguito preso i nomi regali Buddha Yodfa Chulaloke e Rama I.\nIl periodo di Rattanakosin.\nSplendore dei primi regni di Bangkok.\nRama I spost\u00f2 la capitale sulla riva opposta del fiume, fece scavare un fossato difensivo e cre\u00f2 l'isola di Rattanakosin, il nucleo attorno al quale si sarebbe poi sviluppata l'odierna Bangkok e che diede il nome al nuovo Regno di Rattanakosin. Fu reintrodotto lo splendore classico di Ayutthaya, molto diverso dallo spartano militarismo voluto da Taksin. Fu recuperato quanto si era salvato dalla distruzione di Ayutthaya (monumenti, oggetti sacri, manoscritti) e portato nei maestosi palazzi che adornarono la nuova capitale, su tutti il Grande Palazzo Reale. L'apparato militare ebbe un'importanza centrale, furono rafforzati i confini a nord-ovest respingendo nuove invasioni birmane che si ripeterono fino al 1804 e fu riedificata Chiang Mai. Fu riaffermata la \"suzerainet\u00e9\" sulla Cambogia e sui regni laotiani e fu esercitato un controllo pi\u00f9 diretto sui possedimenti nella penisola malese. Per tutti questi territori fu reintrodotto un vecchio sistema di tassazione che riforn\u00ec Bangkok di prodotti da esportare in Cina. Molti degli abitanti delle zone sottomesse furono deportati in Siam come forza lavoro.\nRama I autorizz\u00f2 la revisione dei sacri testi Tripitaka e periodici controlli sui monaci. Attribu\u00ec a s\u00e9 il ruolo di guida della fede ispirandosi a re Borommakot. Ristruttur\u00f2 la burocrazia, affidando gli incarichi pi\u00f9 importanti dell'amministrazione statale e delle lontane province a personaggi fidati. Al pari di Taksin favor\u00ec l'immigrazione dei Cinesi, che progressivamente cambiarono l'aspetto dell'economia nazionale con la loro esperienza negli affari e la grande professionalit\u00e0, dando inizio in Siam all'economia di mercato. L'imponente mole di affari sviluppatasi arricch\u00ec le casse dello Stato e il governo applic\u00f2 un regime di tassazione privilegiato per la nuova classe di commercianti, primo abbozzo di borghesia siamese. L'immigrazione dei cinesi sarebbe continuata anche nei decenni successivi e si stima che nel 1850 erano .\nDurante il regno di Rama III si registrarono alcuni conflitti significativi. Nel 1826 vi fu la ribellione del re di Vientiane Anuvong, che si concluse nel dicembre del 1828 con la distruzione della capitale, la deportazione di diverse centinaia di migliaia di laotiani nelle zone disabitate dell'Isan e l'annessione al Siam del Regno di Vientiane. Vi furono quindi due conflitti con il Vietnam tra il 1831 ed il 1845 per il controllo della Cambogia, che dal 1812 era tornata sotto la sfera d'influenza vietnamita, nei quali entrambe le volte i siamesi furono sconfitti. Dopo che avevano iniziato la colonizzazione di Birmania e Malesia, nel 1826 i britannici stipularono con Rama III il trattato Burney, accordandosi sul confine thai malese e su nuovi scambi commerciali. Fu la riapertura del Siam all'Occidente dai tempi di Narai.\nMinaccia del colonialismo e modernizzazione.\nDurante il XIX secolo, l'espansionismo europeo fu la pi\u00f9 grande minaccia per la sopravvivenza del Paese, che fu l'unico del Sud-est asiatico a rimanere indipendente, diventando uno Stato cuscinetto tra i possedimenti francesi e britannici.\nConquiste britanniche.\nDopo aver conquistato l'intero subcontinente indiano, i britannici entrarono in attrito con i belligeranti birmani e nel 1824 scoppi\u00f2 la prima delle tre guerre anglo-birmane, che si sarebbero concluse nel 1886 con altrettante vittorie degli europei. I territori birmani confluirono nell'Impero anglo-indiano, fondato nel 1858. Il primo insediamento dei britannici in Malesia risale invece al 1786, quando il sultano di Kedah concesse loro Penang in cambio della protezione da thai e birmani. Si aggiunsero quindi Singapore e altri territori che andarono a formare la colonia degli Stabilimenti dello Stretto nel 1826. Quello stesso anno i siamesi si allearono con i britannici, fornendo appoggio logistico nella prima guerra anglo-birmana.\nRama IV.\nLa crescente influenza inglese fu anche riconosciuta in campo commerciale nel 1856 con la firma di re Rama IV (regno dal 1851 al 1868) del trattato Bowring, che liberalizzava definitivamente il commercio in Siam ai britannici, ai cui cittadini venivano inoltre garantiti i diritti di extraterritorialit\u00e0. L'esonimo Siam, con cui il Paese era comunemente denominato dagli europei fin dal XVII secolo, dopo il trattato di Bowring entr\u00f2 nell'uso ufficiale nei documenti di Stato sottoscritti con le potenze straniere. Simili trattati furono in seguito firmati con altri Paesi occidentali e l'economia ebbe grande slancio, con l'arrivo di un numero crescente di navi mercantili e con l'ammontare degli scambi commerciali che fu quasi raddoppiato tra il 1850 e il 1868.\nLa corte di Bangkok si rese conto dell'inferiorit\u00e0 siamese rispetto ai britannici, che avevano trionfato contro i birmani e nelle guerre dell'oppio contro la Cina. Rama IV inizi\u00f2 quindi la modernizzazione del Paese, convinto che fosse necessaria anche per mantenere l'indipendenza. Diffuse le grandi scoperte scientifiche e tecnologiche dell'Occidente, con grandi benefici per l'economia. Tra le varie riforme che attu\u00f2 vi furono quelle relative al clero, l'abolizione di usanze medievali, la garanzia di nuovi diritti alle donne, l'introduzione della stampa e di sistemi educativi occidentali. Grazie al suo operato, \u00e8 considerato in Siam uno dei pi\u00f9 grandi re e il \"Padre della Scienza e della Tecnologia\".\nConquiste francesi.\nL'infiltrazione militare francese in Vietnam ebbe inizio alla fine del 1857 e si concluse nel 1884 con la conquista dell'intero Paese, mentre la maggior parte della Cambogia fu occupata nel 1867 in seguito agli accordi sottoscritti con Rama IV, che riconobbero i diritti siamesi sulla parte occidentale. Nel 1887 furono inserite nella neonata Indocina francese le aree della regione in mano ai francesi, che in quel periodo iniziarono ad infiltrarsi nel territorio laotiano sostenendo il diritto vietnamita di \"suzerainet\u00e9\" su tale territorio. Minacciato alle frontiere orientali, il Siam non volle cedere alle richieste francesi e vide nell'alleanza con i britannici una garanzia per preservare l'indipendenza.\nCon lo scoppio della guerra franco-siamese, il 13 luglio 1893 due navi da guerra francesi forzarono i blocchi alle foci del Chao Phraya, giunsero a Bangkok e puntarono i cannoni sul Grande Palazzo Reale. In tal modo, Rama V fu costretto a cedere ai colonialisti il controllo dei vasti territori laotiani ad est del Mekong. Le speranze siamesi di un aiuto britannico erano state frustrate dai nuovi rapporti diplomatici tra britannici e francesi in funzione anti-prussiana. I britannici ottennero comunque la garanzia che il Siam avrebbe conservato l'indipendenza e l'integrit\u00e0 territoriale. Nel 1904, le due potenze europee siglarono l'Entente Cordiale, con cui posero fine alle dispute sulle rispettive colonie in Africa e Asia. Quello stesso anno, i siamesi cedettero ai francesi vaste zone storicamente laotiane ad ovest del Mekong e nel 1907 i possedimenti cambogiani rimasti. In cambio del ruolo avuto nelle controversie franco-siamesi, i britannici ottennero nel 1893 la rinuncia siamese ad ogni rivendicazione sui territori shan a nord e nel 1909 un'analoga rinuncia riguardante i territori di frontiera tra Siam e sultanati malesi.\nRama V.\nMalgrado le concessioni che dovette fare ai colonialisti europei, anche Rama V \u00e8 considerato uno dei pi\u00f9 grandi re thai per aver preservato l'indipendenza del Paese e per le importanti riforme che attu\u00f2. Educato da un'istitutrice britannica, prosegu\u00ec l'opera di modernizzazione del Paese e fu il primo monarca thai a compiere viaggi in Europa. Nei primi anni di regno accentr\u00f2 su di s\u00e9 il potere, con l'aiuto dei molti fratelli, mettendo in disparte l'aristocrazia che nei decenni precedenti aveva assunto eccessiva importanza. Riform\u00f2 radicalmente l'amministrazione, scegliendone i dirigenti, e mosse i primi passi verso la centralizzazione dello Stato con l'istituzione dei \"monthon\", suddivisioni politico-amministrative governate da speciali commissari nominati dal monarca i quali gradualmente sostituirono i vecchi governatori provinciali e i sovrani tributari locali, entrambi tradizionalmente al potere per aver ereditato la carica.\nIntrodusse nuovi sistemi educativi e legislativi di stile europeo e nel 1905 dichiar\u00f2 illegale la schiavit\u00f9, pratica che rendeva il Siam agli occhi degli europei uno Stato retrogrado. Furono riorganizzate le forze armate. Fece costruire importanti infrastrutture, tra cui la prima ferrovia, e fece cambiare l'aspetto architettonico della capitale assumendo tecnici italiani. La fitta giungla che copriva la maggior parte del Paese aveva favorito la diffusione di malattie e la densit\u00e0 della popolazione era stata tra le pi\u00f9 basse della regione. Agli inizi del XX secolo furono prese misure adeguate per il controllo delle epidemie come il colera e il vaiolo e la popolazione crebbe sensibilmente. Ulteriore slancio avrebbe avuto la crescita demografica con la lotta alla malaria e ad altre febbri tropicali dopo la seconda guerra mondiale. Con i trattati internazionali sottoscritti da Rama V, furono fissati i confini definitivi che tuttora delimitano la Thailandia.\nRama VI.\nIl successore di Chulalongkorn fu il figlio Vajiravudh (Rama VI), il cui regno fu caratterizzato da ingenti spese di Stato che aggravarono il deficit nazionale gi\u00e0 provato dalle spese di Rama V per modernizzare il Siam. Ide\u00f2 il motto \"nazione, religione, monarchia\" per promuovere una sua estrema forma di nazionalismo, con la quale invit\u00f2 i membri dell'\u00e9lite dell'etnia thai a essere uniti e difendere le tradizioni, in particolare in opposizione all'ormai folta comunit\u00e0 cinese, i cui esponenti pi\u00f9 facoltosi da decenni controllavano gran parte delle maggiori aziende private del Paese. Fond\u00f2 il Corpo d'armata della tigre selvaggia, un'imponente unit\u00e0 paramilitare il cui prestigio gli inimic\u00f2 diversi settori dell'esercito. Tra le sue maggiori apprensioni vi erano i possibili nuovi conflitti con Francia e Regno Unito, e fu questo uno dei principali motivi per cui il 22 Luglio 1917 il Siam si un\u00ec alle forze alleate della prima guerra mondiale dichiarando guerra all'impero Austro-Ungarico e all'impero Tedesco. Il contributo siamese al conflitto fu limitato, ma il Paese si garant\u00ec un posto al tavolo delle nazioni vincitrici con l'intento di ottenere una revisione dei trattati ineguali che avevano definito le cessioni territoriali a francesi e britannici di qualche anno prima.\nFine della monarchia assoluta e avvento dei militari al potere.\nNei primi decenni del XX secolo, molti giovani thai studiarono all'estero, ed emerse una piccola \"\u00e9lite\" istruita in occidente con idee tradizionali. Nel febbraio 1927 a Parigi, sette studenti thai, tra i quali figurava il ventiseienne Pridi Banomyong, iniziarono a programmare il sovvertimento del regime assolutista monarchico. Tornati in Siam diffusero i loro piani tra gli ufficiali militari e i funzionari civili, organizzandosi segretamente nel partito Khana Ratsadon. Il successo del loro progetto fu dovuto soprattutto all'emergenza economica che il Paese attraversava da anni, derivata dalle enormi spese sostenute per modernizzare lo Stato durante i regni di Rama V e Rama VI e aggravatasi con la crisi globale dovuta alla grande depressione del 1929. Il nuovo sovrano Rama VII si era trovato costretto a ridurre gli effettivi delle forze armate e le spese ad esse relative, provocando crescente malumore nei vertici militari. Il 24 giugno 1932 ebbe luogo il colpo di Stato incruento conosciuto come \"rivoluzione del 1932\", che port\u00f2 alla fine della monarchia assoluta e inaugur\u00f2 l'era costituzionale thailandese.\nAveva cos\u00ec termine il Regno di Rattanakosin ed iniziava la monarchia costituzionale del Regno del Siam. Gi\u00e0 nel 1912 era stato sventato un analogo colpo di Stato da parte di un gruppo di giovani ufficiali scarsamente organizzati. La monarchia fu subito relegata a svolgere attivit\u00e0 puramente formali o celebrative. Re Rama VII Prajadhipok inizialmente accett\u00f2 la situazione e, dopo il tentativo fallito di ripristinare il potere regale da parte dei monarchici con la ribellione Boworadet nell'ottobre 1933, al quale si era dichiarato estraneo, si rec\u00f2 all'estero per cure mediche. Stabilitosi in Inghilterra, dopo che il governo di Bangkok respinse le sue richieste di riforma scelse di restare in esilio e non ritorn\u00f2 mai pi\u00f9 in patria. Il 2 marzo 1935 abdic\u00f2, dichiarando che era disponibile a cedere i poteri al popolo ma non a un individuo o gruppo che li utilizzasse in maniera autocratica. Il giorno stesso dell'abdicazione, il governo proclam\u00f2 re il suo nipote decenne Ananda Mahidol, che si trovava a studiare in Svizzera e giunse in Thailandia solo tre anni dopo.\nNel decennio successivo, la fazione militare del regime, guidata da Plaek Phibunsongkhram, e quella civile, guidata da Banomyong, entrarono in conflitto. Gli aspetti di nazionalismo e militarismo ebbero il sopravvento con la nomina a primo ministro nel dicembre 1938 di Phibunsongkhram, conosciuto come \"Phibun\", che negli anni successivi esercit\u00f2 il potere in modo dittatoriale, prendendo a modello i regimi nazi-fascisti europei. Tra le sue iniziative vi furono il ridimensionamento della ricca comunit\u00e0 cinese nel Paese e l'aumento della thaificazione, il processo di assimilazione culturale delle minoranze etniche. L'esonimo Siam, considerato di origine cinese, fu sostituito nel 1939 da \"Prathet Thai\" (equivalente a Thailandia). Phibun mise in atto le sue mire espansionistiche per l'unificazione di tutti i popoli tai sotto un unico Stato; nel 1940 diede il via alla guerra franco-thailandese nella quale, grazie all'aiuto giapponese, alla Thailandia furono riconosciuti territori laotiani e cambogiani ceduti durante il regno di Rama V.\nNel 1941, dopo l'invasione giapponese della Thailandia, Phibun entr\u00f2 a fianco del Giappone nella guerra del Pacifico. L'avanzata giapponese nel Sud-est asiatico procur\u00f2 alla Thailandia nel 1943 l'annessione di altri territori in Birmania e Malesia solo quando le sorti del conflitto avevano iniziato a volgere in favore degli Alleati. Si era intanto sviluppato in Thailandia e all'estero il movimento di liberazione anti-giapponese Seri Thai, guidato in patria da Banomyong, che contribu\u00ec all'estromissione di Phibun dal governo nel 1944. L'occupazione giapponese si rivel\u00f2 sempre pi\u00f9 oppressiva per i thai e Bangkok dovette sottostare a circa bombardamenti. Subito dopo la fine del conflitto, nel settembre 1945 il Paese fu rinominato Siam.\nGuerra fredda e brevi periodi di democrazia.\nCon l'uscita di scena di Phibun torn\u00f2 al potere Pridi Banomyong, che era stato reggente di Rama VIII e si era rifiutato di firmare le dichiarazioni di guerra rendendole anti-costituzionali. Dopo la fine del conflitto si entr\u00f2 in una nuova fase politica nella storia del Paese, in cui per la prima volta il governo era affidato a dei civili, anzich\u00e9 al re o ai militari come in passato. Nell'immediato dopoguerra, Pridi Banomyong sostenne i movimenti anti-colonialisti del Sud-est asiatico che lottavano per l'indipendenza: una presa di posizione che gli avrebbe inimicato le Potenze occidentali entrate nella guerra fredda contro l'Unione Sovietica. Il 24 marzo 1946 Pridi fu posto a capo del governo, fu promulgata una nuova Costituzione, introdotto il bicameralismo e furono fondati i primi partiti liberi dall'influenza militare nel Paese.\nIl successivo 9 giugno, il giovane re Ananda Mahidol fu trovato morto nel suo letto in circostanze rimaste avvolte dal mistero. Quello stesso giorno fu nominato re Bhumibol Adulyadej (Rama IX), fratello minore di Ananda Mahidol. L'evento danneggi\u00f2 il prestigio di Pridi, che si era dimesso dalla carica di reggente nel dicembre precedente. Si diffuse il sospetto che fosse il mandante del regicidio, alimentato dai conservatori filo-americani del Seri Thai, sempre convinti che Pridi fosse un comunista. Il 23 agosto rassegn\u00f2 le dimissioni e le lotte che si erano innescate tra le fazioni politiche del Seri Thai nel dopoguerra favorirono il ritorno al potere dei militari. Nell'ottobre del 1946 fu ufficializzato il ritorno ai francesi dei territori cambogiani e laotiani ottenuti dai thai nel 1941. Ai negoziati di pace la posizione della Thailandia fu sostenuta dagli Stati Uniti, che la scelsero come base per la lotta al comunismo nella regione.\nPhibun riemerse sulla scena politica come il baluardo contro l'avanzata del comunismo in Siam. In quegli anni gli Stati Uniti estesero enormemente la propria influenza sul Paese con ingenti aiuti economici e militari, preoccupati per il crescente successo dei comunisti nella regione, in particolare nel Vietnam. Il colpo di Stato del 1947 pose fine alla prima vera esperienza democratica per i thai e vide il ritorno ai vertici dell'esercito di Phibun, che l'8 aprile 1948 fu nominato di nuovo primo ministro. Il 24 marzo 1949 l'Assemblea Costituente firm\u00f2 ufficialmente la ridenominazione Thailandia, la risoluzione fu annunciata via radio il successivo 11 maggio.\nLa definitiva svolta filo-americana si ebbe dopo la presa del potere dei comunisti in Cina del 1949 ed il generale sviluppo del movimento comunista in Indocina, quando gli americani sciolsero le ultime riserve e iniziarono a fornire alla Thailandia maggiori quantit\u00e0 di armi. La conseguenza fu una minore influenza dei civili sulle scelte di governo e una maggiore repressione delle opposizioni interne. Qualche anno dopo ebbe inizio il declino di Phibun e l'ascesa del capo dell'esercito Sarit Thanarat, aiutato dallo US Army; Phibun cerc\u00f2 di riprendere l'egemonia aprendo alla democrazia e, segretamente, alla Cina di Mao, prendendo le distanze dagli Stati Uniti. Il nuovo corso fece presa sull'elettorato e gli permise di vincere le elezioni del febbraio 1957, ma nel frattempo era cresciuto il potere di Sarit, il cui colpo di Stato del successivo settembre pose fine alla carriera di Phibun, che fu mandato in esilio.\nMalgrado i timori iniziali degli americani, l'egemonia di Thanarat vide un ulteriore avvicinamento del Paese agli Stati Uniti nonch\u00e9 il ritorno della monarchia Chakri a una posizione di potere, re Bhumibol Adulyadej e l'intera casa reale conseguirono notevoli vantaggi, recuperando gran parte dei privilegi perduti nel 1932. Dopo essersi fatto nominare primo ministro con il nuovo golpe del 1958, Thanarat promosse lo sviluppo economico del Paese in accordo con gli statunitensi e la sua dittatura esercit\u00f2 sulle opposizioni una repressione senza precedenti.\nIn questo periodo lo sviluppo economico fu accompagnato da ingenti investimenti dall'estero e, tra i vari fenomeni che si registrarono, vi furono un enorme incremento demografico e l'urbanesimo (in particolare furono molti i thai che si trasferirono a Bangkok), nonch\u00e9 un notevole aumento della prostituzione e del consumo di stupefacenti. Si venne a creare una consistente classe media ed ebbe grande sviluppo l'istruzione pubblica, con la formazione di una generazione di studenti aperti e informati sulla politica e sull'economia. Con lo scoppio della guerra del Vietnam, Thanarat forn\u00ec supporto militare e logistico agli americani, ai quali concesse l'uso delle basi aeree del nord-est per i bombardamenti del Vietnam. Alla sua morte, avvenuta nel 1963, emerse quanto fosse corrotto e gli enormi capitali che aveva accumulato.\nI traguardi raggiunti dalla sua politica economica lo avevano reso popolare e al suo posto prese il potere il suo vice, il generale Thanom Kittikachorn, che ne continu\u00f2 la politica filo-americana e anti-comunista. La durezza della repressione e la grave corruzione che caratterizzarono i suoi governi alimentarono il pubblico malcontento. La tensione crebbe e vennero organizzate imponenti dimostrazioni anti-governative. La rivolta studentesca del 1973 pose fine alla sua egemonia politica; al termine di tre giorni di scontri tra le forze dell'ordine e un numero enorme di dimostranti fu costretto dal re Rama IX a rassegnare le dimissioni e ad andare in esilio.\nEbbe inizio un nuovo periodo democratico per il Paese, con gli alti gradi dell'esercito confinati ai margini della formazione governativa. Nei tre anni successivi si alternarono diversi governi e i contrasti nati tra le varie fazioni civili della politica crearono i presupposti per un nuovo colpo di Stato militare. La fine dalla guerra del Vietnam nell'aprile del 1975 decret\u00f2 il trionfo dei comunisti in Vietnam, Laos e Cambogia e molti temettero che il prossimo obiettivo dei comunisti fosse quello di conquistare il potere in Thailandia. Al clima di tensione contribuirono le incerte condizioni economiche del Paese; gli scioperi e le grandi dimostrazioni popolari del gennaio del 1976 costrinsero il governo ad accettare le richieste dei sindacati, tra le veementi proteste dei gruppi pi\u00f9 radicali delle destre.\nIl colpo di Stato militare ebbe luogo il 6 ottobre 1976, poche ore dopo il massacro dell'Universit\u00e0 Thammasat perpetrato a Bangkok da reparti di polizia e formazioni paramilitari ai danni di studenti e operai che protestavano per il ritorno, orchestrato dall'esercito, di Kittikachorn dall'esilio. Con la fine della breve esperienza democratica cominci\u00f2 una nuova stagione di feroce repressione sulle opposizioni da parte dei militari e molti che avevano aderito alle proteste si unirono alla guerriglia guidata dal Partito Comunista della Thailandia. Il generale Kriangsak Chomanan, che era stato l'ispiratore del colpo di Stato del 6 ottobre, si fece eleggere primo ministro con il nuovo colpo di Stato del 1977.\nConsolidamento del potere dei militari.\nI diversi colpi di Stato e i prolungati periodi di legge marziale indebolirono il sistema parlamentare e lo posero sotto il controllo dei diversi regimi che si succedettero, con diciannove carte costituzionali e costituzioni promulgate tra il 1932 ed il 2015. Con il colpo di Stato del 1976, l'esercito rafforz\u00f2 il proprio potere pianificando il ritorno alla democrazia nel 1988. La nuova costituzione del 1978 diede maggiori poteri ai militari affidando al primo ministro il controllo effettivo sui due rami del Parlamento.\nNei tre anni da primo ministro, Kriangsak ebbe l'intuizione che per porre fine alla guerriglia era necessario venire a patti con la Cina, che armava e sovvenzionava i ribelli thai. Permise ai cinesi di transitare in Thailandia per portare rifornimenti ai loro alleati khmer rossi, impegnati nella guerra cambogiana-vietnamita, ottenendo in cambio il blocco degli aiuti cinesi alla guerriglia thai. Le elezioni che si tennero negli anni successivi videro prevalere il generale Prem Tinsulanonda, che diede un altro colpo alla guerriglia garantendone ai membri l'amnistia nel caso avessero deposto le armi. Dopo queste iniziative, la guerriglia stessa ed il Partito Comunista sparirono in breve dalla scena politica.\nLe prime vere libere elezioni dal colpo di Stato del 1976 si tennero nel 1988 e videro l'affermazione del partito di destra Nazione Thai, il cui leader Chatichai Choonhavan era un civile e fu nominato primo ministro. La corruzione che caratterizz\u00f2 il suo governo port\u00f2 al colpo di Stato militare del marzo 1991 e fu sostituito \"ad interim\" dal civile Anand Panyarachun. Le elezioni del 1992 portarono al governo del generale Suchinda Kraprayoon, la cui nomina fu duramente contestata dal popolo; le grandi dimostrazioni di protesta che seguirono furono represse nel sangue nel cosiddetto \"maggio nero\". Il regime fu costretto a indire libere elezioni in seguito alle quali si insedi\u00f2 un governo civile di coalizione guidato da Chuan Leekpai del conservatore Partito Democratico. Questa svolta port\u00f2 all'elaborazione della Costituzione entrata in vigore nel 1997, la prima stilata in Thailandia da un'assemblea costituente eletta dal popolo, tanto da essere stata considerata la \"Costituzione del popolo\" e la pi\u00f9 democratica fra quelle emanate sino ad allora. Un altro fattore che ebbe grande influenza sul Paese in questo periodo fu la crisi finanziaria asiatica di fine secolo.\nXXI secolo, nuovi soggetti politici e nuova repressione.\nA partire dagli inizi del XXI secolo, ha avuto un grande ruolo nella politica nazionale il magnate delle telecomunicazioni Thaksin Shinawatra, fondatore e leader del partito Thai Rak Thai. Eletto primo ministro nel 2001 e successivamente rieletto nel 2005 e 2006 con un margine amplissimo di voti, l'imprenditore di Chiang Mai divenne l'idolo delle classi pi\u00f9 disagiate per il populismo che caratterizz\u00f2 i suoi governi, riducendo ad esempio i costi per l'assistenza sanitaria o aiutando gli insolventi. Ebbe una sempre pi\u00f9 agguerrita opposizione per la sua gestione privatistica del potere. La sua politica fu tesa anche a intaccare gli interessi delle vecchie \u00e9lite di Bangkok legate ai militari e alla monarchia, consolidatesi negli anni settanta. L'opposizione fu messa ai margini del dibattito parlamentare, alleati di Thaksin furono inseriti in posti di comando nevralgici della polizia, dell'esercito, della commissione elettorale e della Corte costituzionale. Si cre\u00f2 una frattura tra la nuova e la vecchia classe politica, che avrebbe generato un drammatico conflitto ultradecennale anche tra la popolazione.\nLa sua carriera politica ebbe fine il 19 settembre 2006 con il colpo di Stato militare che sospese tutte le cariche di governo, del Parlamento e della Corte Costituzionale, aprendo una situazione di forte instabilit\u00e0. In seguito, la Corte Suprema di Bangkok gli avrebbe sequestrato buona parte del patrimonio accusandolo di essersi arricchito con la corruzione e il conflitto di interessi. Fu inoltre accusato di autoritarismo, tradimento, lesa maest\u00e0, di aver messo il bavaglio alla stampa e di aver svenduto beni nazionali a investitori stranieri. Inoltre, Amnesty International critic\u00f2 aspramente Thaksin per la sua guerra alla droga, nella quale le forze dell'ordine uccisero in modo extra-giudiziale migliaia di persone, e per aver usato eccessiva violenza nel sopprimere i moti separatisti islamici nel sud del Paese.\nNel periodo dopo il colpo di Stato i militari fecero un lavoro capillare per distruggere il potere di Thaksin. In particolare fu rifondata con membri scelti dai militari la Corte costituzionale, che negli anni successivi avrebbe svolto un ruolo determinante nel far cadere i governi vicini agli Shinawatra. Prima della sua rifondazione, un Consiglio costituzionale provvisorio decret\u00f2 la dissoluzione di Thai Rak Thai. I militari guidarono il paese fino alle elezioni del dicembre 2007, che portarono al potere il Partito del Potere Popolare (PPP), alleato di Thaksin, ma dopo otto mesi di proteste di piazza dei conservatori il primo ministro Samak Sundaravej fu costretto a dimettersi dalla Corte costituzionale con l'accusa di conflitto di interessi. Il suo vice Somchai Wongsawat, cognato di Thaksin, fu a sua volta deposto quando la Corte costituzionale disciolse il PPP per presunti brogli elettorali. Nel dicembre 2008 una parte dei parlamentari della coalizione che aveva formato l'esecutivo conflu\u00ec nell'opposizione, permettendo al segretario del conservatore Partito Democratico Abhisit Vejjajiva di riportare al governo una coalizione di partiti vicina alle forze armate, pur avendo perso le elezioni del 2007.\nNell'aprile e maggio del 2010, le manifestazioni ad oltranza nelle strade di Bangkok del Fronte Unito per la Democrazia contro la Dittatura, gruppo che appoggiava le politiche di Thaksin e che chiedeva nuove elezioni, furono soffocate dalle forze dell'ordine. Il bilancio degli scontri fu di 91 vittime. Nei mesi successivi, Abhisit fu osteggiato anche dagli ultra-nazionalisti delle \"camicie gialle\", che prima l'avevano appoggiato. Le elezioni del luglio 2011 videro il largo successo del Partito Pheu Thai guidato da Yingluck Shinawatra, sorella minore di Thaksin, che fu eletta primo ministro. Dopo alcuni mesi di dure proteste anti-governative, che ne chiedevano le dimissioni perch\u00e9 rappresentava gli interessi del fratello, nel maggio del 2014 Yingluck fu destituita dalla Corte costituzionale, accusata di \"abuso del potere politico a fini personali\". Il governo fu affidato \"ad interim\" a un altro membro del Pheu Thai e le proteste antigovernative proseguirono.\nQuello stesso mese, una giunta militare effettu\u00f2 un colpo di Stato dopo che 28 persone avevano perso la vita e 700 erano state ferite in scontri e attentati collegati alle proteste. La mattina del 23 maggio, il comandante in capo dell'esercito Prayut Chan-o-cha, guida del colpo di Stato, si auto-proclam\u00f2 primo ministro \"ad interim\". Nei cinque anni successivi, malgrado le pressioni internazionali per il ritorno alla democrazia, Prayut mantenne il controllo del governo senza fissare nuove elezioni ed esercit\u00f2 una forte repressione sull'opposizione legata agli Shinawatra.\nCon la morte di re Rama IX il 13 ottobre 2016, sal\u00ec al trono il figlio Vajiralongkorn (Rama X), che nei primi mesi di regno fu molto attivo politicamente allargando la sua sfera d'influenza nelle vicende interne thailandesi. L'imposizione dei suoi voleri alla giunta militare fu vista da alcuni osservatori come il tentativo di rafforzare il prestigio della monarchia nel Paese centralizzando il potere secondo uno stile di stampo assolutista, al contrario di quanto fece il padre nei rapporti con le varie giunte militari che guidarono la Thailandia durante il suo regno. Il 6 aprile 2017 Vajiralongkorn controfirm\u00f2 la nuova Costituzione (la 20\u00aa da quando fu introdotta la monarchia costituzionale nel 1932) che aument\u00f2 i poteri dei militari e della Corte costituzionale in ambito politico per prevenire il ritorno al potere di Thaksin Shinawatra e dei suoi alleati.\nDal canto suo, il re vide aumentare sensibilmente i propri privilegi, in particolare nel giugno del 2018 l'Agenzia della Propriet\u00e0 della Corona annunci\u00f2 che la propriet\u00e0 dei beni della Casa reale, fino ad allora considerati un patrimonio nazionale, era stata trasferita a Vajiralongkorn, che divent\u00f2 cos\u00ec uno dei sovrani pi\u00f9 ricchi del mondo. Le elezioni del 2019 si svolsero secondo quanto disposto dalla Costituzione, con i 250 membri del Senato scelti dalla giunta militare. Questa e altre circostanze maturate nel corso delle consultazioni sollevarono pesanti critiche contro la giunta. La coalizione guidata dal Partito Palang Pracharath organizzato dai militari e capeggiato da Prayut si assicur\u00f2 la maggioranza dei seggi anche alla Camera anche in virt\u00f9 del discutibile modo in cui vennero gestite da funzionari nominati dalla stessa giunta militare. Il nuovo Parlamento elesse Prayut primo ministro. Alle elezioni ebbe grande successo il Partito del Futuro Nuovo soprattutto tra i giovani, offrendo un'alternativa ai tradizionali partiti politici e ponendosi in conflitto con i militari al potere, ma fu disciolto il 21 febbraio 2020 con una sentenza della Corte costituzionale \nL'evento scaten\u00f2 la reazione popolare ed ebbero subito inizio una serie di manifestazioni anti-governative, le pi\u00f9 grandi dal colpo di Stato del 2014. Le richieste dei dimostranti furono lo scioglimento del Parlamento, la fine delle intimidazioni delle forze dell'ordine contro le opposizioni, profonde modifiche alla Costituzione e una radicale riforma della monarchia che prevedeva pesanti tagli ai privilegi del re, un evento senza precedenti nella storia del Paese. I dimostranti espressero inoltre la convinzione che il connubio tra le forze armate e la monarchia fosse un ostacolo da abbattere per avere una democrazia reale. Il governo di Prayut reag\u00ec emanando un severo stato di emergenza, nonch\u00e9 inviando le forze dell'ordine a disperdere le pacifiche manifestazioni. Il positivo impatto che ebbero le proteste su buona parte dell'opinione pubblica costrinsero per\u00f2 Prayut a promettere emendamenti alla Costituzione ma il movimento non lo ritenne credibile e le dimostrazioni proseguirono per diversi mesi."}
{"id": "26158", "revid": "1748167", "url": "https://it.wikipedia.org/wiki?curid=26158", "title": "Rivoluzioni di palazzo", "text": "Con rivoluzioni di palazzo si intende un periodo della storia della monarchia russa che va dalla morte di Pietro I il Grande nel 1725 fino all'incoronazione dello Zar che ripristina il potere della monarchia, Caterina II nel 1762.\nPietro cambia le regole di successione al trono dopo aver ucciso il proprio figlio Aleksey, che si era opposto alle riforme paterne ed era diventato la figura-guida dei gruppi pi\u00f9 conservatori. La nuova legge prevedeva che lo Zar potesse scegliere il suo successore, ma Pietro non riesce a fare questo prima della sua morte nel 1725. Nei dieci anni che seguono, l'assenza di chiare regole di successione lascia la monarchia aperta a intrighi, complotti, mosse e contromosse.\nComunque il fattore cruciale per ottenere il trono \u00e8 sempre il supporto della Guardia di Palazzo a Pietroburgo. Dopo la morte di Pietro sale al trono sua moglie, Caterina I. Alla sua morte, nel 1727, viene incoronato Zar Pietro II, nipote di Pietro I. Nel 1730 Pietro II muore di vaiolo e Anna Ivanovna, figlia di Ivan V, che \u00e8 stata co-reggente con Pietro sale al trono. La camarilla di nobili che mette Anna sul trono tenta di imporle numerose condizioni. Nella sua strenua lotta contro queste imposizioni Anna ha l'appoggio di altri nobili che temono l'evolversi dello stato in forma oligarchica.\nIn questo modo il principio autocratico continua ad avere una forte influenza malgrado le strenue lotte per il trono. Anna muore nel 1740 e un suo pronipote ancora minorenne viene proclamato Zar con il nome di Ivan VI. Dopo una serie di complotti questo viene rimpiazzato dalla figlia di Pietro I: Elisabetta (1741-1762). Durante il regno di Elisabetta, che ha in effetti maggior potere dei suoi predecessori, comincia ad emergere una cultura russa fortemente occidentalizzante. Tra gli eventi culturali di maggior rilevanza la fondazione dell'Universit\u00e0 di Mosca (1755) e dell'Accademia Russa di Belle Arti (1757) ed il primo eminente scienziato e studioso russo, Mikhail Lomonosov.\nDurante il regno dei successori di Pietro la Russia \u00e8 molto attiva nei giochi di potere dell'Europa. Dal 1726 al 1761 \u00e8 alleata con l'Austria contro l'Impero Ottomano, appoggiato, di norma, dalla Francia. Nella Guerra di Successione Polacca (1733-1735) la Russia e l'Austria bloccano il candidato francese al trono di Polonia. In una gravosa guerra con l'Impero Ottomano (1734 -1739), la Russia acquisisce il porto di Azov. Il pieno inserimento della Russia nelle vicende europee avviene durante la Guerra dei Sette Anni (1756-1763) che venne combattuta in tre continenti tra Gran Bretagna e Francia con numerosi alleati da ambo i lati. In questa guerra la Russia permane nella sua alleanza con l'Austria ma questa cambia campo e si allea con la Francia contro la Prussia. Nel 1760 le forze russe sono alle porte di Berlino. Fortunatamente per il regno di Prussia Elisabetta muore nel 1762 ed il suo successore Pietro III firma un'alleanza con la Prussia a causa della sua grande ammirazione per il re prussiano Federico il Grande.\nPietro III ha un breve ed impopolare regno. Bench\u00e9 fosse nipote di Pietro I, suo padre era duca di Holstein-Gottorp, cos\u00ec che Pietro III era stato allevato in un ambiente luterano. I Russi lo considerano un forestiero. Non nascondendo il suo disprezzo per tutto ci\u00f2 che \u00e8 russo Pietro III crea molto risentimento imponendo metodi di addestramento prussiani nell'esercito russo, attaccando la Chiesa ortodossa russa e privando la Russia di una vittoria militare stabilendo l'alleanza con la Prussia. Facendo leva sullo scontento e temendo per la sua posizione la moglie di Pietro, Caterina, depone il marito con un complotto di corte ed il suo amante Aleksey Orlov successivamente lo uccide. Cos\u00ec nel 1762 Caterina diventa Caterina II, imperatrice di Russia."}
{"id": "26160", "revid": "1310927", "url": "https://it.wikipedia.org/wiki?curid=26160", "title": "Quintana", "text": ""}
{"id": "26166", "revid": "339392", "url": "https://it.wikipedia.org/wiki?curid=26166", "title": "Marcus Clodius Pupienus Maximus", "text": ""}
{"id": "26168", "revid": "339392", "url": "https://it.wikipedia.org/wiki?curid=26168", "title": "Decius Caelius Calvinus Balbinus", "text": ""}
{"id": "26169", "revid": "339392", "url": "https://it.wikipedia.org/wiki?curid=26169", "title": "Decio Celio Calvino Balbino", "text": ""}
{"id": "26170", "revid": "125592228", "url": "https://it.wikipedia.org/wiki?curid=26170", "title": "Csi", "text": ""}
{"id": "26172", "revid": "339392", "url": "https://it.wikipedia.org/wiki?curid=26172", "title": "Decio Caelio Calvino Balbino", "text": ""}
{"id": "26178", "revid": "1987129", "url": "https://it.wikipedia.org/wiki?curid=26178", "title": "Fernand L\u00e9ger", "text": "Biografia.\nFiglio di un allevatore normanno, nel 1900 si trasferisce a Parigi, dove lavora in uno studio di architettura e studia alla Scuola di arti decorative. Nel 1911 espone al Salon des Ind\u00e9pendants il dipinto \"Nudi nella foresta\" (1909-1910). Quest'opera, assieme a quelle dei colleghi Robert Delaunay, Albert Gleizes, Henri Le Fauconnier, Jean Metzinger, tutte collocate nella sala 41 del Salon, scatena il dibattito e le polemiche che diffondono il termine di cubismo. L'evoluzione del suo stile risente del vivace clima artistico parigino: si ispira dapprima all'impressionismo e ai fauves (Monelli al Sole, 1907); quindi, dalla Cucitrice del 1909-1910, alle solide costruzioni figurative di Paul C\u00e9zanne, probabilmente gi\u00e0 sotto l'influsso di Georges Braque e Pablo Picasso.\nLa sua versione del cubismo \u00e8 caratterizzata dall'assunto che i tempi moderni sono segnati dal \"contrasto\". Nelle sue opere, che a differenza di quelle futuriste non indugiano in scene tipicamente moderniste, i contrasti generano vigorosi ritmi dinamici tramite il \"coordinamento simultaneo\" di linee, volumi e colori. Gi\u00e0 con la Donna in blu, presentata al Salon d'Automne del 1912, L\u00e9ger si spinge all'astrazione, dove pure si riconoscono ancora tracce di personaggi, nature morte, case e alberi. Questa ricerca raggiunge la maturazione risolutiva nel fitto ciclo dei Contrasti di forme (1913-1914).\nNell'agosto 1914, allo scoppio della prima guerra mondiale, L\u00e9ger \u00e8 richiamato alle armi. Rimane intossicato dai gas nella battaglia di Verdun. Durante la convalescenza rinnova le sue forme cubiste e si interessa al mondo popolare delle industrie e del lavoro: l'artista si trasforma in una sorta di \"costruttore\", il cui obiettivo non \u00e8 di realizzare un motore che funzioni, ma che obbedisca a leggi plastiche ed estetiche. In queste opere la presenza umana lascia spazio alle macchine, frutto del lavoro dell'uomo e della tecnologia e simbolo della civilt\u00e0 del nuovo secolo.\nIn questa concezione riecheggia uno dei capisaldi del futurismo, secondo cui la nuova arte doveva sostituire la poetica del soggetto e dell'introspezione decadente con la nuova filosofia dell'oggetto, esaltandone l'energia e il dinamismo. Alla fine della guerra, L\u00e9ger si occupa di pittura, composizioni murali, arazzi, mosaici, sculture, ceramiche; collabora a scenografie e a costumi di spettacoli teatrali; nel 1924 produce il film d'avanguardia \"Ballet m\u00e9canique\". Lavora anche per il balletto: suoi sono ad esempio costumi e scenografie di \"La cr\u00e9ation du monde\" di Darius Milhaud.\nIn questo periodo la semplificazione delle forme giunge alle sue estreme conseguenze: esse perdono ogni riferimento con la realt\u00e0 esterna e si trasformano in spazi uniformemente colorati e illuminati da una luce piena. La sua arte non \u00e8 una creazione spontanea o un'intuizione improvvisa; L\u00e9ger parte da una serie di disegni e progetti ed elabora delle varianti, prima di approdare alla versione definitiva.\nProprio mentre giunge alla completa dissoluzione delle forme, l'artista recupera la figura umana, non pi\u00f9 presenza reale o verosimile, ma passata anch'essa attraverso un processo di semplificazione geometrica. Il risultato \u00e8 di un rigoroso ascetismo, in cui gli oggetti perdono consistenza materiale per ridursi alla loro funzione simbolica. Cos\u00ec i personaggi sono del tutto privi di individualit\u00e0 e di espressione, trasformati in emblemi, come aveva fatto, secoli prima, l'arte bizantina.\nNel secondo dopoguerra L\u00e9ger si dedic\u00f2 ai cicli intitolati \"I costruttori\" e \"Il circo\". Mor\u00ec a Gif-sur-Yvette il 17 agosto 1955; la moglie don\u00f2 alla Francia le sue opere affinch\u00e9 venissero raccolte in un museo, inaugurato poi a Biot, vicino a Nizza."}
{"id": "26206", "revid": "1784938", "url": "https://it.wikipedia.org/wiki?curid=26206", "title": "Albert Camus", "text": "Con la sua multiforme opera \u00e8 stato in grado di descrivere e comprendere la tragicit\u00e0 di una delle epoche pi\u00f9 tumultuose della storia contemporanea, quella che va dall\u2019ascesa dei totalitarismi al secondo dopoguerra e al concomitante inizio della guerra fredda. Non solo: le sue riflessioni filosofiche, magistralmente espresse in immagini letterarie, hanno una valenza universale e atemporale capace di oltrepassare i meri confini della contingenza storica, riuscendo a descrivere la condizione umana nel suo nucleo pi\u00f9 essenziale.\nIl suo lavoro \u00e8 sempre teso allo studio dei turbamenti dell'animo umano di fronte all'esistenza, in balia di quell'assurdo definito come \u00abdivorzio tra l'uomo e la sua vita\u00bb. L'unico scopo del vivere e dell'agire, per Camus, che pare esprimersi dialetticamente fuori dell'intimit\u00e0 esperienziale, sta nel combattere, nel sociale, le ingiustizie oltre che le espressioni di poca umanit\u00e0, come la pena di morte: \u00abSe la Natura condanna a morte l'uomo, che almeno l'uomo non lo faccia\u00bb, usava dire.\nCamus ricevette il Premio Nobel per la letteratura nel 1957.\nMalato da anni di tubercolosi, mor\u00ec nel 1960 in un incidente stradale.\nBiografia.\nCamus nacque a Mondovi (oggi Dr\u00e9an), nell'allora Algeria francese, il 7 novembre del 1913 in una modesta famiglia di \"pieds-noirs\", cio\u00e8 i coloni francesi - o pi\u00f9 in generale europei - ed i loro discendenti stanziati nelle colonie francesi del Nordafrica, per la cui povera condizione sociale il futuro scrittore, da ragazzo, nutriva una forte vergogna. Il padre, Lucien Auguste Camus, era un fornitore d'uva locale appartenente ad una famiglia di coloni francesi originari di Bordeaux (nell'Occitania francese) per parte paterna e dell'Alsazia per parte materna, che mor\u00ec precocemente nella prima battaglia della Marna nel 1914 (\u00ab...per servire un paese che non era suo\u00bb, come ebbe a scrivere Camus una volta adulto nel romanzo \"Il primo uomo\"), mentre la madre, Catherine H\u00e9l\u00e8ne Sint\u00e8s, era figlia di genitori spagnoli originari di Minorca (nelle Isole Baleari).\nDopo la morte del padre, assieme alla madre e alla nonna materna, la quale rivestir\u00e0 un ruolo molto importante nella sua educazione a causa della severit\u00e0 e dell'accentramento dei poteri familiari (la madre non ebbe mai gran parte nella crescita del figlio), si trasferisce ad Algeri dove seguir\u00e0 tutti i gradi di scuola.\nGli studi e la malattia.\nCamus brilla sin da giovane negli studi. Spinto dal suo professore di filosofia, e in seguito grande amico, Jean Grenier (al quale rimarr\u00e0 legato per tutta la vita), vince una borsa di studio presso la facolt\u00e0 di filosofia della prestigiosa Universit\u00e0 di Algeri.\n\u00c8 proprio Grenier a invitarlo alla lettura de \"Il dolore\" (\"La Douleur\") di Andr\u00e9 de Richaud, opera che lo spinger\u00e0 a intraprendere l'attivit\u00e0 di scrittore. \nLa tubercolosi, che lo colpisce giovanissimo, gli impedisce di frequentare i corsi e di continuare a giocare a calcio, sport nel quale eccelleva come portiere, oltre a ostacolare l'altra sua passione, quella di attore teatrale. All'epoca (1930) la malattia \u00e8 considerata inguaribile (la penicillina era stata scoperta nel 1928 e non era ancora in uso, mentre gli antibiotici specifici per questa patologia sono degli anni quaranta) e questo influisce sulla sua visione del mondo come \"assurdit\u00e0\".\nFinisce cos\u00ec gli studi da privatista e si laurea in filosofia nel 1936 con una tesi su Plotino e Sant'Agostino.\nL'antifascismo e gli esordi giornalistici.\nNel 1933 aderisce al movimento antifascista Amsterdam-Pleyel e nel 1935 aderisce al Partito Comunista Francese, pi\u00f9 in risposta alla Guerra civile spagnola che per un reale interesse alle teorie di Karl Marx; questo atteggiamento distaccato nei confronti delle idee socialcomuniste lo port\u00f2 spesso al centro di discussioni con i colleghi e lo rese oggetto di critiche fino al punto di distaccarsi completamente nel 1937 dalle azioni del partito, considerate \"di parte\" e quindi non adatte a un discorso di unit\u00e0 delle genti. Venne quindi espulso con l'accusa di trotskismo (termine col quale venivano bollate molto sbrigativamente tutte le opposizioni interne \"di sinistra\" nei partiti comunisti dell'epoca), essendo in realt\u00e0 gi\u00e0 allora piuttosto votato ad una sua forma moderata d'anarchismo.\nIl primo legame di Camus con Simone Hie nel 1934 finisce dopo due anni a causa della dipendenza di Simone dagli psicofarmaci. Sei anni dopo avr\u00e0 una relazione con Francine Faur\u00e9, ma dopo tre anni saranno costretti dalla guerra a separarsi fino al 1945; la loro unione durer\u00e0 fino alla fine della vita di Albert.\nL'attivit\u00e0 professionale lo vede spesso impegnato all'interno di redazioni di testate locali dove \u00e8 critico letterario e specialista nei resoconti dei grandi processi e nei reportage. Dopo aver lavorato per un breve periodo all'Istituto di meteorologia di Algeri, muove i primi passi da giornalista curando spazi di cronaca e critica letteraria per le riviste \"Sud\" e \"La Revue Alg\u00e9rienne\". \nViene quindi assunto dal quotidiano algerino \"Alger-R\u00e9publicain\" (ne \u00e8 redattore capo), orientato a sinistra, e successivamente partecipa alla fondazione della testata pomeridiana \"Le Soir R\u00e9publicain\" (con l'amico Pascal Pia, fondatore e direttore di \"Alger-R\u00e9publicain\"). Affermatosi come cronista giudiziario, finisce sotto osservazione, per mano delle autorit\u00e0 locali, a seguito della pubblicazione di un documentato reportage a puntate dal titolo \"Mis\u00e8re de la Kabylie\", col quale aveva denunciato le disagiate condizioni di vita di una regione algerina rimasta fino ad allora inesplorata dalla stampa d'inchiesta. Il Governatore Generale delle colonie del Nord-Africa lo ostacola e la sua attivit\u00e0 nelle colonie finisce con il licenziamento dal giornale, a causa di un articolo contro il governo, che si adoperer\u00e0 poi per non fargli pi\u00f9 trovare occupazione come giornalista in Algeria.\nLa guerra e il nuovo impegno.\nCamus si sposta cos\u00ec in Francia dove nel 1940 \u00e8 segretario di redazione al \"Paris-Soir\" grazie all'aiuto di Pascal Pia: sono gli anni dell'occupazione nazista e lo scrittore, prima da osservatore e poi da attivista, cerca di contrastare la presenza tedesca ritenendola atroce e insopportabile. Il rapporto professionale con \"Paris Soir\" s'interrompe dopo meno di un anno senza troppi rimpianti da parte dello scrittore. Disoccupato, Camus si stabilisce a Orano con la nuova compagna Francine Faure, dove assume, con l'amico Andr\u00e9 Benichou, le funzioni di insegnante ai \"Cours Descartes\", uno stabile dove vengono accolti bambini ebrei espulsi dalla scuola pubblica per effetto di disposizioni emanate dal governo coloniale nell'ottobre 1940.\nA indurlo a ritornare in Francia, nel 1942, \u00e8 una ricaduta di tubercolosi, per le cui cure si stabilisce a Le Chambon-sur-Lignon. Lasciata d'urgenza Orano, si vede tuttavia impossibilitato a ritornarvi a causa dell'invasione tedesca. Camus dirige dunque a Parigi dove dall'ottobre 1943 \u00e8 lettore e membro del comitato editoriale della casa editrice Gallimard, presso cui aveva pubblicato nel 1941 \"Lo Straniero\" e \"Il mito di Sisifo\". \nNegli anni della resistenza si affilia alla cellula partigiana \"Combat\" diventando caporedattore ed editorialista dell'omonimo giornale, diretto da Pascal Pia e inizialmente costretto a una circolazione clandestina. Vi coinvolge Sartre, che per un periodo lavorer\u00e0 al quotidiano come inviato negli Stati Uniti, venendo accolto negli ambienti intellettuali di Saint-Germain-des-Pr\u00e9s e del Caf\u00e9 Flore. Sembrava che l'amicizia con Sartre fosse indistruttibile, ma le tematiche dell'Assurdo e della Rivolta, i poli che sono alla base dell'itinerario filosofico di Camus, saranno all'origine della progressiva rottura con Sartre e gli ambienti di sinistra.\nNel marzo 1945 partecipa a Parigi, con George Orwell, Emmanuel Mounier, Lewis Mumford e Andr\u00e9 Philip, al primo Congresso internazionale del Movimento Federalista Europeo, fondato da Altiero Spinelli e Ursula Hirschmann con l'obiettivo di costruire gli Stati Uniti d'Europa.\nFinita la guerra, il suo impegno civile rimane costante e non si piega di fronte a nessuna ideologia, criticando tutto quello che poteva allontanare l'uomo dalla sua dignit\u00e0: lascia il posto all'UNESCO a causa dell'entrata nell'ONU della Spagna franchista cos\u00ec come \u00e8 tra i pochi a criticare apertamente i metodi brutali del governo della Germania dell'est in occasione della repressione di uno sciopero a Berlino Est.\nIl 16 maggio 1945 avviene la prima ribellione in Algeria. Camus torna nel suo luogo natale per una cronaca. Conclude cos\u00ec il suo articolo: \u00abUna grande politica, per una nazione povera, pu\u00f2 essere soltanto una politica esemplare. Ho una sola cosa da dire a questo proposito: la Francia costruisca realmente la democrazia nei paesi arabi. La democrazia \u00e8 un'idea nuova in un paese arabo. Per noi varr\u00e0 pi\u00f9 di cento eserciti e di mille pozzi di petrolio\u00bb. Ad agosto Camus, unico intellettuale occidentale a farlo apertamente (ad eccezione di Albert Einstein) condanna con parole dure i bombardamenti atomici di Hiroshima e Nagasaki. In quell'anno pu\u00f2 riunirsi nuovamente alla famiglia e a settembre nascono i figli gemelli Jean e Catherine.\nIn questo periodo cura anche l'edizione postuma delle opere della filosofa anarco-cristiana Simone Weil. La Weil infatti arriva a ricoprire una posizione importantissima per il proprio pensiero e la propria produzione letteraria, al punto tale da definirsi un suo \u00abamico-innamorato postumo\u00bb (soleva addirittura custodire una foto della pensatrice sul proprio scrittoio). In occasione del conseguimento del premio Nobel per la letteratura, nel 1957, menzionando gli autori viventi pi\u00f9 importanti per lui, aggiunge: \u00abE anche Simone Weil \u2013 a volte i morti sono pi\u00f9 vicini a noi dei vivi\u00bb. Camus s'adopera poi a far pubblicare l'opera completa della filosofa nella collana \"Espoir\" (\u00abSperanza\u00bb), da lui fondata presso l'editore Gallimard, considerando il messaggio weiliano come un antidoto al nichilismo contemporaneo.\nPubblica svariati articoli su alcune riviste dell'anarchismo filosofico francese, di cui condivide idee e finalit\u00e0, pur criticandone il \"nichilismo romantico\" che l'ha caratterizzato storicamente. Gi\u00e0 nel 1937 era stato allontanato dal PCF, ma la frattura definitiva con il Partito si formalizza definitivamente nel 1950 a Berlino al \"Congresso per la libert\u00e0 della cultura\", quando i comunisti ruppero definitivamente con lui, a seguito dell'espulsione di L\u00e9on Blum, Andr\u00e9 Gide, Fran\u00e7ois Mauriac e Raymond Aron.\nAll'inizio del 1946 si reca negli Stati Uniti d'America, dove \u00e8 accolto con diffidenza e sorvegliato dai servizi segreti (la futura CIA), mentre viene salutato con ammirazione dagli studenti delle universit\u00e0 nelle quali si reca a tenere discorsi e lezioni. Termina \"La peste\", che esce nel 1947 e ottiene grande successo nonch\u00e9 il \"Premio dei critici\". Scrive una serie di articoli contro tutte le dittature, raccolti in \"N\u00e9 vittime n\u00e9 carnefici\", in cui affronta il problema della violenza nel mondo. Quando, nel 1947, scoppia la rivolta antifrancese in Madagascar e ne segue una forte repressione, Camus afferma che \u00abil fatto \u00e8 chiaro e ripugnante: stiamo facendo tutto ci\u00f2 che abbiamo rimproverato e rinfacciato ai tedeschi\u00bb.\nIl 3 giugno 1947 comunica ai lettori di \"Combat\", con un editoriale, la decisione di lasciare la guida del giornale per ragioni di bilancio. Con il suo addio, si scioglie il sodalizio con Pascal Pia, che aveva condotto il quotidiano di riferimento della Resistenza francese fuori dalla clandestinit\u00e0. L\u2019incarico da lui lasciato viene assunto da Claude Bourdet, gi\u00e0 membro della Resistenza e del comitato di fondazione, scarcerato dopo la liberazione di Parigi. Camus, comunque, continuer\u00e0 a scrivere per il giornale, seppur molto pi\u00f9 saltuariamente, fino al 1949, intervenendo sulle sue colonne con lettere e risposte a intellettuali noti (su tutti Fran\u00e7ois Mauriac e Gabriel Marcel). L'addio alla direzione del quotidiano di resistenza coincise anche con un ritiro dal giornalismo attivo, che non imped\u00ec per\u00f2 a Camus di continuare a manifestare le sue prese di posizione anche al di fuori della letteratura, scrivendo di frequente interventi per la stampa quotidiana o pubblicando i testi delle sue conferenze su numerosi periodici. Fu, in particolare, collaboratore di numerose riviste libertarie europee, tra cui la svizzera \"T\u00e9moins\", l\u2019italiana \"Volont\u00e0\" e la francese \"Le Libertaire\". \nNegli anni successivi lo scrittore deve fare i conti con una ricaduta della malattia: la tubercolosi giovanile ritorna a tormentarlo e lo costringe a lungo a letto e ad alcuni ricoveri in case di cura. La malattia regredisce quasi completamente, ma i danni ai polmoni sono ormai permanenti.\nNel 1951 la pubblicazione de \"L'uomo in rivolta\" fa nascere una lunga polemica con Sartre e i suoi amici: Camus auspica un nuovo umanesimo fondato sulla solidariet\u00e0 e critica le degenerazioni del comunismo; Sartre rifiuta questo tipo di approccio, che considera borghese e passivo, ma Camus risponde ribadendo la sua fede nella democrazia e in ultima istanza, nell'anarchismo, pur mantenendo una posizione molto personale.\nPochi amici gli restano accanto, dopo la rottura con la sinistra, \u00abmolti si allontanarono da lui. Solo alcuni amici gli rimasero vicini, come Nicola Chiaromonte e Ignazio Silone\u00bb, come detto dalla figlia Catherine. Nel maggio 1955 accett\u00f2 di intraprendere quella che sarebbe stata la sua ultima collaborazione con la stampa: su invito dei fondatori Jean-Jacques Servan-Schreiber e Fran\u00e7oise Giroud, divenne infatti editorialista per il settimanale \"L'Express\", sulle cui pagine avrebbe pubblicato articoli fino all'agosto 1956.\nIl Nobel e gli ultimi anni.\nNel 1957 Camus ricevette il premio Nobel per la letteratura, a testimonianza del valore letterario delle sue opere.\nTra il 1959 e l'inizio del 1960 le condizioni di salute del quarantaseienne Camus sono ormai molto precarie (ormai da tempo entrambi i polmoni sono intaccati dalla tubercolosi, oltre che dal fumo). Compie un viaggio in Grecia, ma a motivo della salute malferma deve rifiutare la direzione della Com\u00e9die Fran\u00e7aise, offertagli da Andr\u00e9 Malraux, scrittore e Ministro della Cultura francese. Camus chiede per\u00f2 di poter dirigere un teatro sperimentale.\nIl 4 gennaio di quell'anno, proprio nei giorni in cui discuteva i termini di questo accordo, Albert Camus mor\u00ec in un incidente d'auto a bordo di una Facel Vega FV3B, nel quale perse la vita anche il suo editore Michel Gallimard che era alla guida dell'auto: presso Villeblevin, vicino a Sens (Yonne) e sulla strada per Parigi, il conducente perde il controllo dell'automobile che guidava forse a circa 140\u00a0km/h in pieno rettilineo, prima di schiantarsi contro un platano. Gallimard muore sul colpo, Camus viene estratto dall'auto ormai incosciente e con gravissime ferite, e poco dopo viene dichiarato morto. La figlia e la moglie di Gallimard, sedute dietro, si salvano e riferiscono di un forte rumore prima dello sbandamento, come un cedimento strutturale sotto la macchina.\nSulla morte di Camus alcuni hanno espresso seri dubbi su un possibile attentato del KGB, per le sue ripetute denunce sull'invasione sovietica dell'Ungheria e per un discorso in favore del Nobel allo scrittore dissidente Boris Pasternak; nonostante l'incidente venga imputato anche alla sola velocit\u00e0 elevata del veicolo e al blocco di una ruota o al cedimento di un asse, in alcuni documenti (tra cui appunti del diario del poeta e traduttore ceco Jan Z\u00e1brana, che riporta le rivelazioni di un suo amico e confidente russo) emergerebbe il sospetto che la vettura sia stata manomessa - tramite uno strumento per danneggiare gli pneumatici, danno che con l'alta velocit\u00e0 ne caus\u00f2 l'esplosione o la rottura - dagli agenti segreti di Mosca per ordine del Ministro degli Esteri sovietico \u0160epilov, pubblicamente attaccato da Camus in un articolo del 1957. In una scatola tra i rottami venne trovato un manoscritto di 154 pagine, dalla cui rielaborazione filologica la figlia Catherine ricostruisce il romanzo postumo e incompiuto \"Il primo uomo\". \nNelle sue tasche fu trovato inoltre un biglietto ferroviario non utilizzato, segno che probabilmente aveva pensato di usare il treno, cambiando idea all'ultimo momento. In passato aveva pi\u00f9 volte sostenuto che il modo pi\u00f9 assurdo di morire sarebbe stato proprio in un incidente automobilistico.\nIl corpo di Camus venne cremato e la sua tomba \u00e8 nel cimitero di Lourmarin, in Provenza, dove aveva da poco acquistato un'abitazione.\nNel 2010, il presidente francese Nicolas Sarkozy, in occasione dei 50 anni dalla sua morte, propose di traslare le ceneri di Camus al Pantheon, il luogo dove riposano molti personaggi illustri della storia di Francia. La famiglia per\u00f2 alla fine rifiut\u00f2: la figlia Catherine, incerta, conferm\u00f2 infine il suo rifiuto affermando che suo padre era \"claustrofobico\"; il figlio Jean afferm\u00f2 di considerare la cosa un controsenso, poich\u00e9 prima, a suo parere, il presidente avrebbe dovuto proclamare una \"riabilitazione morale\" del padre, oggi considerato un simbolo dell'umanesimo moderno francese (venendo apprezzato da sinistra e destra), ma alla sua epoca criticato dalla maggioranza dei politici e intellettuali suoi connazionali. Afferm\u00f2 anche di temere una sorta di \"appropriazione ideologica\" della figura di Camus da parte della destra di Sarkozy.\nIl nipote di Camus, David (figlio di Jean), ha ripercorso successivamente le orme del nonno diventando anch'egli uno scrittore.\nL'opera filosofica e il pensiero.\nCamus si focalizza quindi sull'analisi dell'assurdo dell'uomo come condizione alienante e reale, non come necessit\u00e0 o unica via, ma da allontanare il pi\u00f9 possibile dalla vita umana.\nEgli opera una diagnosi di tale problema esistenziale per risolvere il quale serve una cura che solo la solidariet\u00e0 umana \u00e8 in grado di produrre. L'uomo scopre la sua inconsistenza e la sua assurdit\u00e0 intuendo che solo attraverso la presa di coscienza di questo stato di cose si aprono nuovi orizzonti, il difficile \u00e8 entrarci.\nIl suo interesse filosofico nasce, dopo la tesi giovanile su Plotino e Agostino d'Ippona, dalla lettura di Sartre (\"L'essere e il nulla\"), con cui condivise per un periodo l'orizzonte politico, e del primo Heidegger (\"Essere e tempo\"), ma egli rovescia subito gli assunti di entrambi; Camus non parla dell'Essere, ma principalmente dell'Assurdo. Oltre a questi, a Nietzsche, Proudhon e Stirner, per il pensiero di Camus furono fondamentali la lettura di Herman Melville e del suo capolavoro \"Moby Dick\", e gli scritti dell'anarco-cristiana Simone Weil, vicina anche a forme di gnosticismo moderno che influenzarono moderatamente lo stesso Camus.\nL'assurdo \u00e8 penoso e la presa di coscienza di esso frustra e macera, ma \u00e8 uno stimolo intellettuale importante ed \u00e8 nel \"Mito di Sisifo\" che viene posto in maniera chiara il problema; ma la soluzione nella solidariet\u00e0 umana appare solo nel 1943-'44 e ancora nel romanzo \"La peste\", pubblicato nel 1947. \"La peste\" rappresenta perci\u00f2 un superamento del senso tragico e assurdo dell'esistenza umana, oltre al nichilismo di derivazione nietzscheana. Di questo vi erano gi\u00e0 i primi segni positivi nelle \"Osservazioni sulla rivolta\", scritte nel 1945, e \"Lettre \u00e0 un ami allemand\".\nL'ateismo e il senso della vita.\nIl tema della solidariet\u00e0 umana \u00e8 uno sbocco che \u00e8 convincente solo in parte e che per alcuni versi pare addirittura forzoso e non privo di derive moralistiche. Ben diverso l'atteggiamento che sta alla base del grande e profondo tormento esistenziale molto esplicito sino all'inizio degli anni quaranta. Un tormento che si esprime nell'ateismo esistenziale espresso nelle prime parole con cui si apre il saggio \"Il mito di Sisifo\", pubblicato nel 1942 da Gallimard, dove egli scrive: \nNel 1952, con \"L'uomo in rivolta\", Camus affronta il tema della violenza, sia essa metafisica, libertaria o terroristica. L'opera \u00e8 anche un'analisi socio-psicologica profonda delle motivazioni che portano alla rivolta violenta e all'omicidio.\nNe \"L'uomo in rivolta\" Camus prosegue anche e realizza la sua polemica con la rivista \"Les Temps Modernes\" diretta da Jean-Paul Sartre. \u00c8 la fine di un sodalizio che aveva visto sintonia e numerose collaborazioni sin dal secondo dopoguerra. \nAlla rivolta \"metafisica\" e a quella \"storica\", Camus oppone la rivolta dell'\"arte\". La creativit\u00e0 alla base di questa rivolta deve tuttavia evitare gli estremi del realismo e del formalismo, conseguendo insieme realt\u00e0 e forma. I valori della cultura mediterranea sono alla base di questa rivolta perch\u00e9 tale pensare \u00e8 \"misurato\" e quindi ha come obiettivo il relativo offrendo solo una giustizia \"relativa\" che evita gli estremi.\nCamus tuttavia evita di solito di definirsi ateo, per non confondersi con il materialismo storico degli atei militanti che ha rifiutato.\nLa lotta contro l'assurdo.\nPer Camus, la strada maestra dell'uomo che pensa \u00e8 quella di combattere contro l'assurdo e la mancanza di senso dell'esistere. Un assurdo che non \u00e8 nella natura dell'uomo in quanto tale, ma nei \"modi\" con cui l'uomo struttura negativamente il proprio esistere e il proprio convivere. Far fronte alla \"peste\" (che nella sua opera simboleggia anche la dittatura) \u00e8 possibile nella solidariet\u00e0 e nella collaborazione. Gli uomini, se uniti da ideali positivi perseguiti con determinazione e forza, devono sempre rimanere vigili in attesa che \u00ab...la peste torni a inviare i suoi ratti\u00bb. Ma tutto questo deve fare i conti con lo stato personale di attivit\u00e0 e con i propri limiti: l'artista (cos\u00ec come l'uomo comune) \u00e8 sempre in bilico fra solidariet\u00e0 e solitudine (\"solidaire ou solitaire\"), e spesso si trova di fronte a situazioni che avrebbe potuto evitare se avesse approfittato di un'occasione passata (vedi \"La caduta\").\nLa filosofia dell'assurdo emerge pi\u00f9 che altro nel \"Mito di Sisifo\", in cui Camus, negando qualsivoglia valore a un significato trascendente alla vita e al mondo, riconosce come assurda l'esistenza: senza un significato, l'esistenza \u00e8 irrazionale ed estranea a noi stessi. La ricerca di un profondo e autentico legame fra gli esseri umani \u00e8 reso impossibile dall\"'assurdo\" che incombe sull'esistenza umana. La ricerca del legame inter-umano che continuamente sfugge \u00e8 simile allo sforzo immane che Sisifo compie per tornare sempre allo stesso punto. Il legame umano pare infine essere non altro che il rendersi consapevoli dell'assurdo e del cercare di superarlo nella solidariet\u00e0. L'assurdo di certe manifestazioni volte a recidere il legame stesso, come ad esempio la guerra e le divisioni di pensiero in generale, incombe sugli uomini come una divinit\u00e0 malefica, che ne fa allo stesso tempo degli schiavi e dei ribelli, delle vittime e dei carnefici. Resta dunque il suicidio, ma quello \"fisico\" non risolve il problema del senso; mentre quello spirituale (Kierkegaard con la \"speranza\" in Dio, e Husserl con la ragione portata oltre i limiti della propria finitudine) svia dal vero problema. La soluzione per Camus \u00e8 la \"sopportazione\" della propria presenza nel mondo, \"sopportazione\" che consente la libert\u00e0; e la \"protesta/ribellione\" nei confronti dell'assurdit\u00e0 dell'esistenza, quindi contro il \"destino\", consegna alla vita il suo valore effettivo. Camus non cerca quindi pi\u00f9 Dio o l'Assoluto, il suo obiettivo diviene \"l'intensit\u00e0 della vita\". Per Camus Sisifo \u00e8 quindi felice perch\u00e9 nella sua condanna diviene consapevole dei propri limiti e quindi assume su di s\u00e9 il proprio destino.\n\u00c8 quindi una presa di coscienza del sentimento dell'assurdo, attraverso alcune figure chiave della filosofia (anche se l'autore ci tiene a dire subito che non si considera un filosofo) e della letteratura. Il libro cita \u0160estov, Jaspers, Heidegger e Kierkegaard (nomi in fondo non molto conosciuti all'epoca in Francia), e guarda a certi personaggi simbolo come l'attore, Don Giovanni, il conquistatore, Aleksej Nili\u010d Kirillov (un personaggio nichilista del romanzo \"I demoni\" di Dostoevskij) e Kafka (soprattutto per \"Il castello\" e \"Il processo\"): \"tipi estremi\", come dice lui stesso che gli danno modo di affrontare il tema centrale che \u00e8 appunto l'assurdit\u00e0 della condizione umana.\nEgli, sempre nel saggio su Sisifo, considera i grandi romanzi (nominando Balzac, Sade, Melville, Stendhal, Proust, Malraux) e il grande teatro (nominando Shakespeare e Moli\u00e8re) come opere di filosofia e cerca di dimostrare che l'unico problema veramente serio sia il suicidio, atto di confronto tra \"richiamo umano\" e \"irragionevole silenzio del mondo\", quindi quello della libert\u00e0 (la temibile innocenza del \"tutto \u00e8 possibile\") e della scelta. La parte dedicata al mito di Sisifo, condannato a spingere un pesante masso per l'eternit\u00e0, offre un'ulteriore riflessione, quella della felicit\u00e0, poich\u00e9 come Camus disse in \"Nozze\" \"non c'\u00e8 amore del vivere senza disperazione di vivere\". Tra le ispirazioni di Camus, anche Giacomo Leopardi, anche se non viene mai citato direttamente.\nEgli termina il saggio con un messaggio di speranza relativa:\nLa \"trilogia dell'assurdo\", dopo il saggio sul \"Mito di Sisifo\" e il romanzo \"Lo straniero\" \u00e8 completata dal dramma teatrale \"Caligola\" in cui l'\"imperatore folle\" viene visto come un poeta-artista quasi esistenzialista, che tuttavia raffigura anche la burocrazia e il pericolo della tirannide, e contro cui si schiera il pretoriano Cassio Cherea, raffigurante il filosofo materialista che si batte per la libert\u00e0, e lo schiavo liberato Elicone:\n\"Lo straniero\" raffigura invece un uomo alla deriva nell'assurdo, privo di motivazioni per vivere, incapace di giustificare i propri gesti ed emozioni, tanto che arriva a compiere un delitto senza un forte movente, e solo nella sua morte per ghigliottina trova un minimo senso, rappresentando una follia lucida derivante dallo sradicamento dell'uomo, a cui viene a mancare ogni ragione sufficiente a fornire la causa prima di ogni gesto.\nIl rifiuto del pessimismo.\nCamus rifiutava gli appellativi di \"pessimista\" e nichilista attribuitigli da alcuni suoi contemporanei, affermando di non essere n\u00e9 misantropo n\u00e9 nichilista n\u00e9 rinunciatario, e ponendo la sua rivolta ideale come esempio.\nNon \u00e8 per nulla che cos\u00ec egli chiuda \"Il mito di Sisifo\" in maniera positiva. Se Sisifo, una volta negato Dio, vede un mondo in ogni parte di esso e pu\u00f2 sentirsi felice per il solo fatto di lottare contro il Dio-padrone, il nichilismo \u00e8 gi\u00e0 vinto anche se la sofferenza e l'ingiustizia continueranno a imperversare.\nInfatti ci\u00f2 \u00e8 inevitabile, e nell\"'Uomo in rivolta\" si legge: \nDopo \"L'uomo in rivolta\" Camus scrisse i racconti \"L'Esilio\" e \"Il regno\" di cui doveva far parte anche il saggio breve \"La caduta\". La sua tematica di fondo non cambia, ma si nota un momento di pessimismo accentuato in \"La caduta\", divenuto un romanzo-saggio, cui fa seguito un progressivo riemergere dell'altruismo nei racconti, sistemati proprio per far notare l'uscita dall'egoismo per ritrovare la solidariet\u00e0.\nPer un uomo che \u00abnon sa che farsene di Dio\u00bb, perch\u00e9 ha solo s\u00e9 stesso su cui contare per dare senso all'esistere, Camus rifiuta la rinuncia della lotta umana conto il non-senso. Bisogna ribellarsi al non-senso in nome della solarit\u00e0 e della \"misura\", le caratteristiche migliori dei popoli mediterranei pre-cristiani: \nLa politica.\nLe posizioni politiche di Camus divennero col tempo fortemente critiche - contro il comunismo marxista che aveva sostenuto ed egli divenne cos\u00ec anarchico - oltre che con il capitalismo occidentale e, precedentemente, il fascismo (posizioni scomode per ogni schieramento politico di allora), e del suo nuovo ideale dell'anarco-individualismo di impronta stirneriana e proudhoniana, anche se di Stirner (e di Nietzsche), riprende solo alcuni concetti rifiutandone una buona parte, e gli valsero l'isolamento intellettuale: in particolare, a causa del suo giudizio negativo sul blocco sovietico, si consum\u00f2 la definitiva rottura ideologica con Sartre (sancita poco dopo l'inizio della guerra d'Algeria, nel 1954), il quale riteneva che, nonostante i crimini stalinisti (riconosciuti comunque come gravi errori dopo la denuncia di Nikita Chru\u0161\u010d\u00ebv, al punto che Sartre si avviciner\u00e0 al maoismo, al castrismo, e tardivamente all'anarco-comunismo), non bisognasse comunque negare il sostegno al marxismo-leninismo. Notevoli di menzione anche le sue posizioni sulla guerra d'Algeria (staccate sia dal terzomondismo dei comunisti sia dal nazionalismo francese della destra), e la demolizione che egli fa della dottrina leninista.\nEntrambe, ma soprattutto la prima, saranno la causa dell'allontanamento dal gruppo esistenzialista. Anche la compagna di Sartre, la femminista Simone de Beauvoir, lo attaccher\u00e0 nei suoi scritti, accusando l'atteggiamento umanista e filo-occidentale che Camus dimostra in molte occasioni, specialmente nella sua richiesta di non coinvolgere i civili in Algeria e di raggiungere un accordo tra algerini e francesi, una sorta di compromesso federalista che permetta agli ex coloni di rimanere illesi nelle loro case, e allo stesso tempo garantisca la libert\u00e0 del paese; egli teme particolarmente un'Algeria che si leghi al mondo islamico, di cui percepisce la velleit\u00e0 anti-moderna e anti-libertaria:\nCamus, infatti, mostra anche un forte attaccamento, quasi patriottico, verso l'Algeria:\nNel 1953 sostiene anche la rivolta degli studenti e degli operai contro la burocrazia del Partito Socialista Unificato di Germania, il partito unico di Berlino est, mentre \u00e8 del 1956 l'immediata e forte presa di posizione antisovietica di Camus, in occasione dell'invasione dell'Ungheria e della rivolta di Pozna\u0144.\nNe \"L'uomo in rivolta\" Camus attacca invece il marxismo, precisamente il marxismo-leninismo, dichiarandolo \"mistificazione del socialismo\", termine gi\u00e0 usato in \"N\u00e9 vittime n\u00e9 carnefici\".\nL'analisi del filosofo francese parte da Marx stesso, passando per Lenin ed arrivando a Stalin. Non vuole dimostrare che Marx conduca allo stalinismo, ma come Lenin e Stalin abbiano distorto il pensiero di Marx piegandolo a scopi disumani, portando l'URSS al terrore ed al totalitarismo: non hanno liberato l'uomo, ma \"\u00ablo hanno imprigionato all'interno di una necessit\u00e0 storica\u00bb\".\nL'utopia marxista \u00e8 stata superata da una lotta di potere nichilista, da dominatrice della storia ne \u00e8 diventato un fatto. La rivoluzione russa del 1917 secondo Camus fu \"l'alba della libert\u00e0 reale\", la pi\u00f9 grande speranza della storia umana, ma \u00e8 stata subito tradita, dotandosi di una polizia politica e diventando un'efficiente dittatura moderna. Per\u00f2, pi\u00f9 che a \"La rivoluzione tradita\" di Lev Trockij, egli si ricollega agli scritti di Volin sul \"fascismo rosso\".\nLenin \"\u00abha cancellato la morale dalla rivoluzione\u00bb\", ritenendo che essa avrebbe fallito se ancorata ai principi etici. Per Marx la dittatura del proletariato era provvisoria ed egli \"\u00abnon immaginava cos\u00ec terrificante apoteosi\u00bb\". \nLenin costruisce quindi \"\u00abl'imperialismo della giustizia\u00bb\", poich\u00e9 la giustizia sociale si realizzer\u00e0 solo nel momento in cui il capitalismo sar\u00e0 distrutto in tutto il mondo. Fino ad allora l'oppressione, il delitto e la mistificazione saranno legittimati e giustificati in nome di un fine astratto. La vera dittatura del proletariato, quella provvisoria, che deve rispettare, dice Camus riprendendo Rosa Luxemburg, le libert\u00e0 democratiche che permettono la reale partecipazione del popolo, ha dato vita alla dittatura \"\u00abferoce e durevole\u00bb\" dei capi, una tirannia che Stalin ha consolidato creando \"l'Impero non degli uomini, bens\u00ec delle cose\". All'interno di esso non vi \u00e8 pi\u00f9 spazio per \"\u00abl'amicizia nel presente, ma solo per l'uomo che verr\u00e0, l'uomo nuovo di cui si aspetta l'avvento\u00bb\". Nel \"regno delle persone\" gli uomini si legano grazie all'affetto, ma nel regno delle cose gli uomini si uniscono tramite la delazione, ponendo fine alla fraternit\u00e0, e \"chi combatte il regime \u00e8 un traditore, chi non lo sostiene con zelo \u00e8 sospetto\".\nRiprende anche la metafora della peste e negli scritti de \"La rivolta libertaria\" Camus parla cos\u00ec dell'indifferenza o dell'appoggio al franchismo e di chi, come Sartre, giustificava storicamente il comunismo dell'est: \nCome detto, a tutte queste affermazioni seguir\u00e0 la rottura totale con la sinistra francese e l'ostracismo dell'ambiente esistenzialista sartriano, i cui rappresentanti rifiutavano di condannare \"in toto\", come fatto da Camus, l'esperienza del marxismo-leninismo, pur riconoscendone alcuni errori.Nell'ultimo periodo della sua vita, Camus si riconoscer\u00e0 nella politica di Pierre Mend\u00e8s France, in cui trover\u00e0 un punto di riferimento per le sue posizioni europeiste, per certi versi pi\u00f9 vicine a istanze liberaldemocratiche e umanitarie, per altri pi\u00f9 marcatamente socialiste, bench\u00e9 non condizionate da afflati marxisti. "}
{"id": "26207", "revid": "195924", "url": "https://it.wikipedia.org/wiki?curid=26207", "title": "Delta fluviale", "text": "Un delta fluviale, o semplicemente delta, \u00e8 un accumulo di sedimenti, o corpo sedimentario, che si forma in un'area di foce dove un corso d'acqua convoglia sedimenti terrigeni in un bacino con una massa d'acqua relativamente stazionaria. In base al tipo di bacino (mare o lago), si pu\u00f2 avere quindi un delta marino o un delta lacustre. Si contrappone alla foce ad estuario.\nDescrizione.\nGeometria e organizzazione interna.\nL'immagine riportata \u00e8 una sezione geologica ideale in senso longitudinale (parallelo alla direzione prevalente delle correnti fluviali) di un edificio deltizio.\nUn apparato deltizio si suddivide generalmente in tre parti, caratterizzate da geometrie, processi e depositi peculiari:\nLa fronte deltizia e il prodelta sono caratterizzati da clinostratificazione (stratificazione inclinata) a grande scala. L'angolo di giacitura degli strati (esagerato verticalmente nell'immagine sopra) dipende dal tipo di sedimenti. \u00c8 maggiore per i sedimenti grossolani (ghiaie, sabbie) e minore per i sedimenti fini (silt, argille). La sovrapposizione e la deposizione verso l'interno del bacino in tempi successivi (nell'esempio sopra t1 \u2192 tn) di strati e corpi sedimentari d\u00e0 origine a un assetto geometrico di tipo progradazionale. L'immagine riportata fornisce un esempio di progradazione sigmoidale (dalla forma degli strati in sezione, simile alla lettera sigma dell'alfabeto greco).\nFormazione di un delta.\nUn delta marino si forma per la combinazione di processi sedimentari fluviali (correnti fluviali) e marini (moto ondoso, correnti costiere e maree), in condizioni ambientali sia subaeree (emerse) che subacquee. Il termine \"delta\" deriva dalla forma triangolare che molti corpi sedimentari di questo tipo mostrano in pianta (a somiglianza della quarta lettera dell'alfabeto greco).\nIn realt\u00e0, la morfologia e le dimensioni di un edificio deltizio dipendono da molteplici fattori:\nI primi tre fattori dipendono strettamente dal clima, dalla fisiografia del territorio (soprattutto dall'entit\u00e0 del rilievo) e dalla litologia. Gli ultimi tre dipendono dall'interazione tra il bacino di drenaggio e di erosione del fiume e il bacino che ne riceve le acque e i sedimenti trasportati.\nIn particolare, la tipica forma a \"delta\" si realizza nel caso in cui i processi fluviali tendono a prevalere su quelli marini (delta \"costruttivo\") e l'edificio deltizio tende ad avanzare (progradare) entro il bacino.\nViceversa, la prevalenza dei processi marini tende a determinare lo smantellamento dell'edificio deltizio pi\u00f9 rapidamente di quanto si formi, redistribuendo i sedimenti lungo la costa. In questo caso si forma un estuario, in cui il canale fluviale sfocia direttamente in mare.\nL'immagine accanto offre una panoramica delle forme assunte dagli apparati deltizi in funzione della prevalenza dei processi marini (maree, onde, correnti costiere) o dei processi fluviali (correnti fluviali). \nLa classificazione pi\u00f9 utilizzata per definire gli apparati deltizi \u00e8 basata sull'effetto combinato di tre fattori: \nQuello del Mississippi rappresenta il caso tipico di delta la cui costruzione \u00e8 dominata dal volume di sedimenti, quello del S\u00e3o Francisco (Brasile) \u00e8 rappresentativo di delta dominato dal moto ondoso e quello del Gange-Brahmaputra di delta modellato dall'azione delle maree.\nAmbiente sedimentario.\nIl delta fluviale costituisce un ambiente sedimentario assai complesso e articolato in vari subambienti:\nRegime di flusso.\nGeneralmente, l'entit\u00e0 della portata d'acqua e il tipo di carico di sedimento del corso d'acqua entrante risentono della stagionalit\u00e0, con l'alternarsi di regimi di magra (nella stagione meno piovosa) e di piena (nella stagione piovosa). Questa stagionalit\u00e0 pu\u00f2 avere un impatto notevole sulle modalit\u00e0 di sedimentazione.\nAl di l\u00e0 della dinamica stagionale, vi sono fiumi che danno luogo a flussi prevalentemente ipopicnali, omopicnali o iperpicnali, a seconda del tipo e dell'estensione del bacino idrografico che hanno alle spalle, della presenza di rilievi pi\u00f9 o meno accentuati, della maturit\u00e0 del territorio e dalla tipologia delle rocce e dei terreni attraversati (litologia). Queste caratteristiche dei flussi in entrata nel bacino ricevente hanno una notevole influenza sulla geometria interna e sulla tipologia di depositi dell'apparato deltizio:\nI flussi iperpicnali danno luogo a depositi (iperpicniti) caratterizzati nella parte basale da gradazione inversa (aumento della granulometria verso l'alto, prodotta dalla testa avanzante del flusso, seguita da gradazione diretta (diminuzione della granulometria verso l'alto), prodotta dal flusso calante e dalla decantazione del materiale pi\u00f9 fine in sospensione. Questi flussi hanno capacit\u00e0 erosiva e scavano canali anche di notevole lunghezza (fino a un centinaio di chilometri) nei sedimenti della piattaforma continentale, alla fine dei quali si formano depositi a lobo anche di notevole estensione (chilometri e decine di chilometri quadrati) con morfologia poco rilevata se il bacino ricevente ha morfologia regolare, mentre tendono a ricoprire e ad adattarsi alla morfologia preesistente riempiendo gli avvallamenti in presenza di morfologia accidentata.\nComunit\u00e0 biologica.\nI delta fluviali costituiscono ecosistemi di notevole importanza, rifugio di numerose specie animali e vegetali. Si tratta di un ambiente molto complesso e articolato che permette la contiguit\u00e0 di biocenosi sia marine che continentali, spesso con sviluppo di adattamenti peculiari. Nei delta sono rappresentati diversi ambienti (potenziali geotopi):\nTipi di apparato deltizio.\nDi seguito sono riportate, in sintesi, le descrizioni dei principali tipi di apparato deltizio e le relative condizioni di sedimentazione. La classificazione riportata \u00e8 sostanzialmente quella di Galloway (1975) nella quale gli apparati deltizi vengono classificati in funzione dell'influenza delle correnti fluviali, del moto ondoso e delle maree.\nQuesta tipologia non esaurisce tutto lo spettro di variabilit\u00e0 degli apparati deltizi naturali: esistono infatti tipi misti determinati da gradazioni tra i termini puri di questa classificazione, anche a seconda dell'importanza che viene data a determinati processi da diversi autori e ai parametri di classificazione utilizzati. Ad esempio il delta del Po \u00e8 in realt\u00e0 al limite tra un apparato deltizio di tipo lobato (per il profilo complesso e l'elevato numero di canali distributori) e il tipo cuspidato (per la rilevanza dei processi costieri, soprattutto le correnti lungo costa, che redistribuiscono il sedimento e danno luogo al particolare tipo di progradazione descritto di seguito per questo tipo di delta).\nDelta digitato.\nLa piana deltizia forma una linea di costa molto articolata, con lingue di terra emersa di forma allungata (\"digitazioni\") che si protendono in mare, a somiglianza delle dita di una zampa d'uccello (vedere l'esempio del delta del Mississippi nell'atlante fotografico). Queste digitazioni sono prodotte dalla rapida deposizione ai lati del flusso del canale distributore di sedimenti che si elevano in forma di argini naturali, favorendo quindi il confinamento del canale stesso che mantiene la propria individualit\u00e0 e avanza verso mare. I depositi di fronte deltizia sono barre derivate dalla deposizione del carico di fondo pi\u00f9 grossolano alla bocca dei canali distributori, per l'improvvisa diminuzione di velocit\u00e0 della corrente.\nSi tratta tipicamente (come nel caso citato dell'apparato attuale del Mississippi) di un delta di mare basso, con processi marini (correnti costiere, onde e maree) molto deboli e con un basso gradiente topografico della piattaforma continentale, cui si contrappongono correnti fluviale di notevole portata e con abbondante carico sospeso. Condizioni del genere si realizzano in regioni marine protette rispetto al mare aperto come golfi (ad esempio il Golfo del Messico) e bracci di mare, in cui sfociano fiumi che drenano grandi bacini idrografici. In tali condizioni, il delta tende a progradare rapidamente verso mare; i canali distributori avanzano erodendo le barre precedentemente deposte alla foce fino a che non sono abbandonati in favore di nuovi distributori che si aprono entro le baie.\nDelta lobato.\nIn questo caso non si hanno vere e proprie digitazioni ma lobi pi\u00f9 o meno arrotondati. Un apparato di questo tipo si sviluppa in condizioni simili al precedente, ma con un'azione pi\u00f9 accentuata da parte di onde e correnti costiere, che riescono a ridistribuire il sedimento entrante in una fascia di sedimenti pi\u00f9 continua formata dalla giustapposizione di pi\u00f9 barre. Il reticolo di canali distributori \u00e8 pi\u00f9 fitto e pi\u00f9 instabile rispetto al delta digitato, con frequenti occlusioni e divagazioni. La presenza di correnti lungo costa permette la formazione di cordoni e \u201cfrecce\u201d litorali.\nDelta cuspidato e arcuato.\nCaratterizzato dalla presenza di un solo o pochi canali distributori e da un decorso pi\u00f9 regolare della linea di costa. Il tipo a cuspide corrisponde a un indice di efficienza dei processi fluviali maggiore rispetto a quello ad arco, ma i due tipi hanno dinamiche sostanzialmente simili. In questo caso, il gradiente topografico della parte sommersa di costa \u00e8 pi\u00f9 elevato e i processi marini (onde e correnti longshore) sono pi\u00f9 attivi che nei tipi precedenti: la loro azione ripulisce i sedimenti entranti dalla frazione fine (portandoli al largo) e redistribuisce i sedimenti sabbiosi accumulandoli in cordoni paralleli alla linea di costa ai lati dei canali distributori. Il delta tende ad avanzare nei periodi di piena formando barre che vengono in gran parte demolite dall'attivit\u00e0 di onde e correnti nei periodi di magra. Nel delta cuspidato (come ad esempio il delta del Po) le barre di foce sono intaccate solo in parte e rimane una zona di \u201cretrobarra\u201d in cui decantano sedimenti fini, che poi con l'avanzare del delta diviene sede di stagni e acquitrini (come le Valli di Comacchio). Il prevalere delle correnti costiere sul moto ondoso pu\u00f2 dare luogo allo sviluppo di cordoni litorali paralleli alla linea di costa (\u00e8 sempre il caso del Po). Il prevalere del moto ondoso d\u00e0 luogo generalmente a corpi deposizionali a ventaglio, con barre concentriche.\nDelta-estuario.\nSi forma quando un fiume sbocca in un bacino a regime macrotidale (con escursione di marea superiore ai 2\u00a0m). In questo caso l'azione di flusso e riflusso delle maree d\u00e0 luogo a correnti che hanno un'energia di trasporto maggiore rispetto alle correnti fluviali entranti. I canali distributori (di forma svasata a imbuto) funzionano anche come canali di marea e sono percorsi due volte al giorno dalle correnti di flusso e riflusso, che rielaborano continuamente il sedimento.\nI sedimenti sabbiosi sulle direttrici dei canali sono caratterizzati da una tipica laminazione a \u201clisca di pesce\u201d (\"herringbone\"), con lamine immergenti alternativamente verso terra e verso mare per il flusso e riflusso mareale (prevale comunque tipicamente l'inclinazione verso terra). Questi processi portano frequentemente all'intasamento dei canali, con occlusioni e divagazioni che portano alla formazione di un reticolo idrografico piuttosto complesso a monte delle bocche di estuario.\nLe aree interdistributrici hanno carattere di piana di marea, con la tipica tripartizione tra le zone subtidale (sotto il livello di bassa marea), intertidale (tra i livelli di bassa e alta marea) e supratidale (al di sopra del livello di alta marea), e vi si possono sviluppare veri e propri canali di marea e stagni salati.\nNon vi sono vere e proprie barre di foce, ma cordoni di marea allungati in senso perpendicolare alla costa per l'azione delle correnti di marea, che non migrano lateralmente, mantenendo una forma lineare. Tipicamente, non vi \u00e8 trasporto significativo lungo la linea di costa, essendo prevalente l'azione delle maree.\nQuando le condizioni di attivit\u00e0 delle maree si fanno decisamente prevalenti, non si forma alcun apparato deltizio ma il fiume sfocia direttamente in mare con un estuario.\nDelta-conoide (Gilbert).\nIl delta tipo \"Gilbert\" (dal nome del geologo statunitense G.K. Gilbert che li studi\u00f2 in dettaglio alla fine del XIX secolo), \u00e8 stato studiato classicamente in contesti lacustri (tanto che per alcuni autori \"Gilbert\" \u00e8 tuttora sinonimo di delta-conoide lacustre), anche se la letteratura scientifica offre numerosi esempi da contesti marini costieri. Si tratta di sistemi deltizi poco caratterizzati dal punto di vista topografico, con una morfologia a ventaglio simile esternamente a quella delle conoidi di tipo alluvionale. La geometria interna presenta per\u00f2 una netta tripartizione in tre elementi:\nQuesto tipo di delta si forma generalmente con sedimenti piuttosto grossolani e gradienti topografici costieri abbastanza ripidi, ed \u00e8 caratteristico degli ambienti marini periglaciali, con corsi d'acqua a regime torrentizio con portata e carico di sedimento notevoli che sfociano direttamente in mare. Si riscontrano anche su coste tettonicamente attive, dove la presenza di faglie o pieghe sin-sedimentarie (il cui movimento \u00e8 cio\u00e8 contemporaneo alla sedimentazione) porta a locali e improvvisi aumenti del gradiente topografico e dell'erosione a monte degli edifici deltizi.\nInteresse economico.\nI delta forniscono primariamente vaste estensioni di terreno coltivabile ed edificabile. Gran parte delle popolazioni rivierasche in tutto il mondo vive in aree deltizie, come ad esempio il delta del Niger, il Bengala e il delta del Nilo. Queste aree tuttavia, per la natura intrinsecamente instabile dell'ambiente deltizio, sono spesso minacciate da inondazioni fluviali o marine e soggette a un forte rischio idrogeologico, conseguente ai fattori ambientali e antropici riportati nei capitoli precedenti.\nGli ambienti deltizi sono importanti anche nel campo della geologia mineraria relativamente alla ricerca delle risorge energetiche fossili. L'elevato tasso di sedimentazione terrigena, con possibilit\u00e0 di accumulo, seppellimento e quindi maturazione termica di grandi quantit\u00e0 di materia organica, rendono potenzialmente importanti i giacimenti deltizi per accumuli di carbone ed idrocarburi (petrolio e metano).\nNon trascurabili, infine, le possibilit\u00e0 di valorizzazione turistico-ambientale delle zone umide in aree deltizie. In Italia, l'esempio pi\u00f9 notevole di parco naturale in ambiente deltizio \u00e8 il Parco del Delta del Po (suddiviso tra le regioni Veneto ed Emilia-Romagna), che raggiunge una superficie di 52000 ettari.\nCarbone.\nGiacimenti di carbone possono aversi dalla trasformazione di depositi di torba tipica delle aree paludose sviluppatesi nelle piane deltizie alluvionali tra i canali distributori. Il ripetersi delle diversioni dei canali distributori, con l'abbandono di canali per fenomeni di rotta degli argini e creazione di nuovi alvei, determina la distribuzione degli accumuli torbosi nelle aree di intercanale. Questa dinamica, unita a una subsidenza continua e alle variazioni climatiche a lungo termine (trasgressioni e regressioni marine) ha come esito la formazione di \"pacchi\" di sedimenti deltizi alternati a livelli trasgressivi di sedimenti marini. In condizioni ideali (stabili dal punto di vista tettonico e ambientale), queste alternanze possono raggiungere centinaia di metri di spessore. Queste condizioni si sono ripetute spesso nel passato geologico (ad esempio nel periodo Carbonifero, in Europa e negli Stati Uniti), dando luogo alla formazione di tipici cicli sedimentari ripetitivi in direzione verticale, definiti ciclotemi carboniferi.\nUn ciclotema \u00e8 sostanzialmente un'alternanza di depositi marini (trasgressivi) e deltizi (regressivi). Il ciclo \"base\" \u00e8 composto tipicamente da cinque termini (dall'alto verso il basso):\n- - - - \"limite di sequenza (regressione marina)\" - - - -\n- - - - - - \"superficie di trasgressione marina\" - - - - - -\n- - - - \"limite di sequenza (regressione marina)\" - - - -\nIn realt\u00e0, per l'elevata variabilit\u00e0 laterale delle facies dovuta all'instabilit\u00e0 dell'ambiente, uno o pi\u00f9 dei termini descritti (in particolare 2 e 4) possono essere localmente mancanti, mentre possono esservi ulteriori elementi in sequenze pi\u00f9 complete. Ogni limite di sequenza coincide con una regressione marina (cio\u00e8 con un abbassamento relativo del livello marino), e corrisponde a uno hiatus (a una lacuna) nella sedimentazione.\nLo sviluppo pi\u00f9 spettacolare di ciclotemi carboniferi si ha nel Carbonifero di Europa continentale e America settentrionale. Alcune delle intercalazioni marine di questi ciclotemi costituiscono livelli guida riconoscibili per centinaia di chilometri. in America settentrionale si depositarono almeno 60 ciclotemi in un periodo di tempo di 60-90 milioni di anni, quindi con cicli trasgressivo-regressivi variabili da 1.0 a 1.5 milioni di anni.\nDi questo tipo sono giacimenti di carbone delle Coal measures carbonifere, diffuse sia nell'Europa continentale che nell'America Settentrionale. Tipici esempi sono nel Carbonifero Superiore (Pennsylvaniano) dell'Illinois.\nIdrocarburi.\nL'ambiente deltizio \u00e8 particolarmente favorevole alla creazione di giacimenti di idrocarburi. Questo in quanto la posizione dell'apparato deltizio permette di mettere in contatto le argille marine (roccia madre), ricche in materia organica atta a produrre idrocarburi, con le sabbie deltizie che costituiscono degli ottimi serbatoi, e la continua sedimentazione di materiale fine argilloso permette il deposito di argille di copertura che preservano la materia organica da una rapida degradazione sul fondale, rendendola disponibile per i processi naftogenetici che portano alla trasformazione della materia organica in petrolio e gas naturale, infine queste argille sigillano verso l'alto i potenziali luoghi di accumulo degli idrocarburi.\nIn aree di prodelta caratterizzate da una rapida e abbondante sedimentazione terrigena e da una naturale subsidenza, nel corso della crescita del delta, si possono formare delle particolari faglie sinsedimentarie di tipo distensivo, chiamate \"growth fault\" (faglie di crescita). \nIl movimento lungo il piano di faglia provoca dalla parte ribassata la formazione di una fossa nella quale i sedimenti tendono ad accumularsi per l'aumento dello spazio disponibile; questo determina un ispessimento degli strati nella parte ribassata della faglia rispetto agli equivalenti nell'area non ribassata (in cui i sedimenti hanno meno spazio disponibile per deporsi tra il fondale e il livello del mare). Sul lato ribassato il carico dei sedimenti accumulati pu\u00f2 provocare la deformazione degli strati fino alla formazione di una struttura ad anticlinale \"roll over\". Queste anticlinali possono costituire trappole per idrocarburi.\nGiacimenti petroliferi importanti sono stati esplorati e messi in produzione nel delta del Niger, nei depositi deltizi del Giurassico Medio della formazione delle Arenarie del Brent nel bacino del Mare del Nord, nel bacino pannonico entro giacimenti miocenici.\nMateriali da costruzione.\nLe aree di delta possono essere considerate anche una fonte di ghiaia e sabbia, materiali economicamente rilevanti per l'edilizia. Un esempio significativo \u00e8 la storia recente (1982-2005) della cavatura di inerti dall'alveo del fiume Po. Nel periodo indicato le estrazioni concesse dall\u2019AIPO nell'area del delta (settore operativo di Rovigo) ammontano a 2268.215 milioni di m3, pari al 14% del quantitativo estratto dal fiume lungo tutto il suo corso.\nRischio idrogeologico e ambientale.\nLa complessit\u00e0 di questo ambiente lo rende anche particolarmente fragile ed esposto alle conseguenze dell'attivit\u00e0 antropica, con diversi fattori di rischio. Tra i principali vi sono:\nI recenti mutamenti climatici, con il riscaldamento globale del pianeta e l'aumento del livello medio del mare dovuto allo scioglimento dei ghiacci polari, porterebbero inoltre all'inondazione di gran parte delle aree deltizie, con conseguenze drammatiche sull'ambiente naturale e sulle attivit\u00e0 umane. Un'altra grave conseguenza sarebbe l'aumento ulteriore della salinit\u00e0 delle acque costiere e l'aumento delle infiltrazioni di acqua salata nelle falde acquifere della fascia litoranea.\nStoria geologica.\nPer definizione, lo sviluppo di apparati deltizi necessita della presenza di aree continentali stabili con sviluppo di un reticolo di drenaggio che trasporti le acque meteoriche fino al il livello di base marino. Sulla Terra aree continentali cratoniche sono comparse e si sono stabilizzate nel corso dell'Archeano, da 3200 a 2400 milioni di anni fa. Rocce sedimentarie di questa et\u00e0 sono state studiate in America settentrionale (Canada e Stati Uniti), Africa del sud (Sudafrica e Zimbabwe), India meridionale e Australia occidentale, e corrispondono a \"fasce\" di rocce di origine vulcanica e in parte sedimentaria fortemente tettonizzate e in parte metamorfosate (definite nella letteratura geologica \"Greenstone Belts\"). Questi complessi sono caratterizzati da una certa variet\u00e0 di ambienti sedimentari, che includono depositi marino-marginali e di mare basso tra cui sedimenti di piana deltizia. In Australia occidentale, sono stati riconosciuti sedimenti di delta-conoide di et\u00e0 archeozoica, in parte rimaneggiati dalle maree, comparabili dal punto di vista sedimentologico con analoghi attuali sviluppati in regimi tettonici estensionali (Golfo di Aqaba). Questi sedimenti mostrano caratteri sedimentologici compatibili corrispondenti ad ambienti di delta-conoide caratterizzati da elevati gradienti topografici ed alta velocit\u00e0 di flusso.\nEsogeologia.\nSe si considera la definizione di delta in senso ampio, cio\u00e8 come un accumulo di sedimento alla foce di un canale naturale che, tramite l'azione di una corrente liquida, convoglia materiale sedimentario entro un bacino contenente un liquido relativamente stazionario, allora edifici deltizi sono riconoscibili, oltre che sulla Terra, anche sulla superficie di almeno altri due corpi celesti del sistema solare: il pianeta Marte e il satellite maggiore di Saturno, Titano. Nel primo caso si tratta di corpi sedimentari attivi nel passato geologico del pianeta; nel secondo caso sono corpi sedimentari dovuti a fenomeni geologici probabilmente ancora attivi.\nMarte.\nSedimenti assimilabili a depositi alluvionali deposti e rielaborati dall'acqua sono probabilmente presenti anche sul pianeta Marte, verosimilmente sviluppatisi in condizioni simili a quelle della Terra primitiva. Sono stati rilevati per mezzo delle sonde spaziali (tramite soprattutto il telerilevamento fotografico) canali situati entro solchi vallivi, e formazioni geologiche simili ad apparati deltizi situate allo sbocco di canali entro aree bacinali depresse e antichi crateri da impatto. Si ritiene che queste formazioni si siano originate nella parte finale del Noachiano, era geologica di Marte la cui datazione \u00e8 stimata da 3900 a 3500 milioni di anni fa (corrispondente quindi alla parte pi\u00f9 antica dell'Archeano terrestre).\nLe opinioni tra i ricercatori non sono del tutto univoche riguardo a queste strutture. \u00c8 generalmente accettato il fatto che siano dovute all'azione di un agente allo stato liquido; la loro distribuzione e la loro configurazione sono in accordo con una rete di drenaggio naturale e presenta indubbie analogie con le morfologie associate sulla Terra ad acque correnti continentali. Ci\u00f2 supporterebbe l'ipotesi che nel passato geologico di Marte vi fosse acqua allo stato liquido (attualmente le condizioni di pressione atmosferica e temperatura della superficie marziana non consentono la presenza di acqua libera se non nelle regioni pi\u00f9 basse). Vi sono per\u00f2 ipotesi alternative: le formazioni geologiche indicate potrebbero essere state scavate e costruite anche da anidride carbonica allo stato liquido (presente in quantit\u00e0 considerevoli come ghiaccio secco nelle calotte polari di Marte) o da metano liquido.\nAnche riguardo alle modalit\u00e0 di deposizione non vi \u00e8 ancora unanimit\u00e0: si discute in particolare se questi depositi siano dovuti a correnti a bassa densit\u00e0, di tipo fluviale o a flussi ad alta densit\u00e0 e viscosit\u00e0, di tipo pi\u00f9 simile a colate di fango e di detrito (\"debris flow\"). Sono stati distinti diversi tipi di depositi sedimentari a conoide su Marte: di questi, due sono quelli con maggiore affinit\u00e0 morfologica rispetto ai delta marini o lacustri terrestri:\nTutti questi corpi sedimentari sono in realt\u00e0 (come quelli terrestri) composti da diversi stadi di sviluppo, con sovrapposizione di morfologie differenti, che sembrano indicare una storia piuttosto complessa e variazioni notevoli del livello di base. Al presente, questi depositi sono certamente inattivi, pi\u00f9 o meno intensamente interessati da crateri meteoritici, e diversi appaiono erosi in varia misura e rimaneggiati dai processi eolici attualmente prevalenti sulla superficie del pianeta.\n\u00c8 stata studiata la distribuzione degli ipotetici apparati deltizi individuati finora nell'area polare nord di Marte. Per la maggior parte di questi (53%), la posizione altimetrica della fronte deltizia sembra allinearsi lungo una superficie equipotenziale chiusa che comprende la maggior parte delle \"terre basse\" dell'emisfero settentrionale di Marte, che si configurerebbero quindi come un paleo-oceano di et\u00e0 noachiana. La maggior parte dei reticoli di drenaggio appaiono sviluppati al di sopra di questa superficie ideale, che rappresenterebbe il livello medio di questo ipotetico oceano.\nTitano.\nIl satellite maggiore di Saturno, Titano, \u00e8 dotato di un'atmosfera molto pi\u00f9 densa di quella di Marte e persino della Terra (la pressione atmosferica \u00e8 superiore del 50% rispetto a quella terrestre), con sviluppo di nubi, e di veri e propri laghi e mari di idrocarburi allo stato liquido (prevalentemente metano ed etano). Secondo tutte le evidenze raccolte finora dalla missione spaziale Cassini-Huygens (2004-2017) sulla superficie del satellite \u00e8 presente un ciclo idrologico impostato non sull'acqua ma sugli idrocarburi, con precipitazioni e un vero e proprio reticolo di drenaggio che alimenta bacini di raccolta dei fluidi atmosferici. In questo contesto sono riconoscibili elementi morfologici di tipo alluvionale e deltizio., come nel caso esemplificato dall'immagine riportata dell'Ontario Lacus, un bacino situato presso il polo sud di Titano, ove nella parte mediana della sponda sud-ovest (verso il basso a sinistra) \u00e8 visibile un oggetto a due lobi interpretabile come un delta lobato, al termine di probabili canali fluviali di tipo meandriforme che drenano liquidi della natura sopra descritta da una pianura leggermente sopraelevata rispetto al livello del bacino. La morfologia lobata dell'edificio deltizio sembra implicare la presenza di un moto ondoso e quindi, verosimilmente, di correnti costiere nel bacino stesso. Questa tipologia di sviluppo costiero \u00e8 ampiamente riscontrabile in bacini lacustri terrestri, come ad esempio all'estremit\u00e0 meridionale del Lago Alberto, in Africa, tra Uganda e Repubblica Democratica del Congo.\nVoci correlate.\nStrutture sedimentarie.\nNei delta, aree di incontro tra i processi fluviali e costieri, possono trovarsi tutti i tipi di strutture sedimentarie relative all'ambiente continentale e all'ambiente marino marginale:"}
{"id": "26210", "revid": "1543377", "url": "https://it.wikipedia.org/wiki?curid=26210", "title": "Cool jazz", "text": "Il Cool jazz (generalmente tradotto come \"jazz calmo\", \"rilassato\", letteralmente \"freddo\"), \u00e8 una corrente del jazz affermatasi tra la fine degli anni quaranta e l'inizio degli anni cinquanta.\nPur facendo proprie alcune delle acquisizioni dell'allora imperante bebop, il \"cool jazz\" ne fornisce una versione pi\u00f9 rilassata, per certi versi cantabile, priva di alcune asprezze armoniche e dalle linee melodiche meno involute, con non pochi riferimenti alla musica classica.\nAl suo apparire fu da molti considerato come la risposta \"bianca\" al \"nero\" bebop, anche se tra i musicisti che contribuirono al suo successo vi furono anche diversi strumentisti neri.\nStoria.\nLe prime incisioni che si possono definire in stile \"cool\" appaiono a New York alla fine degli anni quaranta, con l'orchestra di Claude Thornhill che, avvalendosi degli arrangiamenti di Gil Evans, presentava uno stile rilassato e melodico che al tempo stesso recepiva gli insegnamenti armonici del bebop. \nLa definitiva consacrazione dello stile cool avvenne nel 1949 ad opera di un musicista di colore, Miles Davis, che, dopo essersi formato nel quintetto di Charlie Parker, inizia a sperimentare nuove sonorit\u00e0, ispirato dalla frequentazione del suo amico Gil Evans, compositore e arrangiatore canadese. Dalle conversazioni tra Evans e il gruppo di musicisti che frequentava la sua casa nacque l'idea di una formazione originale. Davis e Evans idearono infatti la formazione di un nonetto - poi noto come la Tuba Band - dalla strumentazione insolita, comprendente un Corno e una Tuba. L'idea musicale di base era di poter lavorare con un tessuto sonoro formato da voci strumentali che suonavano come voci umane. Davis - citando come modelli Duke Ellington e il gi\u00e0 ricordato Claude Thornhill - dice che, dal punto di vista della composizione, del suono e degli arrangiamenti, l'obiettivo era creare una musica rilassata il cui suono si avvicinasse a quello delle big band del passato, tenendo per\u00f2 conto dei cambiamenti portati dal bebop. La formazione era costituita inizialmente da Miles Davis (tromba) Gerry Mulligan (sax baritono) Mike Zwerin (trombone) Lee Konitz (sax contralto) Junior Collins (corno francese) Bill Barber (tuba) John Lewis (piano) Al McKibbon (contrabbasso) e Max Roach (batteria). Gli arrangiamenti portavano la firma di Mulligan, Evans e John Lewis.\nIl nuovo genere non attecch\u00ec subito a New York - dove la Tuba Band suscit\u00f2 molti entusiasmi ma anche tante perplessit\u00e0 - e molti dei musicisti coinvolti nell'idioma \"cool\" si rivolsero alla California, dove tra l'altro venne calorosamente accolto dal movimento letterario \"beatnik\" (animato da Jack Kerouac, Allen Ginsberg ed altri letterati che facevano esplicito riferimento al jazz nelle loro composizioni).\nDi tutte le formazioni che avrebbero animato la scena \"cool\" a partire dall'inizio degli anni '50, le pi\u00f9 famose, oltre ai combo che vedevano come leader il trombettista Shorty Rogers, furono il \"Tentette\" di Gerry Mulligan e il cosiddetto \"pianoless quartet\" diretto, tra il 1952 e il 1954, dallo stesso Mulligan al sax baritono con Chet Baker alla tromba, Bob Whitlock al contrabbasso e Chico Hamilton alla batteria. Gli arrangiamenti curati di Mulligan, l'affascinante dialogo contrappuntistico tra il sax baritono e la tromba, e la bellezza vagamente maledetta di Baker catapultarono il quartetto alla ribalta della cronaca: la loro interpretazione di \"My Funny Valentine\" divenne famosa anche al di fuori dell'audience specializzata e nel 1954 Baker vinse la classifica dei trombettisti della rivista \"Down Beat\" superando tra gli altri Davis (che la prese male e consider\u00f2 questo premio, una manifestazione di razzismo) e Clifford Brown. (In seguito a questo premio, Baker - che non era un tecnico del suo strumento - fin\u00ec per dover prendere parte a una specie di gara tra trombettisti a New York, un'occasione imbarazzante nella quale Baker, anche a causa della pressione psicologica, figur\u00f2 abbastanza male.)\nAl di l\u00e0 della classificazione musicale e del periodo storico, esiste comunque un atteggiamento jazzistico \"cool\" che venne piuttosto vagamente individuato in quegli anni e che fa oggi parte del patrimonio del genere. La vaghezza del termine \u00e8 comprovata dal fatto che molti tendono ad includere il jazz modale tra gli sviluppi della corrente \"cool\": mentre \u00e8 chiaro che molti degli interpreti dell'area modale condividevano certe scelte stilistiche (e talvolta avevano preso parte attiva al movimento \"cool\", come l'onnipresente Davis, che lanci\u00f2 l'esperienza modale con l'album \"Kind of Blue\") \u00e8 altrettanto chiaro che molti altri si distanziavano chiaramente da quell'estetica (si veda ad esempio l'esperienza modale di John Coltrane).\nLa performance \"cool\".\nLa tipica performance \"cool\" privilegia i tempi ed i registri medi, creando soprattutto nella \"ballad\" atmosfere a volte molto rarefatte: le sezioni ritmiche tessono tappeti swinganti e non invasivi, proponendo il clima ideale per le improvvisazioni dei solisti i quali, a loro volta, sembra vogliano \"discutere\" con fluidit\u00e0 e sapiente scelta del linguaggio intorno ad un argomento interessante (il batterista del quartetto di Mulligan si lament\u00f2 in un'intervista che verso la fine Davis gli permetteva di usare solo le spazzole). Nel tempo le cose cambiarono, e anche i batteristi ebbero modo di \"farsi sentire\": uno per tutti Shelly Manne, artefice di groove ritmici e di assoli poderosi. Il Cool Jazz riscopre il contenuto melodico del jazz, che il bebop, favorendo lo sfruttamento delle possibilit\u00e0 armoniche, aveva messo in ombra, e predilige una dimensione pi\u00f9 continua delle ritmiche, in netta contrapposizione con i frenetici tempi staccati dai vari Charlie Parker e Dizzy Gillespie. La provenienza dagli studi classici di molti degli esponenti di questo genere \u00e8 messo in evidenza dalla cura posta negli arrangiamenti per i singoli strumenti e per gli ensemble degli strumenti a fiato (anche se di piccolo organico). Raramente le sessioni \"cool\" assomigliano alle estemporanee \"blowing sessions\" cos\u00ec popolari negli ambienti del bebop."}
{"id": "26213", "revid": "125584908", "url": "https://it.wikipedia.org/wiki?curid=26213", "title": "NO", "text": ""}
{"id": "26216", "revid": "110157", "url": "https://it.wikipedia.org/wiki?curid=26216", "title": "Spectacular Spider-Man", "text": "The Spectacular Spider-Man \u00e8 il nome di varie serie a fumetti tutte incentrate sul personaggio dell'Uomo Ragno pubblicate negli Stati Uniti dalla Marvel Comics a partire dal 1968: la prima nel 1968 per soli due numeri, la seconda dal 1976 al 1998, la terza dal 2003 al 2005 e la quarta dal 2017.\nStoria editoriale.\nSpectacular Spider-Man (1968).\nLa prima serie a fumetti con questo titolo esord\u00ec nelle edicole nel 1968. Stan Lee, direttore editoriale e autore delle storie dell'Uomo Ragno pubblicate su Amazing Spider-Man, decise di proporre una nuova rivista con l'Uomo Ragno dal formato pi\u00f9 grande (24x28 cm) e con un maggior numero di pagine (52 o 64) rispetto al consueto formato dei \"comic book\" (17x26 cm per 32 pagine). Nelle intenzioni di Lee avrebbe dovuto essere un prodotto con contenuti pi\u00f9 adulti rispetto allo standard di quello comunemente pubblicato all'epoca. Questa serie chiuse dopo solo due numeri a causa di uno scarso riscontro nelle vendite. Il primo numero presentava due storie: la prima illustrata da John Romita Sr. dal titolo di \"Lo! This Monster\" mentre la seconda era una rivisitazione delle origine del personaggio intitolata \"In The Beginning\" e disegnata da Larry Lieber. Sul secondo e ultimo numero venne pubblicata una sola storia dal titolo \"Goblin vive!\" sempre disegnata da Romita Sr. su testi dello stesso.\nPeter Parker, The Spectacular Spider-Man/The Spectacular Spider-Man (1976-1998).\nNel dicembre 1976 incominci\u00f2 a essere pubblicata una nuova serie che riprendeva la vecchia titolazione . Dal n\u00b0 134 la testata divenne semplicemente The Spectacular Spider-Man.\nIl team creativo era composto da Gerry Conway e Archie Goodwin ai testi e inizialmente Sal Buscema come disegnatore principale. A questi autori si affiancarono anche Frank Miller, Mike Zeck, Roger Stern, Rick Leonardi, Peter David, Ann Nocenti, J.M. DeMatteis, Bill Sienkiewicz, John Byrne.\nQuesta serie venne pubblicata fino a novembre 1998 quando chiuse dopo 263 numeri e 14 speciali annuali (\"Annual\") e uno speciale nel 1995 (\"Super Special\").\nThe Spectacular Spider-Man (2003-2005).\nNel 2003 ci fu il rilancio della testata che venne pubblicata per due anni stampando 27 numeri e alcuni speciali. Il rilancio avviene con la supervione di Axel Alonso, ex-supervisore Vertigo con una periodicit\u00e0 atipica di 18 numeri all'anno realizzati dall'iniziale team creativo formato dallo scrittore Paul Jenkins e dai disegnatori Humberto Ramos e Damion Scott. \nNel 2011 \u00e8 stato pubblicato lo speciale Spectacular Spider-Man #1000 contenente un crossover con il Punitore.\nPeter Parker, The Spectacular Spider Man (dal 2017).\nAd agosto 2017 ha esordito una quarta serie. Scritta da Chip Zdarsky e disegnata da Adam Kubert, la serie a detta dell'autore avr\u00e0 un taglio pi\u00f9 personale e si focalizzer\u00e0 sulla vita del personaggio nella sua New York a differenza di storie recenti che hanno visto il personaggio vivere avventure pi\u00f9 globali.\nEdizione italiana.\nIn Italia la prima serie del 1968 venne pubblicata all'interno della collana Uomo Ragno dedicata al personaggio dall'Editoriale Corno negli anni settanta dove venne pubblicata inizialmente anche la seconda serie fino a dicembre 1980 quando dal 1981 incominci\u00f2 a venir pubblicata sulla collana il Settimanale dell'Uomo Ragno. Nel 1982 dopo la chiusura del Settimanale l'editoriale Corno pubblic\u00f2 una nuova collana chiamata semplicemente L'Uomo Ragno che continu\u00f2 la pubblicazione della serie fino al dicembre 1983 con il n\u00b0 54. Con la chiusura dell'Editoriale Corno il personaggio venne ripreso dall'editrice Star Comics che continu\u00f2 a pubblicare la serie da dove era stata interrotta nella sua collana L'Uomo Ragno esordita nel 1987. Alla Star Comics subentr\u00f2 poi nel 1994 la Marvel Italia che continu\u00f2 la pubblicazione della collana del precedente editore portando a compimento la pubblicazione di tutta la serie di Spectular Spider Man fino al n\u00b0263 con la quale la serie americana si era interrotta. Altre storie rimaste inedite vennero pubblicate sempre dalla Marvel Italia negli anni novanta nella collana For Fans Only e nella collana Uomo Ragno Classic.\nLa terza serie del 2003 \u00e8 stata pubblicata interamente nella collana Uomo Ragno edita sempre dalla Marvel Italia a partire dal n\u00b0383 del 2004."}
{"id": "26218", "revid": "436907", "url": "https://it.wikipedia.org/wiki?curid=26218", "title": "Hard bop", "text": "L'hard bop \u00e8 uno stile jazzistico nato sul finire degli anni quaranta con massimo sviluppo nella seconda met\u00e0 degli anni cinquanta.\nStrettamente derivato dal predecessore be bop, l'hard bop sposta ancora \"oltre\" i confini delle improvvisazioni e delle armonizzazioni: cominciano a sentirsi gli effetti degli studi classici effettuati anche da musicisti \"neri\".\nCaratteristiche.\nSi \u00e8 ancora in ambito di musica \"tonale\" e nei primi anni '60 \"modale\". La sua evoluzione \"atonale\" (Ornette Coleman) porter\u00e0 all'avvento del free jazz.\nAltra caratteristica importante dell'hard bop, \u00e8 costituita dall'utilizzo e il recupero del giro armonico blues che lo rende apparentemente orecchiabile, e che aprir\u00e0 poi ad altri generi come il funk il soul ed il rhythm 'n' blues.\nGli strumenti utilizzati nella sezione ritmica sono pianoforte, contrabbasso e batteria: sparisce quasi del tutto la chitarra (probabilmente per la mancata possibilit\u00e0 di essere usata come strumento accompagnatore e per la difficolt\u00e0 di amalgamarsi con il pianoforte); nelle sezioni fiati non mancano mai tromba-flicorno, sax contralto o tenore integrati eventualmente da sax soprano, trombone, flauto. Fra i generi che contribu\u00ec a sviluppare, si annoverano il free jazz, la fusion, il postbop, il soul jazz, il new bop, il modern mainstream e la soul music. Alcuni musicisti rappresentativi del genere sono Horace Silver, Clifford Brown, Charles Mingus, Art Blakey, Cannonball Adderley, Thelonious Monk e Tadd Dameron."}
{"id": "26219", "revid": "1745361", "url": "https://it.wikipedia.org/wiki?curid=26219", "title": "Delta", "text": ""}
{"id": "26221", "revid": "124560228", "url": "https://it.wikipedia.org/wiki?curid=26221", "title": "Estuario", "text": "L'estuario \u00e8 lo sbocco dei fiumi che giungendo alla foce non creano depositi di sedimenti a ventaglio (a differenza di quanto avviene nel caso di una foce a delta), ossia sfociano in un unico canale o ramo. \nCaratteristiche.\nQuesta situazione pu\u00f2 essere dovuta a vari fattori: \nAnche se non vi sono accumuli notevoli di sedimento, gli estuari sono caratterizzati da tipici depositi e strutture sedimentarie. In particolare, sono presenti barre e dune subacquee da corrente, con stratificazione e laminazione inclinata. Nel caso dei delta marini, sono tipiche le laminazioni a \"lisca di pesce\" (\"herringbone\"): si tratta di \"set\" di lamine che si succedono verticalmente con inclinazione alternativamente verso terra (prodotte dalla corrente entrante di marea) e verso mare (prodotte dalla corrente fluviale uscente).\nEsempi tipici di foce a estuario sono quelli del fiume Congo (Africa occidentale), quello del Rio delle Amazzoni in \nSudamerica, quello del Tamigi e del Solway in Gran Bretagna, quello della Gironda in Francia, quello del Taz in Siberia."}
{"id": "26222", "revid": "1522738", "url": "https://it.wikipedia.org/wiki?curid=26222", "title": "Free jazz", "text": "Il free jazz, talvolta noto come free form, \u00e8 una forma di musica sperimentale derivata dal jazz e nata tra New York e Chicago, tra la fine degli anni cinquanta e l'inizio degli anni sessanta, parallelamente al sorgere delle grandi battaglie razziali di Martin Luther King e, soprattutto, di Malcolm X: il Black Power sar\u00e0 sempre un marchio distintivo dei musicisti \"Free\". Il genere ha rivestito e riveste, perci\u00f2, una grande valenza sociale.\nCome indica il nome si tratta di un tipo di musica libera, completamente al di fuori degli schemi: uno dei limiti estremi raggiunti negli anni \u00e8 stata la partitura per quintetto che prevedeva la libera improvvisazione contemporanea, di tutti gli strumenti secondo l'estro del momento.\nI caratteri di novit\u00e0 di questo stile rispetto ai precedenti consistono nella frammentazione e irregolarit\u00e0 del ritmo e della metrica, nell'atonalit\u00e0 che pu\u00f2 arrivare fino al rumorismo, nell'assorbimento di tradizioni musicali provenienti da ogni parte del mondo (tanto che pu\u00f2 essere considerato un antenato della World Music) e soprattutto nella tensione, intesa come intensit\u00e0 e liricit\u00e0, che talvolta assume caratteri orgiastici e liberatori.\nTra i brani che meglio rappresentano la nascita di questo stile ricordiamo: \"\" di Ornette Coleman (considerato il padre di questa musica sperimentale), e \"Freedom Now Suite\" di Max Roach.\nLa nascita del movimento.\nPremesse.\nAlla fine degli anni cinquanta, la spinta rivoluzionaria del bebop di Parker, Gillespie e soci sembrava storia passata, generi pi\u00f9 tranquilli, rilassati, a tratti disimpegnati come il cool jazz o il west coast jazz nel corso di tutto il decennio si affiancarono ad un recupero, semplificato e nero, della matrice bebop, al dixieland revival, alla diffusione di un filone di mezzo, una corrente principale basata sul tardo swing per piccoli complessi aggiornato con alcuni raggiungimenti ritmico-armonici del bop. Parallelamente per\u00f2, in una America ancora ampiamente segregata, crescevano le contraddizioni e i contrasti; la voglia di giustizia e di ribellione del popolo nero per i soprusi e le violenze, da sempre subite, sembr\u00f2 sul punto di esplodere.\nOrigini.\n\"Intuition\" &amp; \"Digression\" e inizi.\nI primi esempi di registrazioni musicali jazz in forma di improvvisazione libera includono opere da parte del chitarrista Django Reinhardt e un paio di incisioni del 1949 per l'etichetta Capitol di un gruppo guidato da Lennie Tristano, \"Intuition\" e \"Digression\". Era questa una musica free \"da camera\", ispirata alla musica classica: improvvisazione totale nell'ambito di un decoro formale totale e senza sbavature.\nDalla met\u00e0 degli anni cinquanta, il sassofonista Jackie McLean stava esplorando un concetto chiamato \"The Big Room\", dove le regole spesso rigide del bebop potevano essere allentate o abbandonate del tutto. Allo stesso modo, Cecil Taylor, il pianista pi\u00f9 importante del free jazz, inizi\u00f2 ad estendere i confini del bop gi\u00e0 nel 1956.\nIl trio composto da Jimmy Giuffre, Paul Bley e Steve Swallow, ricevette poca attenzione durante la sua incarnazione originale del 1960-62, ma successivamente i tre sono stati considerati come una delle formazioni pi\u00f9 innovative e fonte di ispirazione per lo sviluppo di quello che sarebbe diventato il free jazz. La loro era comunque ancora una musica molto rarefatta, tutt'altro che violenta.\nLe registrazioni di Eric Dolphy effettuate con Charles Mingus, John Coltrane, e Chico Hamilton, insieme al suo lavoro da solista, contribuirono a gettare le basi per l'avvento del free jazz nella comunit\u00e0 musicale.\nIl free jazz \u00e8 principalmente un genere strumentale. Tuttavia, Jeanne Lee era una notevole cantante free jazz, come anche Sheila Jordan, Linda Sharrock, Abbey Lincoln, e Patty Waters che diedero un contributo notevole al genere.\nOrnette Coleman &amp; Cecil Taylor.\nLe registrazioni di met\u00e0 anni cinquanta effettuate da Ornette Coleman per la Contemporary (\"Something Else!!!!\", \"Tomorrow Is the Question!\") e i primi due album di Cecil Taylor (\"Jazz Advance\" e \"Looking Ahead!\") segnano l'inizio del free jazz vero e proprio, anche se conservano ancora reminiscenze e stilemi del bebop e dell'hard bop.\n\"We Insist! - Freedom Now Suite\".\nL'album di Max Roach intitolato \"We Insist! - Freedom Now Suite\" (1960), anche se non pu\u00f2 considerarsi appieno un disco free jazz, contiene in nuce molti elementi di quello che caratterizzer\u00e0 il nascente genere musicale; le forti tematiche razziali, l'assoluta libert\u00e0 di esecuzione della suite, e certi passaggi musicali particolarmente ostici all'ascolto, lo rendono un'opera fondamentale per lo sviluppo del genere free jazz.\nCharles Mingus.\nAlcune opere del bassista Charles Mingus furono importanti per la nascita e l'affermarsi del free jazz. Di particolare rilievo sono i suoi primi album per la Atlantic, come \"The Clown\", \"Tijuana Moods\", e soprattutto \"Pithecanthropus erectus\", la cui title track contiene una sezione liberamente improvvisata in uno stile non correlato alla melodia della canzone o alla struttura formale degli accordi. I suoi contributi sono stati in primo luogo gli sforzi fatti per riportare l'improvvisazione collettiva in una scena musicale che era dominata dalle improvvisazioni soliste (come conseguenza dello sviluppo delle big band). La sua musica ha fatto riflettere sulle idee di libert\u00e0 del popolo afroamericano, ma ha anche guardato al passato, attingendo dal bop e anche da altri stili.\nSun Ra.\nAnche gran parte della musica di Sun Ra potrebbe essere classificata come \"free jazz\", in particolare i suoi lavori degli anni sessanta registrati a New York, anche se Sun Ra ha sempre ripetutamente affermato che la sua musica era ragionata e composta in maniera tradizionale, che non fosse frutto dell'improvvisazione, nonostante sembrasse pi\u00f9 \"free\" di quanto suonato dagli stessi artisti propriamente appartenenti alla corrente del free jazz. La musica di Sun Ra, specialmente quella di dischi come \"The Heliocentric Worlds of Sun Ra\" (1965) o \"The Magic City\" (1966), fu, infatti, immersa in quello che potrebbe essere definito come un nuovo misticismo nero.\nIl periodo \"free\" dell'ultimo Coltrane.\nIl celebre John Coltrane, sebbene ader\u00ec compiutamente alla nuova corrente musicale free soltanto nel 1965 con l'album \"Ascension\" (considerato un caposaldo del genere), produrr\u00e0 da l\u00ec in poi, anche grazie all'incontro e all'influenza del sassofonista free Pharoah Sanders, per tutti i restanti pochi anni di carriera prima della morte, opere determinanti per la diffusione globale del free jazz come gli album \"Meditations\", \"Om\", \"Kulu S\u00e9 Mama\", \"Live in Japan\", e \"Live at the Village Vanguard Again!\"; Trane sperimenter\u00e0 l'esasperazione totale dell'improvvisazione (30 minuti, un'ora) e delle possibilit\u00e0 fisiche dello strumento, arrivando a dei momenti di \"quasi inascoltabilit\u00e0 della sua musica\" (\"Live in Seattle\").\nArchie Shepp.\nAltro musicista di spicco in ambito free jazz \u00e8 Archie Shepp, noto all'interno del movimento per le sue posizioni ideologiche afrocentriche. Nel 1965 con la pubblicazione di \"Ascension\", Shepp e Coltrane diventano gli esponenti di spicco dell'avanguardia newyorchese. Questa situazione diventa emblematica con l'uscita dell'album \"New Thing at Newport\" in cui una facciata dell'LP \u00e8 dedicata a Coltrane e l'altra a Shepp, e degli album \"Fire Music\" e \"Three for a Quarter, One for a Dime\" del solo Shepp.\nLa furia iconoclasta di Albert Ayler.\nIl sassofonista Albert Ayler, con la sua musica dura, stridente, incompleta, piena di elementi folk che richiamano il blues, il gospel e le marce della vecchia New Orleans, e che suscita clamori e dissapori, viene considerato uno dei musicisti simbolo del free jazz anni sessanta nella sua eccezione pi\u00f9 di \"rottura\" della tradizione jazzistica. Il suono di Ayler \u00e8 spesso insopportabile, rabbioso, spinto al limite del rumorismo e dell'inascoltabilit\u00e0, una ripetizione ossessiva di pura libert\u00e0 creativa. Nonostante ci\u00f2, Ayler riporta al centro dell'attenzione la melodia rispetto al ritmo e all'armonia, facendo spesso uso anche di motivi semplici come marcette militari e canti popolari, riletti per\u00f2 nel suo personalissimo stile.\nDiffusione in Europa.\nIn Europa, il free jazz penetr\u00f2 attraverso gli esperimenti di esuli giamaicani come il sassofonista Joe Harriott. A partire dalla fine degli anni cinquanta, Harriott lavor\u00f2 sul concetto distintivo di ci\u00f2 che egli definiva \"forma libera\". Queste esplorazioni musicali furono portate avanti parallelamente anche da Coleman sotto molti aspetti, ma il lavoro svolto da Harriott ebbe poca risonanza al di fuori dell'Inghilterra. A partire dalla met\u00e0 degli anni sessanta, musicisti come il chitarrista Derek Bailey, i sassofonisti Peter Br\u00f6tzmann ed Evan Parker e il batterista John Stevens svilupparono un linguaggio musicale che verr\u00e0 definito \"free improvisation\". Esso prese spunto dal free jazz per poi muoversi e svilupparsi lontano dalla tradizione del jazz (spesso grazie anche all'ispirazione ricevuta da compositori contemporanei come Anton Webern e John Cage).\nSviluppo.\nIl free jazz degli anni sessanta conflu\u00ec in seguito nel \"loft jazz\" degli anni settanta che nacque a New York (in luoghi come lo \"Studio RivBea\" di Sam Rivers), e negli anni ottanta cre\u00f2 la scena \"downtown\" associata a luoghi come la Knitting Factory. Una nuova generazione di musicisti tra cui David S. Ware, Matthew Shipp, William Parker e Joe Morris ha continuato a sviluppare e suonare il free jazz ispirato dal lavoro pionieristico della \"New Thing\" dei sessanta. Come altri stili di jazz, il free jazz ha anche adottato elementi di rock contemporaneo, funk e musica pop: Ornette Coleman fu ancora una volta un leader in materia, abbracciando la musica elettrica con la sua band Prime Time nel 1970, e un certo numero di altri artisti tra cui James Blood Ulmer, Sonny Sharrock, e Ronald Shannon Jackson hanno forgiato il proprio stile combinando elementi di free jazz e fusion.\nMolti musicisti mantengono attualmente in vita lo stile free jazz al giorno d'oggi. Due sono le scene principali: a New York e a Chicago. A New York, gli artisti principali del genere sono William Parker, Matana Roberts, Chad Taylor, John Zorn, e Medeski Martin and Wood, mentre a Chicago citiamo Fred Anderson, Nicole Mitchell, Ernest Dawkins, Karl E.H. Seigfried, Ken Vandermark, e Hamid Drake."}
{"id": "26224", "revid": "125357746", "url": "https://it.wikipedia.org/wiki?curid=26224", "title": "Uadi", "text": "L'uadi, al plurale gli \"uidian\" (, pl. \u0648\u062f\u064a\u0627\u0646, \"widy\u0101n\"), \u00e8 il letto di un torrente, quasi un canyon o canalone in cui scorre (o scorreva) un corso d'acqua a carattere non perenne. Si trova generalmente nelle regioni desertiche, ad esempio nel Sahara o nei deserti della Penisola araba.\nVarianti semantiche.\nNella toponomastica maghrebina il nome compare spesso come wad (con ortografia francese oued), secondo la tipica pronuncia della parola nei dialetti maghrebini. Questo termine, utilizzato anche nella penisola iberica all'epoca della dominazione islamica, \u00e8 ancora presente (con qualche modificazione fonetica) nel nome di alcuni fiumi, come il Guadalquivir (da \"wad al-Kabir\" \"fiume grande\"), Guadiana (da \"wadi Ana\"), il fiume \"Anas\" dell'antichit\u00e0, ecc..\nInondazioni lampo.\nIn occasione di forti piogge - a sviluppo prevalentemente locale e occasionale - lungo il suo bacino idrografico oppure alla sorgente, l'alveo del torrente si riempie in breve tempo di acque (inondazione lampo) che assumono un regime accidentato e tumultuoso per un periodo determinato dall'esaurimento della scorta d'acqua prodotta dalle condizioni climatiche originanti il fenomeno. Gli \"uadi\" fossili sono le testimonianze di remoti corsi d'acqua, quando il clima era pi\u00f9 piovoso.\nNel 1904, la scrittrice svizzera Isabelle Eberhardt mor\u00ec travolta dalle acque di una piena improvvisa di un uadi che distrusse la parte bassa di A\u00efn S\u00e9fra (Algeria) dove ella risiedeva."}
{"id": "26227", "revid": "697352", "url": "https://it.wikipedia.org/wiki?curid=26227", "title": "Cool", "text": ""}
{"id": "26228", "revid": "339392", "url": "https://it.wikipedia.org/wiki?curid=26228", "title": "Vassiliy Kandinsky", "text": ""}
{"id": "26230", "revid": "785616", "url": "https://it.wikipedia.org/wiki?curid=26230", "title": "No (teatro)", "text": ""}
{"id": "26231", "revid": "125643889", "url": "https://it.wikipedia.org/wiki?curid=26231", "title": "Tattica", "text": "Una tattica \u00e8 un metodo utilizzato per conseguire degli obiettivi. Concettualmente si pu\u00f2 parlare di tattica in vari campi: nella guerra (la tattica militare o, in mare, la tattica navale), in un duello, ma anche in economia, nel commercio, nello sport (ad esempio la tattica negli scacchi), nelle attivit\u00e0 ludiche e in una grande variet\u00e0 di altri campi, come ad esempio la negoziazione. Pu\u00f2 rientrare nell'ambito di una strategia.\nCaratteristiche.\nLa tattica si distingue dalla strategia; quest'ultima, infatti, \u00e8 la descrizione di un piano d'azione di lungo termine usato per impostare e successivamente coordinare le azioni tese a raggiungere uno scopo predeterminato.\nUn esempio della differenza, in una guerra contro un'altra nazione, in cui l'obiettivo \u00e8 vincere la guerra, \u00e8 tra la \"strategia\" che punta a distruggere l'esercito per neutralizzare la sua capacit\u00e0 militare e le \"tattiche\" messe in opera dai combattenti per eseguire specifiche azioni in luoghi specifici.\nSecondo Michel de Certeau, mentre la strategia crea il suo spazio autonomo, una tattica \u00e8 un'azione volontaria determinata dall'assenza di un luogo proprio; lo spazio della tattica \u00e8 \"lo spazio dell'altro\": le tattiche sono azioni isolate che si avvantaggiano delle opportunit\u00e0 offerte dall'avversario."}
{"id": "26232", "revid": "582484", "url": "https://it.wikipedia.org/wiki?curid=26232", "title": "Triplice Alleanza", "text": ""}
{"id": "26234", "revid": "1632387", "url": "https://it.wikipedia.org/wiki?curid=26234", "title": "Singolarit\u00e0 tecnologica", "text": "Nella futurologia, una singolarit\u00e0 tecnologica \u00e8 un punto, congetturato nello sviluppo di una civilt\u00e0, in cui il progresso tecnologico accelera oltre la capacit\u00e0 di comprendere e prevedere degli esseri umani. La \"singolarit\u00e0\" pu\u00f2, pi\u00f9 specificamente, riferirsi all'avvento di un'intelligenza superiore a quella umana (anche artificiale), e ai progressi tecnologici che, a cascata, si presume seguirebbero da un tale evento, salvo che non intervenga un importante aumento artificiale delle facolt\u00e0 intellettive di ciascun individuo. Se una singolarit\u00e0 possa mai avvenire, \u00e8 materia di discussione.\nPanoramica sulla singolarit\u00e0.\nConcetto iniziale.\nSebbene si creda comunemente che il concetto di singolarit\u00e0 sia nato negli ultimi 20 anni del XX secolo, esso nasce realmente negli anni cinquanta del Novecento:\nQuesta citazione \u00e8 stata spesso estrapolata fuori dal suo contesto e attribuita allo stesso von Neumann, forse a causa della grande fama ed influenza di questi.\nNel 1965, lo statistico I. J. Good descrisse un concetto anche pi\u00f9 simile al significato contemporaneo di \"singolarit\u00e0\", nel quale egli includeva l'avvento di un'intelligenza superumana:\nAncora prima, nel 1954 lo scrittore di fantascienza Fredric Brown, nel brevissimo racconto \"La risposta\", anticipava il concetto di singolarit\u00e0 tecnologica immaginando la costruzione di un \"supercomputer galattico\" al quale viene chiesto come prima domanda, dopo l'accensione, se esiste Dio; il supercomputer rispondeva \"Ora s\u00ec\".\nLa singolarit\u00e0 vingeana.\nIl concetto di singolarit\u00e0 tecnologica come \u00e8 conosciuto oggi viene accreditato al matematico e romanziere Vernor Vinge. Vinge cominci\u00f2 a parlare della singolarit\u00e0 negli anni ottanta, e raccolse i suoi pensieri nel primo articolo sull'argomento nel 1993, con il saggio \"Technological Singularity.\" Da allora questo \u00e8 divenuto il soggetto di molte storie e scritti futuristici e di fantascienza.\nIl saggio di Vinge contiene l'affermazione, spesso citata, secondo cui \"entro trenta anni, avremo i mezzi tecnologici per creare un'intelligenza sovrumana. Poco dopo, l'era degli esseri umani finir\u00e0.\"\nLa singolarit\u00e0 di Vinge \u00e8 comunemente ed erroneamente interpretata come l'affermazione che il progresso tecnologico crescer\u00e0 all'infinito, come avviene in una singolarit\u00e0 matematica. In realt\u00e0, il termine \u00e8 stato scelto, come una metafora, prendendolo dalla fisica e non dalla matematica: mentre ci si avvicina alla singolarit\u00e0, i modelli di previsione del futuro diventano meno affidabili, esattamente come i modelli della fisica diventano inefficaci in prossimit\u00e0, ad esempio, di una singolarit\u00e0 gravitazionale.\nLa singolarit\u00e0 \u00e8 spesso vista come la fine della civilizzazione umana e la nascita di una nuova civilt\u00e0. Nel suo saggio, Vinge si chiede perch\u00e9 l'era umana dovrebbe finire, e argomenta che gli umani saranno trasformati durante la singolarit\u00e0 in una forma di intelligenza superiore. Dopo la creazione di un'intelligenza sovrumana, secondo Vinge, la gente sar\u00e0, al suo confronto, una forma di vita inferiore.\nNon \u00e8 molto chiaro cosa debba intendersi, secondo Vinge, per nuove forme di civilt\u00e0. Vinge scrisse un racconto su delle macchine pi\u00f9 intelligenti dell'uomo e su come esse concepiscono il mondo. Il suo editore gli disse che nessuno pu\u00f2 essere in grado di scrivere un racconto simile, perch\u00e9 capire come un osservatore pi\u00f9 intelligente dell'uomo vede il mondo \u00e8 impossibile per l'uomo stesso. Nel momento in cui gli esseri umani costruiranno una macchina che sar\u00e0 in grado di diventare pi\u00f9 intelligente, inizier\u00e0 una nuova era, che sar\u00e0 vissuta da un punto di vista diverso: un'era che non sar\u00e0 possibile qualificare a priori come bene o male, ma sar\u00e0 semplicemente diversa.\nLa legge di Kurzweil dei ritorni acceleranti.\nL'analisi storica del progresso tecnologico dimostra che l'evoluzione della tecnologia segue un processo esponenziale e non lineare come invece si sarebbe portati a pensare. Nel suo saggio, \"The Law of Accelerating Returns,\" Ray Kurzweil propone una generalizzazione della Legge di Moore che forma la base delle convinzioni di molta gente al riguardo della singolarit\u00e0. La legge di Moore descrive un andamento esponenziale della crescita della complessit\u00e0 dei circuiti integrati a semiconduttore, che tipicamente possiede un asintoto (un \"punto di massimo\"): tuttavia, l'incremento esponenziale delle prestazioni sembra aver subito un drastico rallentamento dopo il 2000. \nKurzweil estende questo andamento includendo tecnologie molto precedenti ai circuiti integrati ed estendendolo al futuro. Egli crede che la crescita esponenziale della legge di Moore continuer\u00e0 oltre l'utilizzo dei circuiti integrati, con l'utilizzo di tecnologie che guideranno alla singolarit\u00e0.\nLa legge descritta da Ray Kurzweil ha in molti modi alterato la percezione della legge di Moore da parte del pubblico. \u00c8 un credo comune (ma errato) che la legge di Moore faccia previsioni che riguardino tutte le forme di tecnologia, quando in realt\u00e0 essa riguarda solo i circuiti a semiconduttore. Molti futurologi usano ancora l'espressione \"legge di Moore\" per descrivere idee come quelle presentate da Kurzweil. Realizzare previsioni a lungo termine, almeno in parte corrette, su dove riuscir\u00e0 ad arrivare la tecnologia, \u00e8 praticamente impossibile. Ancora troppo spesso si pensa al progresso tecnologico come qualcosa che procede in maniera lineare, secondo quella che \u00e8 la linea di progresso intuitiva.\nSi pu\u00f2 ipotizzare che la tecnologia sia legata ad un prodotto, con un andamento evolutivo, un ciclo di vita, una vita utile: nasce, cresce, muore. Ogni tecnologia ha una sua curva di diffusione e di costi-benefici per un certo tempo (vita utile della tecnologia), dopodich\u00e9 viene abbandonata e sostituita da una nuova. Si otterr\u00e0 quindi un grafico costo-tempo e di prestazione-tempo per ogni tecnologia. Essendo definita in un intervallo di tempo chiuso e limitato (la vita utile), la curva possiede un massimo o minimo assoluto (teorema di Weierstrass). \nCon l'adozione di una nuova tecnologia (il cosiddetto \"cambiamento radicale\", confrontabile con la nozione di cambio di paradigma), il conto riparte da un \"nuovo zero\", con una nuova curva esponenziale di riduzione dei costi e di miglioramento delle prestazioni, nel tempo: lo zero si colloca per\u00f2 non nell'origine degli assi, ma al valore di costo o di prestazione che era gi\u00e0 stato raggiunto con la tecnologia precedente. Se una tecnologia segue una curva a campana (o una curva a U), quando ha raggiunto il proprio estremo \"teorico\" (minimo costo produttivo, massima prestazione) che pu\u00f2 fornire, viene abbandonata prima della fase di declino (se esistono alternative migliori).\nL'adozione di una nuova tecnologia determina un punto di discontinuit\u00e0 (uno scalino), da cui parte una nuova curva esponenziale. Sommando verticalmente i grafici di ogni tecnologia, per costruire un grafico unico di costo-tempo e prestazione-tempo, si ottengono n curve esponenziali una dopo l'altra e \"a salire\": dove finisce una e inizia la successiva, c'\u00e8 uno scalino.\nPer esprimere il concetto in termini matematici, potremmo pensare di rappresentare tale velocit\u00e0 con una curva esponenziale. Ci\u00f2 tuttavia non sarebbe ancora esatto; un andamento esponenziale, \u00e8 infatti corretto, ma solo per brevi intervalli di tempo: se prendiamo in considerazione, per esempio, un periodo di 100 anni, una curva esponenziale, non risulter\u00e0 corretta. Tipicamente i giornalisti stilano le loro previsioni, quando considerano il futuro, estrapolando la velocit\u00e0 d'evoluzione attuale per determinare ci\u00f2 che ci si pu\u00f2 aspettare nei prossimi dieci o cento anni. Questo \u00e8 ci\u00f2 che Ray Kurzweil chiama \"intuitive linear view\".\nQuello che Kurzweil chiama the \"law of accelerating returns\" si pu\u00f2 schematizzare nei seguenti punti:\nSei epoche di Kurzweil.\nSe si applicano questi principi all'evoluzione della Terra, \u00e8 possibile notare come siano aderenti al processo di sviluppo che \u00e8 avvenuto:\nEsaminando i tempi di questi passaggi, si pu\u00f2 notare come il processo acceleri continuamente. L'evoluzione delle forme di vita, per esempio, ha richiesto parecchi milioni di anni per il primo passo (es. la cellule primitive), ma dopo ha accelerato sempre di pi\u00f9. Ora la \"tecnologia biologica\" \u00e8 diventata troppo lenta rispetto alla tecnologia creata dall'uomo, che usa i suoi stessi risultati per andare avanti in maniera nettamente pi\u00f9 veloce di quanto non possa fare la natura.\nCurve di crescita asintotiche.\nSi presume che una sempre pi\u00f9 rapida crescita tecnologica arriver\u00e0 con lo sviluppo di un'intelligenza superumana, sia potenziando direttamente le menti umane (forse con la cibernetica), o costruendo intelligenze artificiali. Queste intelligenze superumane sarebbero presumibilmente capaci di inventare modi di potenziare se stesse anche pi\u00f9 velocemente, producendo un effetto feedback che sorpasserebbe le intelligenze preesistenti.\nSemplicemente avere un'intelligenza artificiale allo stesso livello di quella umana, presumono , potrebbe produrre lo stesso effetto, se la legge di Kurzweil continua indefinitamente. All'inizio, si suppone, una simile intelligenza dovrebbe essere pari a quella umana. Diciotto mesi dopo sarebbe due volte pi\u00f9 veloce. Tre anni dopo, sarebbe quattro volte pi\u00f9 veloce, e cos\u00ec via. Ma dato che le Intelligenze Artificiali accelerate stanno, in quel momento, progettando i computer, ogni passo successivo impiegherebbe circa diciotto mesi \"soggettivi\" e proporzionalmente meno tempo reale ad ogni passo. Se la legge di Kurzweil continua ad applicarsi senza modifiche, ogni passo richiederebbe met\u00e0 del tempo. In tre anni (36 mesi = 18 + 9 + 4,5 + 2,25 + ...) la velocit\u00e0 del computer, teoricamente, raggiungerebbe l'infinito. Questo esempio \u00e8 illustrativo, e comunque, molti futurologi concordano che non si pu\u00f2 presumere che la legge di Kurzweil sia valida anche durante la singolarit\u00e0, o che essa possa rimanere vera letteralmente \"per sempre\", come sarebbe richiesto per produrre, in questo modo, un'intelligenza realmente infinita.\n Per intendersi, un cervello che fosse il doppio di quello di un essere umano, immagazzinerebbe il doppio di dati possibili ma al doppio del tempo e alla met\u00e0 della velocit\u00e0 di apprendimento, (e cos\u00ec via in maniera esponenziale), rendendo, di fatto, negativi i progressi. Se tale teorema venisse applicato anche ai sistemi informatici evoluti quindi, avremo anche qui un limite fisico superiore, oltre il quale la distanza fisica tra i processori e le conseguenti ipotetiche velocit\u00e0 di elaborazione dati originali, sarebbero soggette a limiti che seppur elevati, culminerebbero al pi\u00f9 in una super-memoria di massa pi\u00f9 che in un super-computer dotato di intelligenza infinita.\nImplicazioni sociali della singolarit\u00e0 tecnologica.\n, lo sviluppo tecnologico che conduce alla singolarit\u00e0 avr\u00e0 importanti ricadute su molti aspetti della nostra vita quotidiana, sia a livello individuale, sia sociale. A livello politico, l'avanzamento della tecnologia permette la creazione di forme di aggregazione alternative allo Stato moderno: anche senza considerare la colonizzazione di altri pianeti (prospettiva comunque analizzata da molti transumanisti, tra cui Ray Kurzweil), esistono gi\u00e0 progetti concreti per la creazione di comunit\u00e0 autonome di stampo libertario in acque non territoriali \u2013 come la Seasteading Foundation di Patri Friedman (nipote del premio Nobel Milton Friedman).\nAltri studiosi \u2013 tra cui il fondatore dell'Artificial General Intelligence Research Institute Ben Goertzel e il cofondatore degli iLabs Gabriele Rossi \u2013 contemplano esplicitamente la possibilit\u00e0 di una \u201csociet\u00e0 nella societ\u00e0\u201d, che viva dunque \u201cvirtualmente\u201d nei rapporti tra gli aderenti e non sia confinata in un preciso spazio fisico (una estremizzazione di quello che gi\u00e0 oggi avviene, in modo primitivo, con Second Life e i social network).\nL'avvicinamento alla singolarit\u00e0 cambier\u00e0 infine economia e giustizia. La disponibilit\u00e0 di Intelligenze Artificiali rivoluzioner\u00e0 il mercato del lavoro, introducendo, oltre alle spesso citate problematiche etiche, nuove sfide produttive; l'allungamento radicale della vita richieder\u00e0 cambiamenti in tutti i settori coinvolti, dalla sanit\u00e0 alle assicurazioni. Infine - realizzando un sogno che ebbe gi\u00e0 Norbert Wiener, padre della cibernetica - la crescita esponenziale nella conoscenza della realt\u00e0 e il miglioramento dei sistemi esperti permetter\u00e0 una graduale sostituzione della giustizia umana con una pi\u00f9 efficiente e oggettiva giustizia automatica.\nCritiche.\nCi sono due tipi principali di critiche alla previsione della singolarit\u00e0: quelle che mettono in dubbio che la singolarit\u00e0 sia probabile o anche possibile e quelli che si domandano se sia desiderabile o non piuttosto da ritenere pericolosa e da avversare per quanto possibile.\nLa possibilit\u00e0 e la probabilit\u00e0 della singolarit\u00e0.\nAlcuni come Federico Faggin, sviluppatore della tecnologia MOS che permise la fabbricazione dei primi microprocessori, dubitano che una singolarit\u00e0 tecnologica abbia molte possibilit\u00e0 di realizzarsi. I detrattori si riferiscono ironicamente ad essa come \"l'assunzione in cielo per \"nerds\"\".\nLa maggior parte delle speculazioni sulla singolarit\u00e0 presumono la possibilit\u00e0 di un'intelligenza artificiale superiore a quella umana. \u00c8 controverso se creare una simile intelligenza artificiale sia possibile. Molti credono che i progressi pratici nell'intelligenza artificiale non abbiano ancora dimostrato questo in modo empirico. Vedi la voce sull'intelligenza artificiale per i dettagli sul dibattito.\n discutono sul fatto che la velocit\u00e0 del progresso tecnologico stia aumentando. La crescita esponenziale del progresso tecnologico potrebbe diventare lineare o flettersi o potrebbe cominciare ad appiattirsi in una curva che permette una crescita limitata.\nLo scrittore Roberto Vacca si sofferma, in particolare, sull'affermazione di Kurzweil sui progressi \"esponenziali\" di \"ogni aspetto dell'informazione\", controbattendo che nessun progresso segue una legge esponenziale.\nLa desiderabilit\u00e0 e la sicurezza della singolarit\u00e0.\nCi sono state spesso delle speculazioni, nella fantascienza e in altri generi, che una AI avanzata probabilmente potrebbe avere degli obiettivi che non coincidono con quelli dell'umanit\u00e0 e che potrebbero minacciarne l'esistenza. \u00c8 concepibile, se non probabile, che una IA (\"Intelligenza Artificiale\") superintelligente, semplicemente eliminerebbe l'intellettualmente inferiore razza umana, e gli umani sarebbero incapaci di fermarla. Questo \u00e8 uno dei maggiori problemi che preoccupano sia i sostenitori della singolarit\u00e0 che i suoi critici, ed era il soggetto di un articolo di Bill Joy apparso su Wired Magazine, intitolato \"Perch\u00e9 il futuro non ha bisogno di noi.\"\n affermano che le tecnologie avanzate sono semplicemente troppo pericolose per noi per permettere che si causi una singolarit\u00e0, e propongono che si lavori per impedirla. Forse il pi\u00f9 famoso sostenitore di questo punto di vista \u00e8 Theodore Kaczynski, l'Unabomber, che scrisse nel suo \"manifesto\" che l'IA potrebbe dare il potere alle classi elevate della societ\u00e0 di \"semplicemente decidere di sterminare la massa dell'umanit\u00e0\". In alternativa, se l'IA non venisse creata, Kaczynski sostiene che gli umani \"saranno ridotti al livello di animali domestici\" dopo che ci sar\u00e0 stato un sufficiente progresso tecnologico. Parte degli scritti di Kaczynski sono stati inclusi sia nell'articolo di Bill Joy che in un recente libro di Ray Kurzweil. Deve essere notato che Kaczynski non solo si oppone alla singolarit\u00e0, ma \u00e8 un luddista e molte persone si oppongono alla singolarit\u00e0 senza opporsi alla tecnologia moderna come fanno i luddisti.\nNaturalmente, gli scenari come quelli descritti da Kaczynski sono considerati come indesiderabili anche dai sostenitori della singolarit\u00e0. Molti sostenitori della singolarit\u00e0, comunque, non ritengono che questi siano cos\u00ec probabili e sono pi\u00f9 ottimisti sul futuro della tecnologia. Altri credono che, senza riguardo ai pericoli che la singolarit\u00e0 pone, essa \u00e8 semplicemente inevitabile\u2014noi dobbiamo progredire tecnologicamente perch\u00e9 non abbiamo un'altra strada da seguire.\nI sostenitori dell'Intelligenza artificiale amichevole, e in particolar modo il SIAI, riconoscono che la singolarit\u00e0 \u00e8, potenzialmente, molto pericolosa e lavorano per renderla pi\u00f9 sicura creando \"seed AI\" che agiranno benevolmente verso gli umani ed elimineranno i rischi esistenziali. Questa idea \u00e8 cos\u00ec connaturata alle Tre Leggi della Robotica di Asimov, che impediscono alla logica di un robot con intelligenza artificiale di agire in modo malevolo verso gli umani. Comunque, in uno dei racconti di Asimov, a dispetto di queste leggi, i robot finiscono per causare danno ad un singolo essere umano come risultato della formulazione della legge Zero. La struttura teoretica dell'Intelligenza Artificiale Amichevole viene attualmente progettata dal Singolaritiano Eliezer Yudkowsky.\nUn altro punto di vista, sebbene meno comune, \u00e8 che l'Intelligenza Artificiale alla fine dominer\u00e0 o distrugger\u00e0 la razza umana, e che questo scenario \u00e8 desiderabile. Il Dr. Prof. Hugo de Garis \u00e8 il pi\u00f9 conosciuto sostenitore di questa opinione.\nL'opinione dei tecno-individualisti \u00e8 che ogni individuo debba poter aumentare artificialmente ogni facolt\u00e0 possibile (intellettiva e non), per poter affrontare sia le singolarit\u00e0 sia le \u00e9lite del Potere. Secondo loro gli investimenti e le ricerche e sviluppo in tecnologia dovrebbero potenziare gli individui, non le Autorit\u00e0, e la casta dirigente non \u00e8 consapevole delle prospettive. Fondamentale, per loro, \u00e8 la forza della completa libert\u00e0 di comunicazione tra gli individui (inter-individualismo, transumanesimo, Teoria dello Sciame - \"swarming intelligence\").\nOrganizzazioni.\nIl Singularity Institute for Artificial Intelligence (SIAI), un istituto di ricerca ed educazione nonprofit, fu creato per lavorare sul potenziamento cognitivo sicuro (i.e. una singolarit\u00e0 benefica). Essi enfatizzano l'Intelligenza Artificiale Amichevole, in quanto essi credono che un'intelligenza artificiale generalista e pi\u00f9 verosimile possa incrementare la capacit\u00e0 cognitiva sostanzialmente prima che l'intelligenza umana possa essere incrementata significativamente dalle neurotecnologie o dalla terapia genetica somatica.\nLa singolarit\u00e0 nella fantasia e nella cultura moderna.\nSi pu\u00f2 trovare traccia dell'idea di un momento in cui una nuova specie di macchine sostituir\u00e0 l'uomo gi\u00e0 negli scritti di Samuel Butler\ncome anche il concetto di uomini asserviti alle macchine\nSi possono trovare concetti simili a quelli relativi allo sviluppo post-singolarit\u00e0 nella descrizione del Punto Omega come formulato da Pierre Teilhard de Chardin.\nIn aggiunta alle storie originali di Vernor Vinge che \u00e8 stato il pioniere delle prime idee sulla singolarit\u00e0, parecchi altri autori di fantascienza hanno scritto storie che hanno la singolarit\u00e0 come tema centrale. Autori degni di nota sono Charles Stross, Greg Egan e Rudy Rucker.\nIl gioco per computer \"Sid Meier's Alpha Centauri\" presenta anch'esso qualche cosa simile ad una singolarit\u00e0, chiamata \"Ascent to Transcendence\", come tema principale al suo interno.\nIl concetto di singolarit\u00e0 viene citato nel videogioco \u201ccellule alla singolarit\u00e0\u201d come obiettivo del gioco\nIl concetto di singolarit\u00e0 viene anche usato da Isaac Asimov nel suo racconto \"L'ultima domanda\".\nRiferimenti al concetto di singolarit\u00e0 possono essere rintracciati anche nel film \"Transcendence\", del 2014 con Johnny Depp e in Humandroid, del 2015."}
{"id": "26235", "revid": "1305772", "url": "https://it.wikipedia.org/wiki?curid=26235", "title": "Sahara (disambigua)", "text": ""}
{"id": "26236", "revid": "599013", "url": "https://it.wikipedia.org/wiki?curid=26236", "title": "Tattica militare", "text": "La tattica militare \u00e8 una delle cinque branche che compongono l'arte militare: strategia militare, arte operativa, tattica militare, logistica militare, organica militare (quest'ultima detta anche \"logistica del personale\"). Essa tratta dei metodi di impiego delle forze nel combattimento riferiti al livello tattico, che giunge fino al Corpo d'armata.\nLa parola \"tattica\" deriva dal greco e significa \"ordinamento sul campo di battaglia\". Il termine \u00e8 associato in particolar modo all'ambito militare, ma \u00e8 possibile usare e trovare il termine anche in ambiti completamente diversi. Tra questi quello: economico, commerciale, e sportivo oltrech\u00e9 in una grande variet\u00e0 di altri campi come la negoziazione.\nStoria.\nI concetti fondamentali della tattica, ancorch\u00e9 cambiati nel tempo per vari motivi, tendono a riproporsi periodicamente: cos\u00ec si sono riproposte nel tempo tanto le tattiche dello scontro frontale (pieni contro pieni) quanto quelle dell'aggiramento e dell'avvolgimento (pieni contro vuoti). Queste ultime, riproposte alla fine del XIX secolo nel corso della guerra russo-giapponese e nel XX secolo dall'esercito tedesco nella prima guerra mondiale, hanno poi subito dei perfezionamenti tali da essere oggi alla base delle dottrine praticamente di tutte le forze armate del mondo.\nCaratteristiche.\nLa tattica \u00e8 destinata a cambiare nel tempo, sia per l'apporto dell'esperienza fatta dalle proprie ed altrui Forze armate in guerra, sia per l'evoluzione della tecnologia degli armamenti, sia infine per l'evoluzione del diritto bellico, che impone nuovi limiti all'adozione di determinati metodi di guerra. La tattica si esprime tramite due diverse e fondamentali fonti: la dottrina e gli ordini d'operazione.\nLa dottrina, studiata fin dal tempo di pace, fornisce gli orientamenti per l'impiego delle forze nei casi medi. \u00c8 contenuta in circolari e pubblicazioni delle \"serie dottrinali\", il cui aggiornamento consegue o ad una mutata visione strategica ovvero a profondi cambiamenti nell'organizzazione delle Forze armate.\nGli ordini d'operazione sono i documenti attraverso i quali i Comandanti emanano alle unit\u00e0 dipendenti gli ordini iniziali per l'esecuzione di una manovra tattica. Essi non sono immutabili nel tempo, ma vengono costantemente corretti nel corso della manovra stessa per tener conto degli eventi e delle informazioni.\nLa manovra tattica si esprime in termini di risorse (forze, fuoco ed ostacolo), spazio e tempo; essa tende a sfruttare nel miglior modo il terreno, le vulnerabilit\u00e0 dell'avversario e le peculiari capacit\u00e0 delle proprie forze. Tende in primo luogo a distruggere le forze opposte ed in secondo luogo a garantire il possesso di un'area vitale."}
{"id": "26239", "revid": "9", "url": "https://it.wikipedia.org/wiki?curid=26239", "title": "Codice nazionale ISO", "text": ""}
{"id": "26240", "revid": "1934238", "url": "https://it.wikipedia.org/wiki?curid=26240", "title": "Economia politica", "text": "Leconomia politica \u00e8 la scienza sociale che si occupa dei metodi con cui l'uomo usa razionalmente poche risorse per soddisfare molte esigenze.\nStoria.\nAnche se riflessioni \"economiche\" in senso lato possono rinvenirsi gi\u00e0 nell'antichit\u00e0 e nel Medioevo, l'economia politica in senso moderno inizi\u00f2 a prendere forma all'epoca di Machiavelli, ponendosi inizialmente l'obiettivo di aumentare il potere economico del Principe, poi degli Stati nazionali, come condizione necessaria del potere politico e militare.\nI mercantilisti consideravano fondamentale, a tale scopo, un saldo positivo della bilancia commerciale. In Francia, dopo il fallimento delle politiche mercantiliste di Colbert, Fran\u00e7ois Quesnay si fece sostenitore della priorit\u00e0 dell'agricoltura, costruendo per primo un vero e proprio modello del funzionamento di un sistema economico.\nSi afferm\u00f2 poi per circa un secolo la cosiddetta economia politica classica (principali esponenti: Adam Smith, David Ricardo e Karl Marx), che prestava attenzione alla crescente produttivit\u00e0 dell'industria, individuava nel tempo di lavoro necessario alla produzione di un bene il suo valore e considerava i rapporti tra le classi sociali (proprietari terrieri, capitalisti e lavoratori) fondamentali per lo studio del funzionamento del sistema economico.\nA partire dall'ultimo quarto del XIX secolo si svilupp\u00f2 e diffuse sempre pi\u00f9 l'economia neoclassica, caratterizzata dal ricorso all'utilitarismo e al cosiddetto individualismo metodologico: il valore di un bene venne ricondotto all'utilit\u00e0 che scaturisce dal suo consumo, mentre la massimizzazione di questa utilit\u00e0 venne considerata il principio guida del comportamento individuale. La focalizzazione sul singolo non imped\u00ec che si prestasse attenzione al benessere dell'intera comunit\u00e0, per il quale si riteneva necessario il libero agire dei privati riducendo al minimo il ruolo dello Stato. L'approccio neoclassico rimane oggi tipico della microeconomia, che studia appunto il comportamento dei singoli agenti economici.\nNei decenni centrali del XX secolo, dopo la Grande depressione del 1929, John Maynard Keynes ha sostenuto la necessit\u00e0 dell'intervento pubblico nell'economia, soprattutto al fine di garantire la piena occupazione. Ne \u00e8 seguita un'attenzione ai grandi aggregati economici (il prodotto nazionale, l'ammontare complessivo dei consumi e degli investimenti ecc.), che costituiscono oggi l'oggetto di studio della macroeconomia, cos\u00ec detta per distinguere tale approccio da quello neoclassico.\nAlcuni economisti hanno proposto di unificare i due approcci, dando vita alla cosiddetta sintesi neoclassica. Successivamente, Milton Friedman ed altri hanno riformulato in modo innovativo alcuni principi della scuola neoclassica, riproponendo il rifiuto dell'intervento dello Stato in economia. Si \u00e8 quindi avviato un processo di formazione di diverse scuole di pensiero, al quale hanno contribuito sia lo sviluppo di nuovi strumenti analitici, sia l'esigenza di affrontare - anche in un'ottica interdisciplinare - problemi quali l'inquinamento, il possibile esaurirsi delle risorse naturali e la globalizzazione.\nL'economia politica come scienza sociale.\nSia i mercantilisti che Fran\u00e7ois Quesnay si proponevano di indirizzare la politica, e in parte vi riuscirono. Tra i classici, Smith e Ricardo, dopo aver esaminato i processi di produzione e di distribuzione del reddito, discussero ampiamente della politica fiscale pi\u00f9 adatta a favorire lo sviluppo economico; Marx trasse dalla sua analisi il programma politico del primo partito comunista.\nA partire dalla fine del XIX secolo si tent\u00f2 invece di pervenire ad una separazione tra economia e politica. L\u00e9on Walras propose una distinzione tra: \"economia politica pura\" (determinazione dei prezzi), \"economia politica sociale\" (distribuzione della ricchezza) ed \"economia politica applicata\" (teoria della produzione agricola, industriale e commerciale) e cerc\u00f2 di dare alla prima lo stesso impianto oggettivo e rigoroso della fisica. Nel 1890 John Neville Keynes (padre di Maynard) propose la distinzione tra \"economia positiva\" (la descrizione del funzionamento di un sistema economico come \u00e8), \"economia normativa\" (la valutazione di ci\u00f2 che \u00e8 desiderabile, dei suoi costi e benefici) e \"arte economica\" (l'individuazione di azioni atte ad ottenere ci\u00f2 che appare desiderabile). Negli stessi anni, Alfred Marshall inizi\u00f2 ad usare il termine \"economics\" insieme e in alternativa a \"political economy\".\nNel XX secolo il notevole sviluppo della matematica e della fisica e, in particolare, la loro assiomatizzazione sempre pi\u00f9 estesa, suggerirono l'adozione di un approccio assiomatico anche per l'economia, nel tentativo di dare ad essa pieno status di \"scienza\".\nNel 1932 Lionel Robbins propose la definizione di economia gi\u00e0 citata e, al tempo stesso, afferm\u00f2 che l'economia pu\u00f2 essere scienza se le sue proposizioni sono dedotte da un insieme di postulati tratti da fatti incontestabili basati sull'esperienza.\nLo sviluppo della modellistica matematica ha conferito gradualmente maggiore importanza alla capacit\u00e0 predittiva di una teoria piuttosto che al realismo delle ipotesi iniziali. Coerentemente, Milton Friedman ha affermato che nessuna evidenza empirica pu\u00f2 fornire la prova della validit\u00e0 di un'ipotesi, ma l'insieme degli assunti iniziali dell'economia positiva, in s\u00e9 arbitrario, pu\u00f2 essere giudicato valido solo se consente di dedurne previsioni confermate dall'esperienza. Non importa, ad esempio, che gli assunti della concorrenza perfetta o del monopolio puro appaiano irrealistici, o che gli uomini d'affari non usino, in realt\u00e0, prendere le loro decisioni sulla base delle curve del costo o del ricavo marginali; quello che conta \u00e8 che da assunti anche apparentemente irrealistici si possano dedurre previsioni corrette.\nSecondo Herbert Simon, peraltro, Friedman ha solo tentato di \u00abtrasformare in virt\u00f9\u00bb la mancanza di fondamenti empirici della teoria economica neoclassica, mentre l'irrealismo delle ipotesi comporta che le ricerche empiriche smentiscano spesso la teoria. In particolare, secondo Simon, la teoria neoclassica si discosta da altre scienze sociali meglio fondate per tre aspetti sostanziali: passa sotto silenzio il contenuto degli obiettivi e dei valori, postula la coerenza globale dei comportamenti, sostiene che i comportamenti siano oggettivamente razionali in rapporto ad un ambiente circostante che si suppone interamente noto sia nel presente che nel suo futuro.\nIl dibattito \u00e8 aperto.\nRami principali.\nL'economia politica ha iniziato ad essere distinta da altre scienze sociali molto gradualmente. Solo verso la met\u00e0 del XIX secolo si sono avute le prime cattedre di economia (la prima \u00e8 stata fondata nel 1754 a Napoli, allora capitale del Regno delle Due Sicilie, da Antonio Genovesi); ma si \u00e8 ormai consolidato un corso di studi che prevede, di massima, le seguenti principali articolazioni.\nMicroeconomia.\nLa microeconomia si propone di studiare il comportamento dei singoli soggetti economici (consumatori e imprese) e di dedurre da esso una teoria della formazione degli aggregati economici (in particolare domanda e offerta aggregate) e dei prezzi dei beni.\nEsamina in primo luogo il processo attraverso il quale consumatori e produttori compiono le loro scelte; alla trattazione tradizionale, elaborata dall'economia neoclassica, si aggiungono ormai da tempo la teoria delle decisioni in condizioni di incertezza e la teoria dei giochi.\nStudia quindi le condizioni sotto le quali l'interazione tra singoli soggetti economici pu\u00f2 avvenire in modo efficiente prima in singoli mercati, poi nell'intero sistema economico (teoria dell'equilibrio economico generale). Si considerano, a tal fine, sia le diverse forme di mercato (concorrenza perfetta, oligopolio, monopolio, concorrenza monopolistica o imperfetta, monopsonio e monopolio bilaterale), sia i cosiddetti fallimenti del mercato.\nEstende, infine, tali considerazioni fino a formulare la cosiddetta economia del benessere, che mira a definire una situazione di ottimo sociale ed a studiarne requisiti e caratteristiche.\nMacroeconomia.\nLa macroeconomia prende le mosse direttamente dai principali aggregati economici, per studiare le loro interdipendenze.\nConsidera le condizioni di equilibrio dapprima del mercato dei beni (domanda di beni per il consumo, relazione tra risparmio e investimenti), poi del mercato monetario (domanda e offerta di moneta, determinazione del tasso d'interesse), quindi del mercato del lavoro (salari e occupazione), assumendo inizialmente un'economia chiusa, ovvero senza scambi con l'estero, in un'ottica di breve periodo.\nEsamina quindi il funzionamento del sistema economico nel suo complesso, analizzando gli effetti della politica di bilancio e della politica monetaria sull'offerta e sulla domanda aggregate.\nL'analisi viene poi estesa per considerare sia gli scambi con l'estero (economia internazionale), sia lo sviluppo economico di lungo periodo (economia dello sviluppo). Tali argomenti tuttavia, vengono approfonditi da discipline che hanno acquisito una loro autonomia.\nEconomia internazionale.\nL'economia internazionale studia i rapporti economici tra paesi diversi, nonch\u00e9 i modelli analitici che permettono di interpretarli. Prende le mosse da alcuni risultati dell'economia politica classica (la teoria dei vantaggi comparati di David Ricardo) e li generalizza secondo le linee dell'economia neoclassica, al fine di delineare una teoria del commercio internazionale. Considera poi, avvalendosi anche di concetti tratti dalla macroeconomia, gli aspetti monetari, l'andamento dei tassi di cambio e gli strumenti per intervenire su possibili squilibri nella bilancia commerciale e nella bilancia dei pagamenti. In tale ambito si lega spesso con la scienza delle finanze. Studia i diversi bilanci statali e le operazioni che intervengono con modifiche su di essi: dazi, accordi internazionali e politiche tra stati.\nEconomia monetaria.\nL'economia monetaria studia le determinanti della domanda e dell'offerta di moneta e le loro conseguenze sull'economia reale, tenendo conto sia dell'approccio microeconomico che di quello macroeconomico.\nVengono analizzate le diverse funzioni della moneta, le sue diverse definizioni, il ruolo delle Banche centrali, gli strumenti da esse adottati per attuare una politica monetaria.\nEconomia dello sviluppo.\nL'economia dello sviluppo si occupa dell'andamento di un sistema economico nel lungo periodo.\nTratta della definizione e misurazione dello sviluppo economico, delle principali teorie dello sviluppo (dai classici a Schumpeter, alla teoria keynesiana e oltre), dei temi e problemi relativi al sottosviluppo (aiuti internazionali, aspetti demografici, indebitamento dei Paesi in via di sviluppo ecc.), dell'impatto dello sviluppo sull'ambiente.\nPolitica economica.\nLe discipline economiche fin qui menzionate si occupano sia delle leggi dell'economia \"come \u00e8\" (l'approccio definito \u00abpositivo\u00bb da Keynes), sia dell'economia come \"dovrebbe essere\" (ci\u00f2 che appare desiderabile, l'approccio \u00abnormativo\u00bb). Ad esempio, la microeconomia si occupa sia del meccanismo di formazione dei prezzi, sia della definizione e delle condizioni del benessere; la macroeconomia studia il funzionamento di diversi mercati (beni, moneta, lavoro) ed analizza le condizioni affinch\u00e9 si possa ridurre la disoccupazione.\nLa politica economica costituisce un esempio di economia applicata (l'\u00abarte economica\u00bb di Keynes), in quanto si occupa della individuazione di scelte che un governo possa concretamente adottare per realizzare un obiettivo ritenuto socialmente desiderabile (aumento del reddito e dell'occupazione, contenimento dell'inflazione ecc.).\nA tale scopo si avvale spesso dell'econometria, che consente sia di sottoporre a verifica empirica alcune ipotesi teoriche, sia di stimare gli effetti di diverse scelte di politica economica. Col tempo l'econometria ha assunto completa autonomia intellettuale e di ricerca al punto che da metodo sperimentale, \u00e8 divenuta disciplina a s\u00e9 stante e le sue applicazioni dal ristretto ambito della politica economica, si sono estese all'analisi dei mercati finanziari, valutari, nonch\u00e9 al comportamento dei diversi soggetti nei mercati di concorrenza imperfetta, sino alle pi\u00f9 moderne analisi sull'economia della cultura e dei reati di natura economica.\nEconomia aziendale.\nL'economia aziendale, anch'essa una forma di economia applicata, studia il governo economico delle aziende nel senso pi\u00f9 generale, dalle imprese di produzione alle organizzazioni senza fini di lucro, alle articolazioni della pubblica amministrazione.\nAlcuni tipi di aziende ricevono attenzione particolare; vi sono quindi, ad esempio, un'economia bancaria ed un'economia dei media.\nAltre discipline.\nMolti aspetti dell'economia politica, sia teorica che applicata, vengono sempre pi\u00f9 trattati da discipline che acquisiscono una loro autonomia, almeno nel senso che sono oggetto di specifici corsi di insegnamento, convegni, pubblicazioni ecc.\nVi sono quindi lo studio del funzionamento di singoli settori economici, quali l'economia agraria o l'economia industriale, o di singoli mercati, quali l'economia finanziaria o l'economia del lavoro. Si possono anche ricordare l'economia dei beni culturali, l'economia dell'informazione, l'economia della scienza.\nCritiche.\nKarl Marx critic\u00f2 questa scienza sociale ne \"Il Capitale\", il cui sottotitolo \u00e8 appunto \"Critica dell'economia politica\".\nBibliografia.\nSi rimanda alle voci apposite per le diverse articolazioni dell'economia politica. Possono essere utili come introduzioni generali:"}
{"id": "26242", "revid": "1627355", "url": "https://it.wikipedia.org/wiki?curid=26242", "title": "Teoria dei giochi", "text": "La teoria dei giochi \u00e8 una disciplina che studia modelli matematici di interazione strategica tra agenti razionali.\nLa teoria dei giochi ha applicazioni in vari campi delle scienze sociali, cos\u00ec come nella logica, nella teoria dei sistemi e nell'informatica. Sebbene originariamente si sia focalizzata sui giochi a somma zero, in cui i guadagni o le perdite di ogni partecipante sono perfettamente bilanciati da quelli degli altri, la teoria dei giochi contemporanea si applica ad una vasta gamma di relazioni comportamentali e indica ormai genericamente la scienza delle decisioni logiche negli esseri umani, negli animali e nei calcolatori.\nLa teoria dei giochi moderna nasce con l'idea di equilibri in strategie miste per giochi a somma zero a due giocatori e con la corrispondente dimostrazione di esistenza proposta da John von Neumann. La dimostrazione originale di von Neumann utilizza il teorema del punto fisso di Brouwer per le mappe continue su insiemi convessi compatti; questo metodo di dimostrazione \u00e8 diventato standard nella teoria dei giochi e in economia matematica. L'articolo di von Neumann fu seguito dal suo libro del 1944, \"Theory of Games and Economic Behavior\", scritto in collaborazione con Oskar Morgenstern, in cui vengono considerati anche giochi cooperativi a pi\u00f9 giocatori. La seconda edizione di questo libro ha fornito una teoria assiomatica dell'utilit\u00e0 attesa, che ha permesso a studiosi di statistica ed economia di modellare ed analizzare i comportamenti decisionali in situazioni di incertezza.\nLa teoria dei giochi \u00e8 stata sviluppata negli anni cinquanta da molti studiosi. \u00c8 stata esplicitamente applicata all'evoluzione naturale negli anni settanta, sebbene sviluppi simili risalgano gi\u00e0 almeno agli anni trenta. La teoria dei giochi \u00e8 stata riconosciuta come uno strumento importante in molti campi. Alla data del 2014, anno in cui il premio Nobel per l'economia \u00e8 stato assegnato al teorico dei giochi Jean Tirole, undici teorici dei giochi hanno vinto un premio Nobel per l'economia.\nJohn Maynard Smith \u00e8 stato insignito del Premio Crafoord per la sua applicazione della teoria dei giochi all'evoluzione naturale.\nStoria.\nLe prime discussioni sulla matematica dei giochi risalgono a ben prima della nascita della moderna teoria matematica dei giochi. Girolamo Cardano elabora un trattato sui giochi d'azzardo nel \"Liber de ludo aleae\" (\"Libro sui giochi d'azzardo\"), scritto nel 1564 circa ma pubblicato postumo nel 1663. Negli anni 1650, Pascal e Huygens sviluppano il concetto di valore atteso ragionando sulla struttura dei giochi d'azzardo, e Huygens pubblica la sua analisi dei giochi d'azzardo nel \"De ratiociniis in ludo ale\u00e6\" (\"Sul ragionamento nei giochi d'azzardo\") nel 1657.\nNel 1713, in una lettera attribuita a Charles Waldegrave, un giacobita, viene analizzato un gioco di carte chiamato \"le Her\". In questa lettera, Waldegrave fornisce una soluzione minimax in strategie miste per una versione a due giocatori di tale gioco. \nNel 1838, nel suo \"Recherches sur les principes math\u00e9matiques de la th\u00e9orie des richesses\" (\"Ricerche sui principi matematici della teoria delle ricchezze\"), Antoine Augustin Cournot considera una situazione di duopolio e ne presenta una soluzione che corrisponde ad un equilibrio di Nash del gioco. \nNel 1913 Ernst Zermelo pubblica \"\u00dcber eine Anwendung der Mengenlehre auf die Theorie des Schachspiels\" (\"Su un'applicazione della teoria degli insiemi alla teoria del gioco degli scacchi\"), in cui dimostra che il gioco degli scacchi \u00e8 \"strettamente determinato\", cio\u00e8 che tale gioco ammette un equilibrio strategico.\nL'espressione \"teoria dei giochi\" viene usata per la prima volta da Emil Borel negli anni venti. Borel si occupa nella \"Th\u00e9orie des jeux\" di giochi a somma zero con due giocatori e cerca di determinare una soluzione poi divenuta nota come concetto di von Neumann di soluzione di un gioco a somma zero.\nLa nascita della moderna teoria dei giochi pu\u00f2 essere fatta coincidere con la pubblicazione dell'articolo \"On the Theory of Games of Strategy\" di John von Neumann nel 1928, in cui von Neumann dimostra l'esistenza di equilibri per giochi a somma zero attraverso il teorema del punto fisso di Brouwer per mappe continue in insiemi convessi compatti, mettendo a punto un metodo che sarebbe poi diventato standard in teoria dei giochi ed in economia matematica. L'articolo di von Neumann fu seguito nel 1944 dal libro \"Theory of Games and Economic Behavior\" di John von Neumann e Oskar Morgenstern. La seconda edizione di questo libro fornisce una teoria assiomatica dell'utilit\u00e0, una reincarnazione della vecchia teoria dell'utilit\u00e0 di Daniel Bernoulli in una nuova disciplina. Il fondamentale lavoro di von Neumann e Morgenstern include un metodo per determinare soluzioni mutuamente consistenti per giochi a somma zero con due giocatori. \nNel 1950 appaiono le prime discussioni del dilemma del prigioniero, uno scenario investigato dai matematici Merrill M. Flood e Melvin Dresher nell'ambito delle indagini della RAND Corporation sulla teoria dei giochi. La RAND intraprendeva questi studi per le loro possibili applicazioni alle strategie nucleari globali. Pi\u00f9 o meno contemporaneamente, John Nash elabora un criterio per la mutua consistenza delle strategie dei giocatori, noto come equilibrio di Nash, applicabile ad una gamma di giochi pi\u00f9 ampia rispetto al criterio proposto da von Neumann e Morgenstern. Nash dimostra che ogni gioco non-cooperativo finito, con pi\u00f9 giocatori, anche non a somma zero, ammette un cosiddetto equilibrio di Nash in strategie miste. \nLa teoria dei giochi si sviluppa grandemente negli anni cinquanta, durante i quali vengono elaborati i concetti di nucleo, gioco in forma estesa, gioco ripetuto, e valore di Shapley. Gli anni cinquanta vedono anche le prime applicazioni della teoria dei giochi alle scienze politiche ed alla filosofia. \nRisultati premiati.\nUndici premi Nobel per l'economia sono stati assegnati a studiosi che si sono occupati di teoria dei giochi. Anche un Premio Crafoord \u00e8 stato assegnato a John Maynard Smith, illustre biologo e genetista, professore alla University of Sussex per lungo tempo, per il suo contributo in questo campo.\nNel 1965, Reinhard Selten introduce il concetto di soluzione noto come equilibrio perfetto nei sottogiochi (\"subgame perfect equilibrium\"), che raffina ulteriormente il concetto di equilibrio di Nash. Pi\u00f9 tardi, Selten introduce anche il concetto di equilibrio \"della mano tremolante\" (\"trembling hand equilibrium\"). Nel 1994, Nash, Selten e Harsanyi ricevono il premio Nobel per l'economia per i loro contributi alla teoria dei giochi. \nNegli anni settanta, la teoria dei giochi \u00e8 stata molto applicata in biologia, in gran parte come risultato dei lavori di John Maynard Smith e del suo concetto di strategie evolutivamente stabili. Vengono inoltre introdotti i concetti di equilibrio correlato, equilibrio della mano tremolante, e di conoscenza comune (\"common knowledge\"). \nNel 2005, anche i teorici dei giochi Thomas Schelling e Robert Aumann ricevono un premio Nobel per l'economia. Schelling si \u00e8 occupato di modelli che anticipavano la teoria dei giochi evolutiva. Aumann ha introdotto il concetto di equilibrio correlato ed ha sviluppato un'estesa analisi formale dell'assunzione della conoscenza comune e delle sue conseguenze. \nNel 2007, Leonid Hurwicz, Eric Maskin, e Roger Myerson hanno ricevuto il premio Nobel per l'economia \"per aver gettato le basi della teoria del progetto di meccanismi (\"mechanism design\")\". I contributi di Myerson includono la nozione di equilibrio proprio, ed un importante testo monografico: \"Game Theory, Analysis of Conflict\".. Hurwicz ha introdotto e formalizzato il concetto di \"compatibilit\u00e0 con gli incentivi\" (\"incentive compatibility\"). \nNel 2012, Alvin E. Roth e Lloyd S. Shapley hanno ricevuto il premio Nobel per l'economia \"per la teoria delle allocazioni stabili e per la pratica della progettazione dei mercati\". \nNel 2014, il premio Nobel per l'economia \u00e8 andato al teorico dei giochi Jean Tirole.\nIn Italia.\nIn Italia, un forte contributo allo sviluppo della teoria dei giochi \u00e8 stato dato dal \"Centro Interuniversitario per la Teoria dei Giochi e le sue Applicazioni\" (\"CITG\"), grazie all'organizzazione di convegni nazionali e internazionali, scuole estive e diffusione via rete di informazioni (tra cui il Pool Listing, elenco aggiornato di preprint in tema, precedentemente curato dalla Universit\u00e0 di Bielefeld e pubblicato sullo International Journal of Game Theory). Il CITG, che era stato promosso dagli atenei di Bergamo, Firenze e Pavia, \u00e8 stato creato nel 1990 ed \u00e8 stato chiuso nel 2005 per avere raggiunto i suoi scopi istituzionali.\nDescrizione.\nPremesse.\nNel modello della teoria dei giochi la premessa indispensabile \u00e8 che l'obiettivo \u00e8 vincere; tutti devono essere a conoscenza delle regole del gioco, ed essere consapevoli delle conseguenze di ogni singola mossa. La mossa, o l'insieme delle mosse, che un individuo intende fare viene chiamata \"strategia\". In dipendenza poi delle strategie adottate da tutti i giocatori (o agenti), ognuno riceve un \"pay-off\" (che in inglese significa: compenso, vincita, pagamento, ma anche esito) secondo un'adeguata unit\u00e0 di misura. Tale compenso pu\u00f2 essere positivo, negativo o nullo. Un gioco si dice \"a somma costante\" se per ogni vincita di un giocatore vi \u00e8 una corrispondente perdita per altri. In particolare, un gioco che risulta \"a somma zero\" fra due giocatori rappresenta la situazione in cui il pagamento viene corrisposto da un giocatore all'altro. La strategia da seguire \u00e8 strettamente determinata se ne esiste una che \u00e8 soddisfacente per tutti i giocatori; altrimenti \u00e8 necessario calcolare e rendere massima la speranza matematica del giocatore o valore atteso, che \u00e8 la media ponderata dei possibili compensi (sia positivi sia negativi), ciascuno moltiplicato (pesato) per le rispettive probabilit\u00e0 di essere assunto (ossia di verificarsi).\nDescrizione informale dei giochi.\nIn un gioco esistono uno o pi\u00f9 contendenti che cercano di vincere, ovvero di massimizzare la propria vincita. La vincita \u00e8 definita da una regola (funzione) che stabilisce quantitativamente qual \u00e8 la vincita dei contendenti in funzione del loro comportamento. Tale funzione \u00e8 detta \"funzione dei pagamenti\". Ogni giocatore pu\u00f2 intraprendere un numero finito (o infinito, nel caso pi\u00f9 astratto possibile) di azioni o decisioni che determinano una strategia. Ogni strategia \u00e8 caratterizzata da una conseguenza per il giocatore che l'ha adottata e che pu\u00f2 essere un premio o una penalit\u00e0. Il risultato del gioco \u00e8 completamente determinato infine dalla sequenza delle loro strategie e dalle strategie adottate dagli altri giocatori.\nMa come caratterizzare il risultato del gioco per ogni giocatore? Se si misura la conseguenza di una strategia in \"termini monetari\", ogni strategia pu\u00f2 essere messa in corrispondenza con un valore: un valore negativo indicher\u00e0 un pagamento all'avversario, ossia una penalit\u00e0; mentre un valore positivo indicher\u00e0 una vincita, ossia la riscossione di un premio. Il guadagno o la perdita spettante al generico giocatore associata alla sua strategia e alle strategie prese in un dato istante da tutti i restanti giocatori \u00e8 espresso dal valore monetario indicato dalla funzione dei pagamenti. Le decisioni prese da un giocatore naturalmente si scontrano o sono in accordo con le decisioni prese dagli altri giocatori e da simili situazioni nascono varie tipologie di giochi (ad es.: giochi cooperativi o non-cooperativi).\nUno strumento utile per rappresentare le interazioni tra due giocatori, due imprese o due individui \u00e8 una matrice o tabella delle decisioni a doppia entrata. Questa tabella delle decisioni serve a mostrare le strategie e le vincite di un gioco condotto da due giocatori.\nLa matrice delle decisioni \u00e8 quindi una rappresentazione attraverso la quale cataloghiamo tutti i possibili risultati delle interazioni fra giocatori e assegniamo il valore della vincita che in ciascuna situazione compete a ciascun giocatore. Altra forma di rappresentazione riguarda la sequenza con la quale ogni decisione viene assunta o le azioni vengono condotte. Questa caratteristica di ogni gioco pu\u00f2 essere descritta mediante un grafo ad albero, rappresentando ogni possibile combinazione di giocate dei contendenti da uno stato iniziale sino agli stati finali dove vengono ripartite le vincite.\nTipi di giochi.\nI giochi possono essere classificati in base a diversi paradigmi:\nCooperazione.\nUn gioco cooperativo si presenta quando gli interessi dei giocatori non sono in opposizione diretta tra loro, ma esiste una comunanza di interessi. I giocatori perseguono un fine comune, almeno per la durata del gioco, alcuni di essi possono tendere ad associarsi per migliorare il proprio \"pay-off\". La garanzia \u00e8 data dagli accordi vincolanti.\nQual \u00e8 la rappresentazione matematica di una comunanza di interessi? Il concetto di unione di singoli interessi individuali in una coalizione o alleanza \u00e8 espresso dalla definizione di gioco essenziale; mentre il valore v di una generica coalizione G \u00e8 misurato da una funzione detta funzione caratteristica. Indicato con R= l'insieme degli n giocatori, possono esistere formula_1 arbitrari sottoinsiemi G\u2286R che rappresentano una coalizione tali per cui G appaia agli effetti del gioco come un unico giocatore. La funzione caratteristica \u00e8 proprio definita sull'insieme delle parti di R, ossia sull'insieme di tutti i sottoinsiemi G\u2286R ed associa ad ogni coalizione un numero: V(G):= v. Naturalmente V(\u2205):= 0 in quanto \u00e8 nullo il pagamento per la coalizione vuota, quella costituita da nessun giocatore. Un gioco ad n-persone \u00e8 detto essenziale se\nformula_2 con k=1...,formula_3 e formula_4 per ogni i\u2260j.\nIn sostanza un gioco essenziale \u00e8 intrinsecamente di natura cooperativa quando tutte le possibili coalizioni costituibili tra gli n giocatori \"vedono\" che esiste un valore del gioco V(R) che domina la semplice unione dei pagamenti conseguibili dalle singole alleanze formula_5. In R tutti i giocatori interagiscono e dalle reciproche relazioni traggono il mutuo vantaggio V(R).\nSi possono avere due sottogeneri, i giochi \"NTU\" ed i giochi \"TU\".\nGiochi NTU.\n\"Non Transferable Utility\": a utilit\u00e0 non trasferibile o senza pagamenti laterali. In questi casi, nel campo dell'economia industriale, in una situazione di oligopolio pu\u00f2 insorgere il fenomeno della collusione.\nGiochi TU.\n\"Transferable Utility\": a utilit\u00e0 trasferibile o con pagamenti laterali, nei quali deve esistere un mezzo, denaro o altro, per il trasferimento dell'utilit\u00e0.\nLa suddivisione della vincita avviene in relazione al ruolo svolto da ciascun giocatore, secondo la sua strategia ed i suoi accordi (per i \"giochi TU\" vanno aggiunti i pagamenti o i trasferimenti ottenuti durante il gioco).\nNei giochi a 2 persone con funzione dei pagamenti a somma costante, per definizione esistono due schieramenti G ed formula_6, quest'ultima \u00e8 la coalizione avversa a G essendo formula_7 l'insieme complementare di G. I giochi a due persone sono tali per cui per ogni coalizione G\u2286R si ha\nformula_8\nI giochi a due persone a somma costante mostrano quindi di non essere essenziali, ovvero la loro vera natura non \u00e8 di carattere cooperativo. Quest'ultima asserzione \u00e8 un teorema matematico per la cui dimostrazione formale si rimanda alla lettura del teorema 41 in E. Burger, Introduction to the Theory of Games. Nei giochi a somma costante se i giocatori si coalizzassero in R conseguirebbero il medesimo risultato se giocassero separatamente: formula_9. Nei giochi essenziali, per i quali vale l'adagio \"l'unione fa la forza\", i giocatori collaborando si garantiscono un guadagno superiore a quello che otterrebbero giocando individualmente. In generale la cooperazione pu\u00f2 essere richiesta esplicitamente dalle regole del gioco: \u00e8 il caso in cui \u00e8 il gioco stesso ad imporre per ogni giocatore la scelta di uno o pi\u00f9 partner; oppure la cooperazione pu\u00f2 sorgere in quanto la funzione dei pagamenti non ammette a priori un valore unico. La funzione caratteristica descrive semplicemente quanto una coalizione ottenga dai propri avversari, ma non dice nulla di come i guadagni vengano divisi tra gli alleati della coalizione stessa. John von Neumann e Oskar Morgenstern si sono avvicinati al problema dei giochi cooperativi caratterizzandoli per il fatto che una coalizione di individui ha ragione di esistere se e solo se verificano due condizioni relative alla distribuzione delle vincite tra i membri della coalizione. Le due condizioni sono:\n1) ogni spartizione dei \"guadagni\" conseguibili tra i giocatori non appartenenti alla coalizione \u00e8 inferiore alla spartizione dei \"guadagni\" effettuata tra i giocatori appartenenti alla coalizione;\n2) nessuna spartizione dei guadagni all'interno della coalizione \u00e8 superiore a qualche altra possibile distribuzione dei \"guadagni\" all'interno della coalizione.\nLa propriet\u00e0 1) afferma che la coalizione \u00e8 vincente perch\u00e9 \u00e8 pi\u00f9 remunerativa e, in conclusione, tutti vorrebbero entrarvi. In sintesi le soluzioni dei gioco devono essere efficienti: non esistono altre soluzioni che migliorano i risultati conseguibili dai membri della coalizione.\nLa propriet\u00e0 2) assicura che il credo (trust) adottato all'interno della coalizione \u00e8 libero da contraddizioni interne che minerebbero la fiducia reciproca tra i membri; in poche parole le vincite vengono distribuite equamente tra tutti i membri della coalizione senza preferenze o favoritismi di sorta.\nGiochi non cooperativi.\nNei giochi non cooperativi, detti anche giochi competitivi, i giocatori non possono stipulare accordi vincolanti (anche normativamente), indipendentemente dai loro obiettivi. A questa categoria risponde la soluzione data da John Nash con il suo Equilibrio di Nash, probabilmente la nozione pi\u00f9 famosa per quel che riguarda l'intera teoria, grazie al suo vastissimo campo di applicabilit\u00e0. Il criterio di comportamento razionale adottato nei giochi non-cooperativi \u00e8 di carattere individuale ed \u00e8 chiamato strategia del massimo.\nUna definizione di razionalit\u00e0 siffatta caratterizza il comportamento di un individuo \u201cintelligente ottimista\u201d in quanto si prefigge l'obiettivo ottimista di prendere sempre la decisione che consegue il massimo guadagno possibile. In sostanza il comportamento di ogni giocatore \u00e8 tale da perseguire sempre la strategia pi\u00f9 vantaggiosa per se stesso. Qualora nel gioco esista una strategia che presenta il massimo guadagno per tutti i giocatori si parla di punto di equilibrio.\nUn punto di equilibrio in un gioco in cui si attua la strategia del massimo esprime il fatto che tutti i giocatori conseguono s\u00ec il massimo guadagno individuale, ma anche quello collettivo. Il punto di equilibrio di Nash esprime in un certo senso un comportamento razionale socialmente utile dal momento che tutti i giocatori ottengono un pagamento che presenta la convergenza degli interessi di tutti i giocatori. John Nash ha dimostrato che ogni gioco finito ad n giocatori ammette almeno un punto di equilibrio in strategie miste, tale teorema faceva parte della sua tesi di dottorato.\nGiochi ripetuti nel tempo.\nAlcuni tipi di gioco che portano gli agenti a giocare pi\u00f9 di una volta, trasformando i pay off tramite un vincolo intertemporale, pur considerando lo stesso schema di gioco iniziale. Nel caso di giochi ad informazione perfetta essi possono essere ricondotti alla forma normale di Borel, ossia a giochi sprovvisti della dimensione temporale.\nUn esempio di questi \u00e8 il dilemma del prigioniero ripetuto infinite volte.\nGiochi a informazione perfetta e completa.\nNei giochi a informazione perfetta, in ogni momento, si conosce con certezza la storia delle giocate precedenti. In termini pi\u00f9 tecnici, si tratta di giochi in cui in ogni momento del gioco si pu\u00f2 capire in quale nodo della rappresentazione ad albero del gioco (rappresentazione estesa) ci si trova. Un concetto molto simile \u00e8 quello di gioco a informazione completa, in cui ogni giocatore ha una conoscenza completa del contesto ma non necessariamente delle azioni degli altri giocatori, per esempio perch\u00e9 le mosse dei diversi giocatori devono avvenire simultaneamente (vedi il dilemma del prigioniero).\nEsempi di giochi a informazione perfetta:\nGiochi finiti.\nGiochi in cui il numero delle situazioni di gioco possibili \u00e8 finito, ma il numero delle situazioni pu\u00f2 essere assai elevato.\nEsempi: \nSomma.\nGiochi a somma zero.\nI giochi a somma zero sono un caso particolare dei giochi a somma costante in cui la costante \u00e8 pari a zero. I giochi a somma zero modellano tutte quelle situazioni conflittuali in cui la contrapposizione dei due giocatori \u00e8 totale: la vincita di un giocatore coincide esattamente con la perdita dell'altro. La somma delle vincite dei due contendenti in funzione delle strategie utilizzate \u00e8 cio\u00e8 sempre zero. Negli scacchi ad esempio significa che i soli tre risultati possibili (rappresentando la vittoria con 1, la sconfitta con -1 e il pareggio con 0) possono essere: 1,-1 se vince il bianco; -1,1 se vince il nero; 0,0 se pareggiano. Non esiste ad esempio il caso in cui vincono entrambi o perdono entrambi.\nEsempi a informazione perfetta\nEsempi a informazione imperfetta\nUn gioco di strategia viene descritto da Von Neumann come un certo numero di scelte ed eventi ognuno dei quali determina un numero finito di risultati diversi. Gli eventi sono fortuiti, ossia sono frutto del caso e come tale nessun individuo \u00e8 in grado di determinarne il risultato o meglio di influenzarne l\u2019esito. Al pi\u00f9 gli individui conoscono le probabilit\u00e0 con le quali i diversi risultati appaiono. Le scelte invece dipendono dal libero arbitrio degli individui, ossia dalle decisioni prese liberamente dai giocatori. La teoria dei giochi si concentra sull'effetto che la scelta di ogni giocatore ha su tutti gli altri, ossia esamina l\u2019effetto congiunto originato da scelte individuali laddove la ratio dietro ogni scelta \u00e8 la ricerca del proprio vantaggio. Il destino di ogni giocatore appare cos\u00ec dipendere non solo dalle proprie scelte/azioni, ma influenza ed \u00e8 influenzato dalle azioni degli altri individui allorquando tutti i giocatori sono guidati nel proprio agire unicamente dall'interesse personale. Von Neumann inoltre ritiene inaccettabile ipotizzare che un giocatore, prima di compiere la propria scelta, possa conoscere le scelte dei restanti giocatori ed il risultato dell\u2019evento casuale. Al momento di prendere la decisione il giocatore non pu\u00f2 prevedere o dire quali saranno le sue scelte nel corso del gioco in corrispondenza delle scelte prese dagli altri giocatori; se cos\u00ec fosse tale eventualit\u00e0 implicherebbe una restrizione al suo stesso libero arbitrio. Un giocatore infatti che conoscesse in anticipo le mosse degli altri, nel momento in cui dovesse effettuare la propria scelta, questa risulterebbe condizionata dalle scelte compiute dagli altri ed in ultima analisi dunque il giocatore non potrebbe fare altro che subire passivamente le scelte dei restanti giocatori e del caso. Ecco dunque motivata la ragione per cui si ipotizza che le scelte dei giocatori vengano prese simultaneamente.\nIl numero di eventi che dipendono dal caso sia in numero formula_10; indicato con il numero formula_11 il numero di esiti possibili per ciascun evento, la probabilit\u00e0 associata a ciascun risultato originato dall'evento casuale l-esimo \u00e8 formula_12 con formula_10 ed \u00e8 tale che formula_14 con formula_15 per ogni formula_16.\nI risultati che possono verificarsi sono in numero finito formula_17: tale numero costituisce tutte le combinazioni possibili degli formula_18 eventi ed \u00e8 pari a\nin accordo alla regola fondamentale del calcolo combinatorio.\nIndicato con formula_20 la probabilit\u00e0 con cui gli formula_17 risultati casuali si realizzano, Von Neumann semplifica la descrizione dei giochi riconduce l\u2019azione degli formula_17 eventi separati casuali ad un singolo evento aleatorio formula_23 semplicemente combinando gli formula_17 eventi in accordo alla teoria delle probabilit\u00e0 e del calcolo combinatorio.\nConsiderando un unico evento dipendente dal caso ed indicato con formula_23 il suo risultato tra gli formula_17 possibili, se i giocatori sono in numero n&gt;1 e ciascuno dispone di formula_27 scelte con formula_28 ed indicato con formula_29 la scelta di ogni giocatore i-esimo, allora il giocatore i-esimo ottiene dagli altri formula_30 giocatori un certo ammontare (pagamento) che pu\u00f2 essere descritto da una funzione a valori reali di formula_31 variabili\nLa dipendenza funzionale dalle formula_31 variabili esprime dunque sia la reciproca dipendenza dalle scelte compiute dagli formula_34 giocatori che dell\u2019effetto casuale formula_35.\nConsiderati coralmente gli formula_34 giocatori percepiscono all\u2019unisono il seguente risultato:\nL\u2019equazione a fondamento dei giochi a somma zero \u00e8 la seguente identit\u00e0\nche viene assunta da Von Neumann valere per qualsiasi formula_41.\nLa sua validit\u00e0 esprime la circostanza che i giocatori effettuano dei pagamenti l\u2019uno all\u2019altro, ma come collettivo non guadagnano n\u00e9 perdono nulla. Ci\u00f2 che avviene non \u00e8 n\u00e9 creazione n\u00e9 distruzione di ricchezza, ma una sua semplice ridistribuzione tra gli formula_34 giocatori a seguito delle loro scelte e di un\u2019azione casuale (invisibile) formula_35 che determinano il pagamento che ogni giocatore fa all\u2019altro.\nSi osservi che nessun giocatore \u00e8 in grado di stabilire in anticipo il valore di formula_44 in quanto il suo valore dipende dalle formula_31 variabili formula_46 di cui una sola, la formula_47, \u00e8 determinata dal giocatore i-esimo: le restanti variabili dipendono dalla scelta dei restanti formula_48 giocatori e dal risultato casuale formula_35. In sintesi ogni giocatore effettua la propria scelta senza conoscere la scelta effettuata dagli altri partecipanti o dall\u2019azione del caso o come si dice adottano le proprie decisioni simultaneamente. Von Neumann ricorrendo al concetto probabilistico di valore atteso \u00e8 in grado di \u201celiminare\u201d dalla struttura del gioco la nozione di evento aleatorio: se formula_17 risultati casuali formula_51 accadono ciascuno con probabilit\u00e0 formula_20 e sono stabilite le formula_53 scelte formula_29 dei giocatori allora il valore atteso del risultato per il giocatore generico formula_55 risulta essere\nPoich\u00e9 formula_57 \u2261 formula_38 implica formula_59 \u2261 formula_38 allora restringersi a considerare solo le scelte formula_29 degli formula_34 giocatori non altera la struttura del gioco che continua ad essere a somma zero.\nGiochi a due persone, n=2.\nPer definizione di gioco a somma zero \u00e8\ndove formula_65 indica la scelta del giocatore 1 e formula_66 la scelta del giocatore 2.\nIl giocatore 1 dispone di formula_67 scelte chiamate strategie, il giocatore 2 di formula_68 scelte anch\u2019esse denominate strategie. Se si indica la funzione dei pagamenti per il giocatore 1 con\nla funzione dei pagamenti per il giocatore 2 risulta essere\npertanto un gioco a due persone a somma zero caratterizza un gioco in cui gli esiti per i due giocatori sono opposti: la perdita per uno corrisponde esattamente al guadagno per l\u2019altro. Von Nuemann immagina che entrambi i giocatori agiscano unicamente in base ai propri interessi personali: il giocatore 1 e 2 perseguono l\u2019obiettivo di massimizzare il proprio guadagno. Il giocatore cerca di massimizzare formula_70, mentre il giocatore 2 cerca di massimizzare formula_71 e, dal momento che\nil giocatore 2 cerca di minimizzare formula_69 in riferimento alla funzione dei pagamenti dell\u2019avversario.\nIl giocatore massimizzante 1 effettua una scelta formula_77 e la sua perdita o il suo guadagno dipenderanno dalla scelta formula_78 dell\u2019avversario: in ogni caso pu\u00f2 essere certo che\nper qualsiasi scelta formula_78 effettuata dal giocatore avverso.\nIl giocatore 1 se sceglie opportunamente formula_81, pu\u00f2 essere certo del risultato seguente\nindipendentemente dalla scelta compiuta dal giocatore 2.\nIl giocatore minimizzante 2 ragionando in modo analogo conclude che se sceglie opportunamente formula_78, pu\u00f2 essere certo del risultato seguente\nindipendentemente dalla scelta del giocatore 1.\nDalla definizione di minimo si ha\nda cui si deduce che\nScelto formula_88 tale che formula_89 si pu\u00f2 scrivere\nIn particolare scelto formula_92 risulta\nDalla definizione di massimo si ha \nda cui si deduce che\nScelto formula_92 tale che formula_98 si pu\u00f2 scrivere\nIn particolare scelto formula_88 risulta\nPer confronto si conclude che\nTutte le volte che vige la diseguaglianza appena scritta i due giocatori non sono certi di conseguire un risultato che costituisca il migliore risultato per s\u00e9 stessi. Von Neumann conclude cos\u00ec che \u00e8 impossibile per ognuno dei due giocatori agire in modo pi\u00f9 intelligente dell\u2019avversario in quanto l\u2019esito del gioco risulta per entrambi imprevedibile.\nNei giochi invece per cui si abbia \nil giocatore massimizzante 1 ed il giocatore minimizzante 2 conseguono il comune valore formula_105. L\u2019esito del gioco risulta quindi essere determinato dal momento che il criterio del massimo adottato dal giocatore 1 ed il criterio del minimo adottato dal giocatore 2 conducono ad un risultato comune che viene ritenuto razionale da entrambi i giocatori. Il giocatore massimizzante sceglie formula_88 in modo tale che\nformula_107, il giocatore minimizzante sceglie formula_92 tale che formula_109.\nL\u2019eguaglianza formula_110 implica che il giocatore 1 scegliendo formula_77 percepir\u00e0 la vincita\nladdove il giocatore 2 scegliendo formula_114 dovr\u00e0 pagare la somma\nIn sintesi se vige l\u2019eguaglianza, i giocatori, adottando la scelta ritenuta pi\u00f9 razionale, fanno s\u00ec che l\u2019esito del gioco sia determinato: qualora ripetano il gioco moltissime volte il risultato del gioco \u00e8 e sar\u00e0 sempre lo stesso indipendentemente da chi tra i due giocatori sia il miglior psicologo o stratega. Allorquando il gioco venga ripetuto diverse volte risulta chiara la ragione per cui un giocatore non voglia compiere sempre la medesima scelta: il giocatore avverso infatti potrebbe accorgersi e avvantaggiarsi del fatto che l\u2019avversario effettui sempre la medesima scelta. In una lunga sequenza di giochi ripetuti un giocatore pertanto desiderer\u00e0 giocare irregolarmente, ossia compiere diverse scelte con diverse frequenze (probabilit\u00e0). Von Neumann con il proposito di matematizzare questo modo di giocare introduce il concetto di strategia mista, ossia una \"strategia statistica\" che consiste nel mischiare i diversi modi di giocare selezionando le strategie con assegnate probabilit\u00e0 scelte dal giocatore. Sebbene il caso sia stato oscurato nei giochi mediante l\u2019introduzione della nozione di valor atteso nell\u2019esito delle decisioni, la dipendenza dei giochi dal caso riappare invero nelle vesti di strategia mista, ossia nel modo con cui i giocatori si affidano al caso per selezionare la propria scelta e nel mettersi cos\u00ec al riparo dall'eventualit\u00e0 che la propria strategia venga scoperta dall'avversario. Il giocatore 1 non sceglie pi\u00f9 uno dei numeri formula_67, piuttosto specifica formula_118 probabilit\u00e0 formula_119 tali che formula_120, successivamente estrae da un\u2019urna contenente i numeri formula_67 con le probabilit\u00e0 associate ed appena specificate ed adotta come scelta il numero effettivamente estratto. Altrettanto fa l\u2019altro giocatore associando a ciascuna scelta una probabilit\u00e0: formula_122.\nIl valore atteso per il giocatore 1 risulta dunque essere\ned il valore atteso per il giocatore 2 \u00e8 \nNaturalmente, nessuno proibisce ad un giocatore di compiere una scelta ben determinata, ossia di indirizzarsi verso una specifica strategia formula_125 escludendo tutte le altre. In tale circostanza il giocatore porr\u00e0 pari a 1 la probabilit\u00e0 di tale scelta formula_126 e pari a 0 la probabilit\u00e0 di scelta di tutte le restanti formula_127. Una simile circostanza si rappresenta con vettori del tipo \nche vengono appellati come strategie pure. La libert\u00e0 di scelta in mano ai giocatori risiede dunque nella possibilit\u00e0 di affidarsi o meno al caso per prendere decisioni. Il teorema del minimax garantisce che in tutti i giochi a due persone per la forma bilineare formula_129 esiste sempre un punto di equilibrio costituito da strategie miste:\ni due giocatori dispongono cos\u00ec di strategie miste che li proteggono completamente dall'eventualit\u00e0 che la loro strategia venga scoperta dall'avversario; si osservi che non tutte le strategie miste formula_131 ottimali sono pure formula_132 e per queste ultime in generale vale\nUn gioco a somma zero in forma normale a due giocatori si esprime come:\nformula_134 + formula_135 \u2261 0 \u2200 formula_136 \u2208 formula_137 \u2227 \u2200 formula_138 \u2208 formula_139 dove formula_140 e formula_141\nSe il gioco \u00e8 finito, le funzione dei pagamenti formula_142 e formula_143 possono essere rappresentate per mezzo di una matrice costituita da m righe ed n colonne.\nI due giocatori 1 e 2 conoscono il contenuto della matrice dei pagamenti ed il gioco consiste per ogni giocatore k nello scegliere una strategia formula_144 \u2208 formula_145 senza conoscere la scelta dell'altro.\nIn riferimento alla matrice dei pagamenti del giocatore 1 si pone\nformula_146 = formula_147\ne formula_148 = - formula_147\nLa scelta di una strategia da parte del giocatore 1 corrisponde alla scelta di una riga, mentre per il giocatore 2 corrisponde alla scelta di una colonna.\nIl giocatore 2 verser\u00e0 al giocatore 1 la somma indicata all'intersezione della riga scelta dal giocatore 1 con la colonna scelta dal giocatore 2.\nIl desiderio del giocatore 2 sar\u00e0 pertanto di minimizzare il pagamento dovuto al giocatore 1, ovvero il giocatore 2 volendo massimizzare formula_150 = - formula_151 cercher\u00e0 di minimizzare formula_151.\nIl desiderio del giocatore 1 sar\u00e0 invece di massimizzare il pagamento ricevuto dal giocatore 2, ovvero il giocatore 1 volendo massimizzare formula_153 = formula_151 cercher\u00e0 di massimizzare formula_151. In sostanza il comportamento dei due giocatori \u00e8 esattamente opposto: il giocatore 1 si dice giocatore massimizzante, mentre il giocatore 2 si dice giocatore minimizzante. In modo simmetrico se si desse al giocatore 2 la matrice dei pagamenti che lui dovrebbe ricevere dal giocatore 1, formula_148 = formula_147, allora il giocatore 1 diverrebbe il giocatore minimizzante ed il giocatore 2 quello massimizzante.\nA questo punto l'attenzione dei due giocatori si rivolge al medesimo oggetto: la matrice formula_151.\nIl giocatore 1 cerca di massimizzare formula_151, ma il suo controllo \u00e8 limitato solo alla scelta di una riga. Idem per il giocatore 2 che cerca di minimizzare formula_151: il suo controllo \u00e8 limitato solo alla scelta di una colonna.\nQuale sar\u00e0 il criterio di scelta dei due giocatori antagonisti?\nJohn von Neumann ha risposto a tale quesito mediante il seguente criterio: il giocatore 1 rileva dapprima il numero pi\u00f9 piccolo di ogni riga e decide di scegliere la riga che contiene il pi\u00f9 grande dei valori monetari considerati: in questo modo egli \u00e8 certo che la sua vincita non sar\u00e0 inferiore al valore\nformula_161\nqualunque sia la scelta del giocatore 2.\nIl giocatore 2 da parte sua considera il numero pi\u00f9 grande di ogni colonna e decide di scegliere la colonna che contiene il pi\u00f9 piccolo dei numeri considerati: cos\u00ec egli \u00e8 certo che la sua perdita non sar\u00e0 superiore al valore\nformula_162\nqualunque sia la scelta del giocatore 1.\nQuanto appena descritto rappresenta la definizione di comportamento razionale data da John von Neumann e ad essa comunemente ci si riferisce come principio della scelta minimax.\nLa coppia di strategie formula_163, formula_164 costituiscono un punto di equilibrio, punto di sella, nel senso di Von Neumann se valgono le due condizioni:\n1) formula_165 \u2200 formula_136 \u2208 formula_137\n2) formula_168 \u2200 formula_138 \u2208 formula_139\nLa condizione 1) si riferisce al giocatore massimizzante, la 2) al giocatore minimizzante. Il punto di equilibrio in un gioco fondato sul principio minimax per la scelta delle strategia rappresenta il fatto che entrambi i giocatori attuano decisioni compatibili con i fini che entrambi si erano proposti di raggiungere: il punto di equilibrio formula_163, formula_164 rappresenta ovvero la convergenza degli interessi dei due avversari e pertanto si \u00e8 soliti riferirsi alle strategie di equilibrio come alle strategie ottimali.\nVon Neumann ha dimostrato che \"ogni gioco a somma zero a due persone a informazione completa e con albero del gioco finito ammette strategie ottimali per entrambi i giocatori\".\nAlla luce del teorema appena menzionato il principio del minimax risulta essere giustificatamente a fondamento della teoria del comportamento razionale nei giochi a somma zero in quanto introduce in modo rigoroso le strategie minimax e queste si dimostrano essere le strategie ottimali in corrispondenza delle quali il gioco presenta un valore ottimale per entrambi\nformula_173=V*=formula_174 avendo scelto arbitrariamente formula_175=formula_176\nJ. von Neumann agli arbori della sua ricerca si era promesso di determinare se per un gioco qualsiasi esistesse una strategia/decisione migliore in riferimento ad un criterio di ottimalit\u00e0 prefissato. Nell'articolo \"Communication on the Borel notes\" J. von Neumann riconobbe ad Emile Borel il merito di essere stato il primo autore ad aver introdotto il principio di scelta del maximin ed a sviluppare il concetto di strategia sia pura che mista; tuttavia nello stesso articolo J. von Neumann fece osservare che il matematico francese analizz\u00f2 solo il caso dei giochi simmetrici a due persone e che la rilevanza del principio di scelta del maximin ebbe impatto limitato in quanto nel 1921 E. Borel pens\u00f2 che il \u201cteorema del minimax\u201d fosse falso o possibilmente falso per un numero elevato di giocatori, maggiore di sette.\nDunque senza il teorema del minimax non ci sarebbe la teoria dei giochi come oggi \u00e8 conosciuta.\nIn ultimo si fa osservare che la definizione di equilibrio secondo Von Neumann data nei giochi a somma zero \u00e8 la \"traduzione\" del concetto di equilibrio nel senso di Nash data per i giochi non-cooperativi. Nel seguito si illustra come passare dal concetto di equilibrio di Von Neumann al concetto di equilibrio di Nash: basta ricordare che per un gioco a somma zero si ha: formula_142 = formula_175 e formula_179 = formula_180.\nDiviene allora lecito scrivere:\nformula_181 \u2200 formula_136 \u2208 formula_137\nLa prima condizione di equilibrio nel senso di Von Neumann pertanto \u00e8 la prima condizione di equilibrio nel senso di Nash riferita al giocatore 1.\nPer il giocatore 2 invece diviene:\nformula_184 \u2200 formula_138 \u2208 formula_139\novvero\nformula_187 \u2200 formula_138 \u2208 formula_139\nPer concludere nel campo della programmazione matematica si ricorda che un gioco a somma zero a due giocatori pu\u00f2 sempre essere ricondotto a una coppia di programmi lineari mutuamente duali, il cui valore ottimale formula_190 dei due problemi corrisponde al valore del gioco V*.\nSia\nformula_191 formula_192\nla matrice dei pagamenti rappresentativa di un gioco a somma zero a due giocatori: formula_193 avendo indicato con formula_194\nPer il giocatore massimizzante si ha il seguente problema primale:\nformula_195 \nsoggetta ai vincoli:\nPer il giocatore minimizzante (problema duale) si ha:\nformula_197\nsoggetta ai vincoli:\nOsservazioni sui vincoli\nGiochi a tre o pi\u00f9 persone, n&gt;2.\nI giochi a pi\u00f9 di 2 giocatori presentano una natura diversa dai giochi a due giocatori dove si ha una pura opposizione negli interessi dei due giocatori; nei giochi a tre persone pu\u00f2 invece emergere la cooperazione tra i partecipanti. La scelta di un giocatore infatti potrebbe essere svantaggiosa per entrambi gli altri due giocatori, ma potrebbe anche risultare vantaggiosa per uno e svantaggiosa per l\u2019altro. La possibilit\u00e0 di un \u201cparallelismo\u201d nelle scelte conduce alla formazione di coalizioni o alleanze.\nGiochi a somma non zero.\nIn cui la somma di cui al punto precedente non \u00e8 zero almeno in un caso.\nEsempi: \nI giochi a somma non costante sono implicitamente giochi a somma non nulla; mentre tutti i giochi a somma costante sono riconducibili a giochi a somma zero senza alterare l'esito del gioco.\nApplicazioni.\nLe applicazioni e le interazioni della teoria sono molteplici: dal campo economico e finanziario a quello strategico-militare, dalla politica alla sociologia, dalla logica alla scienza dei sistemi, dalla psicologia all'informatica, dalla biologia allo sport, introducendo l'azione del caso, connessa con le possibili scelte che gli individui hanno a disposizione per raggiungere determinati obiettivi, che possono essere:\nPossono essere presenti anche aspetti aleatori.\nEsempi.\nEcco alcuni esempi di situazioni che possono essere analizzate utilizzando la teoria dei giochi.\nSe il giocatore \u00e8 un venditore, le sue mosse possono essere: aumentare, diminuire o lasciare invariati i prezzi delle sue merci; le mosse di un acquirente possono invece essere: cambiare, restare fedeli a un prodotto o a un fornitore; le mosse di un responsabile di logistica militare possono essere: inviare un convoglio lungo un certo percorso, piuttosto che lungo un altro. Per esempio, i convogli possono essere inviati periodicamente, per il 30% dei viaggi su un percorso e per il 70% su un altro; i prezzi dei prodotti possono essere variati in rotazione e cos\u00ec via.\nUn altro esempio di situazioni conflittuali \u00e8 il celebre dilemma del prigioniero."}
{"id": "26244", "revid": "466539", "url": "https://it.wikipedia.org/wiki?curid=26244", "title": "Sindrome della morte improvvisa del lattante", "text": "La sindrome della morte improvvisa del lattante nota anche come sindrome della morte improvvisa infantile o morte inaspettata del lattante oppure in terminologia comune \"morte in culla\" (in inglese \"Sudden Infant Death Syndrome\" o \"SIDS\") \u00e8 un fenomeno che non trova ancora alcuna spiegazione presso la comunit\u00e0 scientifica.\nSi manifesta provocando la morte improvvisa e inaspettata di un lattante apparentemente sano. La morte resta inspiegata anche dopo l'effettuazione di esami \"post-mortem\". La sindrome colpisce i bambini nel primo anno di vita ed \u00e8 a tutt'oggi la prima causa di morte dei bambini nati sani.\nIn Italia ha avuto un'incidenza dello 0,5 per mille circa nel 2011 (23 bambini sotto i 5 anni, l'1,3% dei decessi totali nel periodo di riferimento). I dati riguardanti gli anni 2004-2011 della regione Piemonte riportano un dato medio di mortalit\u00e0 per SIDS dello 0,09 per 1000.\n\u00c8 la causa pi\u00f9 comune di morte tra un mese e un anno di et\u00e0. Circa il 90% dei casi si verifica prima dei sei mesi di et\u00e0, con il picco di casi tra i due mesi e i quattro mesi di et\u00e0.\nTalvolta, alcuni neonati vittime apparenti di SIDS, se soccorsi prontamente, possono essere rianimati; in questo caso si parla di \"near miss SIDS\" e vi \u00e8 comunque un altissimo rischio di lesioni cerebrali permanenti dovute ad anossia con conseguente possibile disabilit\u00e0.\nIl supporto al dolore per le famiglie affette da SIDS \u00e8 importante, in quanto la morte dell'infante \u00e8 improvvisa, senza testimoni e spesso associata a un'indagine.\nFattori di rischio individuati.\nA fronte dell'impossibilit\u00e0 di determinare una causa univoca, sono stati effettuati studi epidemiologici che hanno rilevato l'esistenza di alcuni fattori di rischio prevenibili e di altri non prevenibili; nessuno di questi \u00e8 per\u00f2 causa specifica della SIDS. \u00c8 stato proposto il requisito di una combinazione di fattori tra cui una sensibilit\u00e0 genetica sottostante, un lasso di tempo specifico nello sviluppo del bambino e un fattore ambientale di stress. Questi stress ambientali possono includere dormire sullo stomaco o su un lato, il surriscaldamento e l'esposizione al fumo di tabacco. Pu\u00f2 anche avere un ruolo un soffocamento accidentale durante la condivisione del letto (noto anche come co-sleeping) o soffocamento da oggetti morbidi.\nUn altro fattore di rischio non modificabile pu\u00f2 essere una gestazione di 37 settimane. SIDS rappresenta circa l'80% delle morti infantili improvvise e inattese (SUIDs). Altre cause includono infezioni, disturbi genetici e problemi cardiaci. Mentre l'abuso infantile sotto forma di soffocamento intenzionale pu\u00f2 essere erroneamente diagnosticato come SIDS, si ritiene che questo rappresenti meno del 5% dei casi.\nDifferenze di frequenza sono state riscontrate in correlazione al sesso ed all'et\u00e0 del neonato, all'origine etnica, al livello culturale ed economico dei genitori: \u00e8 pi\u00f9 comune nei bambini che nelle bambine. Non sono attualmente disponibili metodi che riducano completamente il rischio di SIDS, sebbene vi siano diversi interventi che possono ridurre significativamente l'incidenza della SIDS nei bambini.\nNumerosi studi dimostrano che tra i fattori principali vi \u00e8 la posizione nel sonno diversa da quella supina (il rischio \u00e8 infatti molto pi\u00f9 alto se il neonato dorme appoggiato sullo stomaco, o su un fianco). \u00c8 quindi fortemente consigliato mettere sempre il bambino a dormire supino (dorso della schiena appoggiato al letto, pancia in alto).\nSi stima che se la pi\u00f9 sicura abitudine di far dormire i bambini supini (a pancia in su) invece che proni (a pancia in gi\u00f9) si fosse diffusa a partire gi\u00e0 dagli anni settanta, ovvero da quando erano disponibili le prime evidenze scientifiche e cliniche in merito, si sarebbe potuta salvare la vita di circa 50.000 bambini nei soli paesi occidentali.\nModificabili.\nTra le condizioni di rischio per la SIDS prevenibili vi sono:\nCondivisione del letto dei genitori.\nLa condivisione del letto dei genitori sembra aumentare l'incidenza della sindrome, in particolare se:\nFumo passivo.\nSecondo il U.S. Surgeon General's Report, il fumo passivo \u00e8 connesso alla sindrome. I bambini morti per SIDS tendono ad avere maggiore concentrazione di nicotina e cotinine (che indica l'esposizione al fumo passivo) nei polmoni rispetto a bambini deceduti per altre cause. \u00c8 assolutamente consigliabile che i genitori smettano completamente di fumare o almeno fumino solo fuori dalle mura domestiche.\nAltro.\nI vaccini non sono un fattore di rischio per la SIDS, anzi, in alcuni casi hanno un effetto protettivo contro la stessa: la vaccinazione antidifterite-tetano-pertosse, ad esempio, risulta correlata con una riduzione della SIDS.\nAccanto a numerosi studi in merito alla patogenesi della SIDS, hanno sempre pi\u00f9 rilevanza quelli che si occupano delle aritmie cardiache su base genetica, ovvero delle canalopatie e in specie della sindrome del QT lungo. Anche se in numero pi\u00f9 limitato alcuni casi di SIDS sono stati associati alla sindrome di Brugada, alla sindrome del QT breve e alla tachicardia ventricolare polimorfa catecolaminergica.\nPrevenzione.\nA fronte dei fattori di rischio vi sono alcune raccomandazioni per ridurre il rischio di SIDS:\nCulla.\nNon devono essere presenti nella culla oggetti che possano limitare la respirazione del bambino (ad esempio paracolpi, pupazzi, peluches, cuscini, lenzuola stropicciate).\nIl lenzuolo non deve essere posto sulla testa del bambino ma deve coprire solo fino al petto e le braccia devono esser scoperte in modo da evitare che il loro movimento possa portare il lenzuolo a coprire la testa e le vie respiratorie .\nSucchietto.\nUno studio del 2005 dimostr\u00f2 che l'uso del ciuccio riduceva del 90% il rischio della sindrome. Ci\u00f2 consente il controllo delle funzioni vitali del neonato (frequenza cardiaca, respirazione, pH e temperatura del sangue) che altrimenti specie nei neonati immaturi potrebbero venir meno in condizioni di minimo stimolo ambientale (nel sonno). L'effettore di queste funzioni \u00e8 il neurotrasmettitore glutammato prodotto, appunto, dal nucleo mesencefalico del trigemino su stimolo, in questo caso, del ciuccio."}
{"id": "26245", "revid": "1452073", "url": "https://it.wikipedia.org/wiki?curid=26245", "title": "Trasporto su strada", "text": "Il trasporto su strada o trasporto su gomma \u00e8 il movimento di veicoli a motore (benzina, diesel, elettrico) su percorsi stradali disegnati appositamente.\nQuesto modo di trasporto \u00e8 sicuramente il pi\u00f9 usato dal XX secolo, sia per i passeggeri che per le merci, man mano che la tecnologia ha messo a disposizione veicoli pi\u00f9 perfezionati, le strade, sono passate dal fondo della terra a quello in asfalto e che si sono cominciate a diffondere le autostrade.\nCaratteristiche.\nUno dei vantaggi di questo tipo di trasporto rispetto ai trasferimenti via rotaia, cielo o mare \u00e8 rappresentato dal poter offrire un servizio da \" porta a porta\" con una flessibilit\u00e0 superiore agli altri mezzi di trasporto.\nMovimentazione passeggeri.\nLo spostamento dei passeggeri pu\u00f2 avvenire mediante modalit\u00e0 di trasporto collettivo (autobus, filobus), o di trasporto individuale (autoveicolo, taxi, motoveicolo, bicicletta)."}
{"id": "26246", "revid": "919135", "url": "https://it.wikipedia.org/wiki?curid=26246", "title": "Dilemma del prigioniero", "text": " Il dilemma del prigioniero \u00e8 un gioco ad informazione completa proposto negli anni cinquanta del XX secolo da Albert Tucker come problema di teoria dei giochi. Oltre ad essere stato approfonditamente studiato in questo contesto, il \"dilemma\" \u00e8 anche piuttosto noto al pubblico non tecnico come esempio di paradosso. Anche John Von Neumann, creatore della teoria dei giochi, si interess\u00f2 a questo dilemma, presentatogli dai due ideatori mentre lavorava al RAND nel 1948.\nIl dilemma in s\u00e9, anche se usa l'esempio dei due prigionieri per spiegare il fenomeno, pu\u00f2 descrivere altrettanto bene la corsa agli armamenti, proprio degli anni cinquanta, da parte di USA e URSS (i due prigionieri) durante la guerra fredda.\nIl corollario a questo dilemma, detto di Aie (dai nomi dei 3 professori universitari che lo teorizzarono nel 1988 Astegy, Inglot e Elghi) prevede sempre che uno dei due tradisca l'altro.\nIl dilemma.\nIl dilemma pu\u00f2 essere descritto come segue. Due criminali vengono accusati di aver commesso un reato. Gli investigatori li arrestano entrambi e li chiudono in due celle diverse, impedendo loro di comunicare. Ad ognuno di loro vengono date due scelte: collaborare, oppure non collaborare. Viene inoltre spiegato loro che:\nQuesto gioco pu\u00f2 essere descritto con la seguente bimatrice:\nLa miglior strategia di questo gioco non cooperativo \u00e8 (\"collabora, collabora\") perch\u00e9 non sappiamo cosa sceglier\u00e0 di fare l'altro. Per ognuno dei due lo scopo \u00e8 infatti di minimizzare la propria condanna; e ogni prigioniero:\nLa strategia \"non collabora\" \u00e8 strettamente dominata dalla strategia \"collabora\". Eliminando le strategie strettamente dominate si arriva all'equilibrio di Nash, dove i due prigionieri collaborano e hanno 6 anni di carcere. Il risultato migliore per i due (\"ottimo paretiano\") \u00e8 naturalmente di non collaborare (1 anno di carcere invece di 6), ma questo non \u00e8 un equilibrio.\nSupponiamo che i due si siano promessi di non collaborare in caso di arresto. Sono ora rinchiusi in due celle diverse e si domandano se la promessa sar\u00e0 mantenuta dall'altro; se un prigioniero non rispetta la promessa e l'altro s\u00ec, il primo \u00e8 allora liberato. C'\u00e8 dunque un dilemma: collaborare o non collaborare. La teoria dei giochi ci dice che c'\u00e8 un solo equilibrio (\"collabora\", \"collabora\").\nSe pensiamo agli Stati Uniti e all'URSS come ai due prigionieri, e alla confessione come l'armamento con l'atomica (per contro la negazione equivarrebbe al disarmo unilaterale), il dilemma descrive come per le due nazioni fosse inevitabile al tempo della guerra fredda la corsa agli armamenti, bench\u00e9 questo risultato finale fosse non ottimale per nessuna delle due superpotenze (e per l'intero mondo).\nIl paradosso.\nIl dilemma del prigioniero ha causato interesse come esempio di gioco in cui l'assioma di razionalit\u00e0 apparentemente fallisce, prescrivendo un'azione che procura pi\u00f9 danno ad entrambi i contendenti della scelta alternativa (\"non collabora\", \"non collabora\"). Gli studiosi di teoria dei giochi fanno notare che chi la pensa in questo modo probabilmente si immagina un gioco diverso, in cui la vittoria viene valutata sulla somma degli anni di carcere.\nOvvero il gioco:\n\u00c8 facile vedere che questo nuovo gioco, semplificando le strategie dominanti, ha come equilibrio il (\"non collabora\", \"non collabora\"), ovvero la scelta che conduce al miglior risultato possibile per entrambi.\nQuesta seconda formulazione (sommando gli anni di carcere) prevede che il prigioniero debba preferire il danno minore per la coppia ma non \u00e8 questo il suo obiettivo nella formulazione originaria. In quella si suppone sia interessato solo ai rischi che corre personalmente.\nPossibili soluzioni.\nA questo punto ci si potrebbe domandare:\nUna possibile soluzione \u00e8 la seguente, ma richiede due precisazioni e non \u00e8 universalmente accettata:\nA questo punto appare chiaro che, se uno dei prigionieri capisce che le conclusioni a cui arriva lui sono le stesse a cui arriva l'altro, scegliere \"non collabora\" \u00e8 l'unica azione possibile.\nInfatti se ci si convince che \u00e8 impossibile che diano risposte diverse (vedi il punto b), allora il discorso \"egoista\" cade. Rimanendo solamente le possibilit\u00e0 (\"collabora\", \"collabora\") e (\"non collabora\", \"non collabora\") la scelta \u00e8 a prova di dubbio.\nUn'altra soluzione \u00e8 quella proposta dalla teoria dei giochi ad informazione incompleta.\nIl dilemma del prigioniero e la dimensione temporale.\nPossiamo osservare due diverse soluzioni delle situazioni del tipo \"dilemma del prigioniero\" se gli attori del modello devono riprendere la stessa decisione pi\u00f9 e pi\u00f9 volte.\nCostruiamo una matrice di \"pay off\" ordinale, dove a &gt; b &gt; c &gt; d.\nConsideriamo un gioco del tipo dilemma del prigioniero con N giocatori (ponendo nella nostra matrice in verticale la scelta di un giocatore ed in orizzontale la scelta di tutti gli altri).\nPer i giocatori il migliore dei mondi possibili \u00e8 quello di vivere in un mondo pulito (immaginiamo che giochi un numero N di giocatori abbastanza grande da far s\u00ec che il comportamento del singolo influisca molto poco sul risultato finale ma abbia un diretto effetto sul proprio \"pay off\"), senza per\u00f2 affrontare i costi per mantenerlo pulito (la classica situazione da \"free rider\").\nPoniamo che:\nConsideriamo r come un tasso di sconto che viene applicato ai pay off per attualizzare il valore dei \"pay off\" futuri (un tasso insomma che esprima le preferenze intertemporali dei singoli giocatori).\nEquilibrio non cooperativo.\ncome si pu\u00f2 notare, il giocatore guadagna molto nel primo periodo raggiungendo un pay off a, ma nei periodi successivi si cade in un equilibrio non cooperativo.\nla scelta dei giocatori sar\u00e0 cooperativa se:\ned in particolare ponendo che r sia uguale per entrambi i giocatori (cio\u00e8 che le preferenze intertemporali siano uguali tra i due) se:\nFalso paradosso della probabilit\u00e0 contro la logica.\nSi vede facilmente che se tutti e due tirassero una moneta avrebbero comunque pi\u00f9 possibilit\u00e0 di fare poco carcere piuttosto che utilizzare la \"strategia furba\"; infatti:\nNella scelta con la moneta \u00e8 chiaro che la situazione \u00e8 migliore per entrambi (0.25*7+0.25*6+0.25*1+0.25*0=3.5 anni di media che prenderebbero). Abbiamo a favore un buon 75% dei casi: nel 50% dei casi la pena verr\u00e0 diminuita sensibilmente di 5 oppure 6 anni (in quest'ultimo caso sar\u00e0 addirittura azzerata), e nel 25% dei casi invece rischieremo di ottenere la stessa pena che avremmo giocando da \"furbi\". Apparirebbe dunque un paradosso, essendo una scelta migliore lanciare una moneta piuttosto che applicare la logica.\nD'altra parte, tirare una moneta non \u00e8 una scelta conveniente per un giocatore razionale, a meno di un accordo vincolante che obblighi entrambi a tirare la moneta; a quel punto, per\u00f2, meglio ancora sarebbe un accordo vincolante che obbligasse entrambi a tacere.\nNel caso in cui uno dei due tirasse la moneta e l'altro effettuasse una scelta \"furba\", infatti, sapendo che l'altro ha tirato la moneta ma senza conoscere l'esito del tiro, la situazione spingerebbe comunque il secondo a collaborare: infatti in questo modo nel 50% dei casi prenderebbe 0 anni rispetto a 1 (se l'altro non collabora) e nel 50% dei casi 6 anni rispetto a 7 (se l'altro collabora).\nL'apparente paradosso dunque non sussiste e un giocatore razionale, in assenza di accordi vincolanti, sceglier\u00e0 sempre di collaborare."}
{"id": "26247", "revid": "226458", "url": "https://it.wikipedia.org/wiki?curid=26247", "title": "Bimatrice", "text": "Una bimatrice \u00e8 una matrice in cui ogni cella contiene una coppia ordinata di valori. Usata nella teoria dei giochi per rappresentare la forma strategica di giochi, di solito non a somma zero, a due giocatori. Ognuno dei due valori rappresenta il \"payoff\" di ciascuno dei giocatori in funzione della coppia di strategie usate.\nEsempio:\nI giocatori coinvolti sono indicati come \"I\" e \"II\". Ciascuno ha a disposizione due strategie: \"T\" e \"B\" per \"I\"; \"L\" e \"R\" per \"II\". Se \"I\" usa la strategia \"T\" e \"II\" usa \"R\", dalla bimatrice leggiamo che il payoff per \"I\" \u00e8 -1 e per \"II\" \u00e8 1."}
{"id": "26253", "revid": "122947590", "url": "https://it.wikipedia.org/wiki?curid=26253", "title": "Gastone Paperone", "text": "Gastone Paperone (\"Gladstone Gander\") \u00e8 un personaggio immaginario dei fumetti e dei cartoni animati della Disney ideato da Carl Barks nel 1947; fa il suo esordio nei fumetti con \"Paperino lingualunga\", su Walt Disney's Comics and Stories n. 88 del 1948. \u00c8 apparso come protagonista o comprimario in migliaia di storie a fumetti realizzate in vari paesi del mondo e in alcuni cartoni animati. Nell'universo dei personaggi Disney \u00e8 il cugino di Paperino, noto per essere un papero fortunato e snob.\nGenesi e sviluppo del personaggio.\nPapero distinto dai biondi riccioli, vestito sempre elegante con fedora e ghette, dei suoi prototipi, intesi come paperi sbruffoni e vanitosi, apparvero nel cortometraggio \"Questione di psicologia\" (1943), e in quello di Paperino a tema bellico \"The Spirit of '43\", in cui le due incarnazioni della coscienza risparmiatrice e spendacciona di Donald sono simili rispettivamente ai futuri Paperone e Gastone; il geniale fumettista Carl Barks trae l'idea per la storia d'esordio del personaggio (1948) da una notizia su un certo \"Polar Bear Club\", i cui soci si davano appuntamento a San Francisco per un bagno rinfrescante di capodanno:\n Gastone nasceva quindi come il contraltare di Paperino, l'avversario dei suoi tentativi di primeggiare, sempre pronto a rilanciare alle sue sfide in quanto ancora pi\u00f9 fanfarone di lui: in \"Paperino lingualunga\", \u00e8 il distinto cugino dai riccioli impomatati che si presenta a casa di Paperino per prenderne possesso, in virt\u00f9 della scommessa fatta mesi prima sulle prodezze da nuotatore di Donald. Inizialmente Gastone non compare come particolarmente fortunato: viene caratterizzato come un dandy scansafatiche e arrogante, che vive di espedienti e fa a gara con il cugino Paperino \"a chi la spara pi\u00f9 grossa\"; non nasconde, comunque, una certa venalit\u00e0 e truffaldineria che lo rendono a tutti gli effetti un antagonista.\nSviluppando il suo carattere e quello di Paperino, Barks, all'eleganza e all'inimicizia con Paperino, aggiunge una incredibile fortuna (iniziando da \"Paperino e l'isola misteriosa\" del 1949), che sfida le leggi della fisica e contrasta con la sfortuna che perseguita il povero Paperino, anche quando il suo impegno lo fa primeggiare nel lavoro che intraprende; la fortuna di Gastone \u00e8 la negazione dell'etica americana del lavoro, ma Barks si ostina a riproporla sempre pi\u00f9 sfacciata di storia in storia per sottolineare il contrasto con Paperino, che pur essendo molto pi\u00f9 ricco di Gastone per quanto riguarda i veri valori della vita (come l'amore, la famiglia e la gioia delle piccole cose), non riesce a evitare di rodersi dall'invidia di fronte alla sbruffoneria del fortunato cugino che si vanta di non dover mai faticare. L'introduzione della fortuna lo rende peraltro la nemesi anche di Paperone, per il quale il successo deriva dalla fatica, mentre Gastone rappresenta la negazione di ogni principio di meritocrazia e quindi una vera e propria beffa per chi si \u00e8 sudata la sua ricchezza. Altro importante sviluppo nel rapporto con Paperino \u00e8 la rivalit\u00e0 con questi nella conquista del cuore di Paperina, a partire da \"Paperino milionario al verde\" (1948); in questi casi, nonostante la sfortuna lo perseguiti, Paperino, fidanzato ufficiale di Paperina, non si d\u00e0 mai per vinto e anzi lotta per soverchiare la fortuna del cugino, spesso riuscendoci, anche se Gastone controbilancia la sconfitta in amore con un ricco premio in denaro.\nGastone \u00e8 coprotagonista in \"Paperino e il tesoro dei vichinghi\", in cui Barks scrive una pagina emblematica del rapporto tra i due cugini: Paperino, stanco della boria di Gastone, lo mette sulle tracce di un falso tesoro per toglierselo di torno, ma non riesce a fare i conti con la propria coscienza, che lo porta a rimuginare sui pericoli a cui il cugino andr\u00e0 incontro; precipitatosi in una folle corsa per avvertirlo, Paperino non verr\u00e0 poi ricambiato dello stesso affetto dall'insensibile Gastone.\nIl personaggio non ha bisogno di lavorare in quanto la dea Fortuna pensa sempre a lui (si veda per esempio la storia \"Paperino e la pioggia d'oro\", di Barks), ed egli si vanta appunto di non aver mai lavorato (tranne una volta, come ci racconta in \"Paperino e l'amuleto del cugino Gastone\" del 1952); non sempre per\u00f2 la dea bendata lo protegge da certe situazioni difficili, come gli incontri con il cugino Paperoga, cos\u00ec esuberante e distruttivo da superare perfino la fortuna di Gastone. Quest'ultima tuttavia esce spesso vittoriosa anche nei confronti dello zio Paperone, che in quel caso \u00e8 costretto ad ammettere che il nipote non ha bisogno di faticare come ha fatto lui per diventare ricco (\u00e8 un esempio la storia \"Zio Paperone e la barca d'oro\" del 1961) anche se non sempre la fortuna di Gastone pu\u00f2 contrastare le ire del ricco zio acquisito: Gastone in questi casi condivide la sorte di Paperino e Paperoga ed \u00e8 costretto a fuggire con loro (si vedano per esempio le storie \"Tre paperi e un beb\u00e8\" e \"Paperino e il pendolo di Ek\u00f2l\"); pu\u00f2 per\u00f2 anche accadere che la sua fortuna gli si ritorca contro a favore di Paperino, come in \"Paperino e il mostro della palude\" (1996) o sopracitato \"Paperino e il tesoro dei vichinghi\", in cui scopre un tesoro del quale si accontenta, ritenendolo pi\u00f9 prezioso, ma lasciando involontariamente nelle mani del cugino sfortunato oggetti che, dopo molte peripezie, questi scopre essere di valore ancora maggiore; oppure pu\u00f2 accadere che, nonostante la fortuna su cui sa di poter fare affidamento, Gastone giochi comunque sporco e questo, alla fine, finisce per consegnare la vittoria nelle mani del meno fortunato, ma pi\u00f9 onesto cugino. Ci sono state anche delle storie in cui, colpito da un'apparente malasorte, Gastone perde una sfida con Paperino, salvo poi scoprire che la sconfitta \u00e8 stata per lui pi\u00f9 vantaggiosa della vittoria.\nLa rivalit\u00e0 tra Paperino e Gastone nasce dall'infanzia, come raccontano Bruno Enna nella serie Paperino Paperotto e Don Rosa nella storia del 1998 \"Paperino e lo scalognofugo triplo\" (realizzata per i 50 anni del personaggio), in cui viene rivelato che il giorno del compleanno di Gastone \u00e8 anche l'unico dell'anno in cui egli \u00e8 sfortunato, perch\u00e9, pur avendo ereditato la colossale fortuna della madre Dafne Duck, da bambino venne colpito da un fulmine per colpa di Paperino proprio durante il suo compleanno.\nFilmografia.\nOltre che nei fumetti, Gastone fa la sua prima apparizione nei cartoni animati all'interno della \"Camminata Disney\", sigla animata realizzata da Romano Scarpa nel 1982 per il programma \"Topolino show\". Ha poi collezionato apparizioni nella serie animata \"DuckTales\" (1987-1990); gli viene dato il ruolo da protagonista nell'episodio n. 55 \"La (s)fortuna di Gastone\", dove Amelia lo utilizza per superare le trappole del deposito di Paperone per entrare in possesso della Numero Uno: l'uso della sua fortuna per commettere un crimine maledice Gastone che diventa sfortunato, ma riesce a neutralizzare la maledizione quando aiuta Paperone a recuperare la Numero Uno. Nel n. 60, \"Dr Jekyll e Mr De' Paperoni\", invece, compare all'inizio dando un saggio della sua fortuna mentre negli episodi n. 28 \"Le dolci piume della giovinezza\" e n. 65 \"Le nozze di zio Paperone\" fa dei semplici cameo.\nIl personaggio compare anche in \"DuckTales\", reboot dell'omonima serie del 2017.\nUna complessa parentela.\nGastone \u00e8 introdotto nel mondo dei paperi come cugino di Paperino, e tale \u00e8 rimasto in tutte le storie in cui \u00e8 comparso; le relazioni di parentela con gli altri personaggi non sono altrettanto ben definite.\nIn diverse storie di Barks, almeno nell'originale inglese (mentre le imprecise traduzioni italiane hanno celato questo aspetto), viene esplicitato che Paperone \u00e8 lo zio di Paperino ma non di Gastone (se non \"lato sensu\"). Ad esempio in \"Paperino e il sentiero dell'unicorno\" Gastone definisce Paperone non suo zio ma lo zio di suo cugino Paperino. Nonostante ci\u00f2, in diverse storie dello stesso Barks, Gastone chiama Paperone \"zio\" e viene considerato uno dei suoi possibili eredi. L'esatto rapporto di \"parentela\" acquisita tra Paperone e Gastone viene specificato in \"Paperino e l'isola misteriosa\", dove viene affermato che Paperone \u00e8 lo zio materno di Paperino e il cognato del fratello della madre di Gastone, e che entrambi sono suoi eredi. Nella stessa storia una trasmissione radio presenter\u00e0 Gastone come \"nipote acquisito\" (\"nephew-in-law\") di Paperone, e lo stesso Gastone lo chiamer\u00e0 \"zio\" quando, dopo una lunga ricerca, ritrova Paperone (che era misteriosamente scomparso) su un'isola sperduta. Paperone, adirato per essere stato trovato da Gastone dato che era scomparso di proposito proprio per non essere importunato dai parenti, afferma di non essere suo zio e che lo disereder\u00e0 per aver osato cercarlo. Nella successiva \"Paperino e l'arcobaleno\", sempre di Barks, Paperone definisce Gastone un \"lontano nipote\" (\"distant nephew\") nonch\u00e9 uno dei suoi possibili eredi, insieme al nipote Paperino e ai pronipoti Qui, Quo e Qua.\nNegli anni cinquanta Carl Barks redasse, per un uso privato, uno schema dei rapporti familiari tra Paperino e i suoi parenti, nel quale Gastone figurava come figlio di Daphne Duck (figlia di Nonna Papera) e Luca dell'Oca, salvo essere adottato, dopo la morte dei genitori biologici per indigestione durante un picnic, da Matilda de Paperoni (sorella di Zio Paperone) e Gustavo Paperone. Questa adozione spiegherebbe perch\u00e9 Gastone chiami Paperone \"zio\" e venga inserito tra i suoi eredi. Nel 1990, durante la lavorazione della \"saga di Paperon de' Paperoni\", la casa editrice Egmont chiese al suo autore Don Rosa di realizzare un albero genealogico della famiglia di Paperino. Per ottenere chiarimenti e benestare, l'artista intraprese una corrispondenza privata con Barks, il quale, dimentico del precedente, nel 1991 redasse una nuova versione dell'albero, nel quale Gastone figurava semplicemente come figlio di una non meglio precisata figlia di Nonna Papera, sposata con un certo Gander (cognome di Gastone nell'originale inglese, letteralmente \"papero\" in italiano), mentre nessun accenno veniva fatto a un'eventuale adozione; in tale occasione Barks, basandosi sulle informazioni contenute in \"Paperino e l'isola misteriosa\", precis\u00f2 per iscritto che \"Gastone \u00e8 il figlio della cognata della sorella di Paperon De' Paperoni\" (\"Gladstone is the son of Scrooge McDuck's sister's sister-in-law\") e che \"il fratello della madre di Gastone \u00e8 il padre di Paperino, il cui fratello della moglie \u00e8 Paperon De' Paperoni\" (\"Gladstone's mother's brother is Don's father, whose wife's brother is Scrooge McDuck\"). Per il suo Albero genealogico dei paperi Don Rosa si \u00e8 rifatto a questa versione, presentando Gastone come il figlio di Daphne Duck (figlia a sua volta di Nonna Papera) e di Goostave Gander.\nGastone \u00e8 il procugino (\"first cousin once removed\") o zio cugino (\"cousin-uncle\") di Qui, Quo e Qua, essendo il cugino di loro madre Della. Nei fumetti, tuttavia, i tre nipotini di Paperino non chiamano Gastone \"zio\" ma lo considerano un loro cugino (cosa tecnicamente corretta, nonostante lo scarto di una generazione), come conferma il fatto che talvolta lo chiamano \"cugino Gastone\" (\"cousin Gladstone\"), e lo stesso Gastone in alcune occasioni li ha chiamati esplicitamente \"cugini\". La cosa cambia nel reboot della serie televisiva animata \"DuckTales\" del 2017 dove Qui, Quo e Qua lo chiamano \"zio Gastone\" (\"Uncle Gladstone\") pur non essendo cambiata, rispetto ai fumetti, la parentela tra lui e loro. Nella storia di Don Rosa \"Paperino e il genio del compleanno\" Paperino finisce (a causa di un desiderio espresso per errore) in una realt\u00e0 alternativa decisamente distopica in cui non \u00e8 mai nato e Gastone \u00e8 diventato tutore legale di Qui, Quo e Qua; bench\u00e9 i tre gemelli sostengano di trovarsi bene a vivere con il loro fortunato \"cugino Gastone\", quest'ultimo li ha viziati talmente tanto da renderli decisamente obesi e teledipendenti, rafforzando in Paperino la convinzione di aver commesso un forte errore nel desiderare di non essere mai nato e di dover in qualche modo annullare il desiderio in modo da riportare le cose al loro stato preesistente.\nNel 1955 fu introdotto nella storia \"Paperino e il festival dei paperi\" il personaggio del nipotino fortunato di Gastone, \"Shamrock Gander\". Questo personaggio comparir\u00e0 in altre tre storie, cambiando pi\u00f9 volte nome. Nella storia italiana \"Qui, Quo e Qua e il cugino Gastoncino\" il nipotino di Gastone, chiamato per l'occasione Gastoncino, riesce a diventare generale delle Giovani Marmotte con la sua fortuna, facendo sfigurare Qui, Quo e Qua che capiscono cosa prova il loro zio Paperino quando ha delle dispute con Gastone.\nEdizioni internazionali.\nItalia.\nIl nome italiano potrebbe essere un omaggio a Gastone, il personaggio di Ettore Petrolini, anch'egli, come il cugino di Paperino, un po' spaccone e sempre in giro con vestiti eleganti, ma \u00e8 anche possibile che si tratti di un semplice adattamento, per assonanza, di quello originario, Gladstone.\nNella sua prima apparizione in Italia (in \"Paperino milionario al verde\", seconda storia statunitense) viene chiamato Bambo, mentre in \"Paperino campione di golf\" il suo nome diventa Reginaldo Paperotti.\nIn Italia, tra gli anni sessanta e gli inizi dei settanta, va ricordata una serie di storie disegnate da Romano Scarpa su proprie sceneggiature o di Abramo Barosso (\"Gastone e la crociera machiavellica\", ad esempio) in cui Paperino spesso si scontra con il cugino e la sua fortuna, uscendone inevitabilmente sconfitto. In seguito gli autori hanno spesso spinto su questa dualit\u00e0 tra i due cugini, realizzando storie in cui la fortuna di Gastone compie imprese praticamente impossibili (si veda, per esempio, \"Paperino, Gastone, e la sfida infida\", di Fabio Michelini e Alessandro Barbucci).\nIdentit\u00e0 segrete.\nGastone ha indossato pi\u00f9 volte i panni del supereroe; dopo aver varie volte usurpato Paperino nel ruolo di Paperinik, \u00e8 diventato:\nBibliografia.\nInformazioni cartacee si possono trovare sullo \"Zio Paperone\" n. 108 del settembre 1998 (articolo di Alberto Becattini)."}
{"id": "26257", "revid": "486946", "url": "https://it.wikipedia.org/wiki?curid=26257", "title": "Boris Spassky", "text": ""}
{"id": "26267", "revid": "1868193", "url": "https://it.wikipedia.org/wiki?curid=26267", "title": "Sistema Westminster", "text": "Il sistema Westminster (o modello Westminster) \u00e8 una forma di governo democratica parlamentare sviluppatasi nel Regno Unito e utilizzata da molti fra i paesi che appartengono (o sono appartenuti) al Commonwealth, come Australia, Canada, India, Irlanda, Malaysia, Nuova Zelanda e Singapore. \nEssa definisce per altri versi il parlamentarismo in senso stretto come modello di democrazia fondantesi sul ruolo esclusivo del Parlamento come organo deliberativo, prim'ancora che rappresentativo, in quanto depositario in ultima istanza della sovranit\u00e0 del popolo che la esercita per suo tramite. \nA differenza degli altri regimi parlamentari \u00e8 tuttavia considerato il modello pi\u00f9 significativo di sistema politico maggioritario; consiste in una forma di monocameralismo di fatto, governato da due soli partiti che si alternano alla guida dell'esecutivo (che assume centralit\u00e0 al pari dell'unica camera dominante il processo legislativo); esprime di volta in volta governi monopartitici, mentre altre sue peculiari caratteristiche sono la presenza di flessibilit\u00e0 costituzionale, l'assenza di revisione giurisdizionale, una banca centrale che risponde al governo.\nOrigini.\nIl modello Westminster non \u00e8 il risultato di una costituzione scritta, bens\u00ec di una plurisecolare evoluzione storica che ha portato al concetto del \"responsible party government\". \n\u201cL\u2019anglocentrismo difatti configura la cifra caratterizzante la quasi totalit\u00e0 degli studi degli storici dell\u2019et\u00e0 liberale, tant\u2019\u00e8 vero che solamente a partire dalla fine del XIX secolo la storiografia costituzionale e, ultima arrivata, la scienza della \"constitutional law\" hanno iniziato timidamente a discorrere in termini britannici nel tentativo di contribuire anch\u2019esse alla costruzione di un\u2019idea unificante di nazione (...) Non c\u2019\u00e8 dubbio che il modello istituzionale di Westminster abbia informato di s\u00e9 l\u2019evoluzione dell\u2019intero Regno Unito\u201d e, successivamente, i sistemi politico-costituzionali delle ex colonie britanniche.\nTale evoluzione ha anche fortemente condizionato la costituzione del sistema partitico in termini bipolari: i partiti politici nel Regno Unito, infatti, \"hanno dovuto adattarsi al sistema di governo parlamentare e di gabinetto\" (Jean Blondel).\nIl ruolo del parlamento.\nRuolo centrale nel modello Westminster ha certamente l'istituzione parlamentare, caratterizzata dal bicameralismo. \nDalla Gloriosa Rivoluzione del 1688, che con la Carta dei Diritti consacra il parlamento come luogo della sovranit\u00e0, l'istituzione parlamentare rappresenta l'arena centrale del paese all'interno di una societ\u00e0 sostanzialmente omogenea (si vedano a questo proposito il pensiero e le opere del politologo Stein Rokkan). Sia che venga inteso come \"la grande inchiesta della nazione\" (Somerset, 1734), come \"congresso di opinioni\" (John Stuart Mill 1861), o come uno \"specchio non solo degli interessi materiali ma anche dello spirito dell'Inghilterra\", il parlamento gioca sempre un ruolo fondamentale negli sviluppi sociali e culturali del paese.\nUna prima qualificazione del governo parlamentare classico \u00e8 quella di essere un \"governo rappresentativo e responsabile\" (Anthony Birch). Vi ha poi un ruolo importante l'idea \"whig\" di rappresentanza che attribuisce al parlamento un ruolo nel processo decisionale: in altre parole, la Camera dei Comuni \u00e8 non solo un \"corpo rappresentativo\" ma anche un \"corpo deliberativo\", e quindi non \u00e8 solo rappresentanza degli interessi e delle critiche del paese. Ci\u00f2 implica che i deputati devono rappresentare non solo i vari interessi sezionali, e perci\u00f2 frammentati, ma l'interesse generale, \"il pubblico bene in generale\". Il parlamento non \u00e8 un congresso di ambasciatori o delegati, ma un'assemblea deliberativa di fiduciari (\"trustees\"), chiamati a perseguire l'interesse della nazione.\nIl ruolo del governo.\nConseguenza di tale concezione \u00e8 che il governo sia considerato responsabile verso il parlamento. La responsabilit\u00e0 collettiva del governo verso il parlamento implica anche la responsabilit\u00e0 individuale dei singoli ministri. Quest'idea si fonda a sua volta su tre presupposti (che corrispondono al concetto politico di resocontabilit\u00e0):\nUn'altra responsabilit\u00e0 del governo \u00e8 la \"responsiveness\", il dovere di rispondere al paese e al popolo. Quest'idea non \u00e8 esclusivamente effetto della democratizzazione, dell'allargamento del suffragio o dell'avvento del concetto di partito di massa (vedi le teorie politiche di Giovanni Sartori); esso \u00e8 anche il risultato sia del primato del parlamento che del cosiddetto governo aristocratico. Si incontrano in tale modello la concezione \"tory\" del parlamento come espressione degli interessi della nazione e la concezione \"whig\" del parlamento come deliberativo.\n\u00c8 questa la \"responsabilit\u00e0 indipendente\" e funzionale di cui parla Sartori, la quale richiede indipendenza di giudizio e di decisione; si differenzia dalla concezione di \"responsabilit\u00e0 dipendente\" o personale, caratterizzata invece dal rapporto verso un altro soggetto di volont\u00e0. Fra le due concezioni regna il conflitto e la tensione politica: il responsive government porta in s\u00e9 la dottrina del governo della \"responsible leadership\", della \"responsabilit\u00e0 morale\" come prerogativa personale. Non a caso Walter Bagehot vedeva uno dei principi del parlamento nell'obbedienza a leader efficienti ed autorevoli.\nAltra conseguenza della responsabilit\u00e0 trova luogo nel fatto che i membri del parlamento dovrebbero essere indipendenti dalle loro constituencies, dovrebbero agire in accordo con il proprio giudizio e non comportarsi come delegati di queste ultime: \"Nella teoria politica britannica, i rappresentanti non sono delegati e non devono seguire istruzioni\".\nLa centralit\u00e0 del parlamento, la sua supremazia o sovranit\u00e0, implica l'indipendenza della rappresentanza parlamentare nel suo complesso e l'indipendenza dei suoi singoli membri: parlamento quale luogo di sovranit\u00e0 effettiva, caratterizzato da una grande continuit\u00e0 storica, da un'egemonia politico-culturale, da una legittimit\u00e0 mai sfidata, da una forte capacit\u00e0 integratrice. La stessa monarchia dovette prenderne atto, quando la regina Vittoria decise di riporre la sua fiducia nelle persone che \"un voto parlamentare avesse indicato come necessari successori dei ministri\" da lei nominati.\nRapporto con il sistema dei partiti.\nFondamentale appare, nel delineare il \"sistema Westminster\", la stretta correlazione tra sistema parlamentare e sistema bipartitico, favorita dall'assenza di fratture sociali o politico-istituzionali per tutto il XVIII secolo, che avrebbero contrariamente dato impulso allo sviluppo del multipartitismo. Il conflitto politico fu perci\u00f2 confinato all'arena politica parlamentare, ove comincia a concretizzarsi il two-party system\". La condizione normale del sistema parlamentare \u00e8 una divisione tra due partiti, ciascuno dei quali \u00e8 pronto ad assumere l'ufficio quando l'altro perde la sua maggioranza. Una divisione tra due partiti \u00e8 la condizione essenziale per il successo del sistema parlamentare\" (Lowell). La divisione attorno al governo favor\u00ec l'emergere di un contesto bipartitico, di una dualit\u00e0 tra governo ed opposizione che sarebbe sfociata nella formazione di partiti ideologicamente distinti. Dualit\u00e0 partitica come contesto permanente della dialettica e dei conflitti politici.\nUno sviluppo importante del governo parlamentare \u00e8 la sua trasformazione in \"party government\": il partito \u00e8 sentito come unit\u00e0 essenziale, \u00e8 necessario assicurarsi stabili maggioranze, si avvia la crescita dell'organizzazione partitica. L'assenza di una salda maggioranza parlamentare e la disorganizzazione dei partiti avevano infatti prodotto uno stato di caos e di inefficienza dei lavori parlamentari. \"Senza coerenti divisioni partitiche, la Camera dei Comuni non era altro che una caotica e disorganizzata massa\"(Massari). Il rimedio poteva essere individuato soltanto in uno \"strong party government\" (Salisbury).\nIl \"party government\" \u00e8 certo un'innovazione rispetto al governo parlamentare basato sull'indipendenza del singolo rappresentante e sulla centralit\u00e0 dell'assemblea nei confronti dell'esecutivo: rappresenta una soluzione al problema della stabilit\u00e0 e coesione delle maggioranze parlamentari. L'attore principale non \u00e8 il partito di massa ma il partito parlamentare che accetta tutti gli istituti del governo rappresentativo e responsabile. Ci\u00f2 non significa che i partiti britannici non assunsero una fisionomia di massa, con organizzazioni diffuse su tutto il territorio nazionale. Ci\u00f2 che non si realizz\u00f2 fu il ruolo di partecipazione decisionale del partito extraparlamentare rispetto al partito parlamentare dei leader; partito extraparlamentare che non intralciava la leadership parlamentare all'interno di una forma di governo democratica.\nIl fattore istituzionale che doveva risultare di importanza decisiva per l'influenza sui partiti politici e sul loro modo di essere al governo fu l'affermarsi del sistema di governo incentrato sul \"Cabinet\", ovvero la concentrazione del potere legislativo in un organo esecutivo. \"La bont\u00e0 della nostra costituzione consiste, secondo la teoria tradizionale, nell'intera separazione dell'autorit\u00e0 legislativa ed esecutiva, ma in verit\u00e0 il suo merito consiste nella loro singolare vicinanza. Il legame connettivo \u00e8 il \"Cabinet\". Con questo nuovo termine noi intendiamo un comitato del corpo legislativo scelto per essere il corpo esecutivo\" (Walter Bagehot). A partire dagli anni trenta dell'Ottocento si era infatti avviata una concentrazione dell'iniziativa e dell'autorit\u00e0 legislative nel \"Cabinet\". In questa fase il dovere del governo era inteso nel senso di amministrare, non di governare. Il \"Cabinet\", pertanto, aveva funzioni puramente esecutive, distinte dalla funzione legislativa che veniva svolta dal parlamento tramite i suoi private members. I cambiamenti che portarono all'affermazione del potere legislativo del \"Cabinet\" si verificarono anzitutto nella procedura parlamentare, portando infine ad un \"equilibrio costituzionale\" tra potere legislativo ed esecutivo. Il processo di centralizzazione del potere legislativo nel \"Cabinet\" ebbe naturalmente come risvolto la diminuzione dello status dei singoli parlamentari, in termini di perdita del potere di iniziativa legislativa esercitato individualmente. La figura del deputato indipendente cede sempre pi\u00f9 il passo alla figura collettiva del partito parlamentare coeso e disciplinato: declino generale del parlamento a vantaggio dell'esecutivo, singolo parlamentare che non ha pi\u00f9 alcuna influenza significativa sulla politica distributiva e generale.\nNasce la \"party politics\", ovvero le divisioni per linee partitiche in parlamento e nell'elettorato. \nLa fusione dei poteri legislativo ed esecutivo nel \"Cabinet\" influenz\u00f2 il modo di essere dei partiti in parlamento e nell'elettorato. Le conseguenze furono l'affermazione della disciplina interna dei partiti sui singoli parlamentari ed il concretizzarsi di un comportamento di voto rivolto al partito e non alle singole personalit\u00e0: l'interesse dell'elettore si spost\u00f2 dalla persona all'esecutivo. Per influire sulla politica del \"Cabinet\" l'unico modo per gli elettori era votare per un partito, ossia scegliere il partito alla guida dell'esecutivo. Si crea cos\u00ec un rapporto diretto tra \"Cabinet\" ed elettorato, saltando di fatto la mediazione parlamentare: \u00e8 ormai l'elettorato che, votando per un partito, sceglie la nuova maggioranza parlamentaree conseguentemente il governo. Quando quest'ultimo sente venir meno la propria maggioranza nei momenti di crisi, \u00e8 al paese che guarda non al parlamento. \"L'elettorato era pi\u00f9 importante della Camera dei Comuni\" (Butt): si era cos\u00ec passati dal \"government by Parliament\" al \"government through Parliament\". \nLa nuova relazione tra \"Cabinet\" ed elettorato fu espressa anche in termini di nuovo principio costituzionale, attraverso la dottrina del \"mandato elettorale\": l'elettorato non solo sceglieva un governo ma anche una politica, sulla base del programma presentato da parte dello stesso partito. Ci\u00f2 implicava che nell'arena elettorale la competizione fosse tra partiti con programmi e \"leadership\" alternativi, cos\u00ec come comportava un allentamento della dipendenza del rappresentante nei confronti della propria \"constituency\".\nPer tutte tali ragioni tra \"Cabinet government\" e \"party government\" non sembra esserci soluzione di continuit\u00e0: l'uno presuppone l'altro. \"Se questa \u00e8 un'et\u00e0 di \"Cabinet government\", la ragione in prima istanza \u00e8 che essa \u00e8 un'et\u00e0 di \"party government\"\", secondo l'efficace correlazione esplicitata da Beer.\nLa critica di Bobbio.\nIn una conferenza tenuta a Roma alla presenza di Piero Calamandrei, il 7 aprile del 1946, la relazione di Norberto Bobbio denunci\u00f2 la perdita di centralit\u00e0 delle istituzioni parlamentari gi\u00e0 nel modello Westminster: se la forma di governo parlamentare \u00e8 \u00abquel regime in cui organo sovrano \u00e8 il parlamento\u00bb e il governo deve essere \u00abresponsabile esclusivamente di fronte a esso\u00bb, il regime inglese \u00abnon \u00e8 pi\u00f9 un regime parlamentare\u00bb, per effetto del progressivo allargamento del suffragio. Il \u00abcentro politico\u00bb del sistema si sarebbe spostato dal Parlamento ai partiti e al governo, che \u00e8 \u00abl\u2019emanazione del partito di maggioranza\u00bb, per cui il Parlamento si presenta oramai soltanto come un \u00abponte di passaggio\u00bb, un \u00abtratto d\u2019unione tra due centri politici\u00bb, \u00abun canale di collegamento tra popolo e governo\u00bb. Il governo \u00e8 \u00abespressione del partito di maggioranza\u00bb ed essendo \u00abcomposto dai capi del partito (...) non \u00e8 pi\u00f9 la Camera dei Comuni che controlla il governo, ma il governo che controlla la Camera dei Comuni\u00bb. Ne deriva che \u00abil parlamento non \u00e8 pi\u00f9 un\u2019assemblea sovrana\u00bb; pur avendo perduto la sua originaria centralit\u00e0 istituzionale, mantiene per\u00f2 una funzione fondamentale: \u00e8 \u00abun\u2019assemblea di dibattiti (...) parla ma non decide. Le questioni le discute ma non le risolve esso stesso; i progetti li critica ma al fine li approva\u00bb. \nLa morale \u00e8 che, per un efficiente funzionamento del sistema istituzionale dello Stato, c'\u00e8 per il filosofo torinese \u00abla necessit\u00e0 di grandi partiti democraticamente organizzati al servizio della democrazia\u00bb: \u00e8 questa la migliore garanzia \u00abdi un governo forte\u00bb, che, come avviene nei sistemi di democrazia occidentale evoluta, non \u00abcorra il pericolo di trasformarsi in governo dittatoriale\u00bb."}
