{"id": "2123", "revid": "1748167", "url": "https://it.wikipedia.org/wiki?curid=2123", "title": "Giove (astronomia)", "text": "Giove (dal latino \"Iovem\", accusativo di \"Iuppiter\") \u00e8 il quinto pianeta del sistema solare in ordine di distanza dal Sole e il pi\u00f9 grande di tutto il sistema planetario: la sua massa corrisponde a due volte e mezzo la somma di quelle di tutti gli altri pianeti messi insieme. \u00c8 classificato, al pari di Saturno, Urano e Nettuno, come gigante gassoso (gli ultimi due si differenziano per essere classificati in tempi recenti come giganti ghiacciati).\nGiove ha una composizione simile a quella del Sole: infatti \u00e8 costituito principalmente da idrogeno ed elio con piccole quantit\u00e0 di altri gas composti, quali ammoniaca, metano e acqua. Si ritiene che il pianeta possegga una struttura pluristratificata, con un nucleo solido, presumibilmente di natura rocciosa e costituito da carbonio e silicati di ferro, sopra il quale gravano un mantello di idrogeno metallico e una vasta copertura atmosferica che esercitano su di esso altissime pressioni.\nL'atmosfera esterna \u00e8 caratterizzata da numerose bande e zone di tonalit\u00e0 variabili dal color crema al marrone, costellate da formazioni cicloniche e anticicloniche, tra le quali spicca la Grande Macchia Rossa. La rapida rotazione del pianeta gli conferisce l'aspetto di uno sferoide schiacciato ai poli e genera un intenso campo magnetico che d\u00e0 origine ad un'estesa magnetosfera; inoltre, a causa del meccanismo di Kelvin-Helmholtz, Giove (come tutti gli altri giganti gassosi) emette una quantit\u00e0 di energia superiore a quella che riceve dal Sole.\nA causa delle sue dimensioni e della composizione simile a quella solare, Giove \u00e8 stato considerato per lungo tempo una \"stella fallita\": in realt\u00e0 solamente se avesse avuto l'opportunit\u00e0 di accrescere la propria massa sino a 75-80 volte quella attuale il suo nucleo avrebbe ospitato le condizioni di temperatura e pressione favorevoli all'innesco delle reazioni di fusione dell'idrogeno in elio, il che avrebbe reso il sistema solare un sistema stellare binario.\nL'intenso campo gravitazionale di Giove influenza il sistema solare nella sua struttura perturbando le orbite degli altri pianeti e lo \"ripulisce\" in parte dai detriti che possono colpire i pianeti pi\u00f9 interni. Intorno a Giove orbitano numerosi satelliti e un sistema di anelli scarsamente visibili; l'azione combinata dei campi gravitazionali di Giove e del Sole, inoltre, stabilizza le orbite di due gruppi di asteroidi troiani.\nIl pianeta, conosciuto sin dall'antichit\u00e0, ha rivestito un ruolo preponderante nel credo religioso di numerose culture, tra cui i Babilonesi, i Greci e i Romani, che lo hanno identificato con il sovrano degli dei. Il simbolo astronomico del pianeta (\u2643) \u00e8 una rappresentazione stilizzata del fulmine, principale attributo di quella divinit\u00e0.\nOsservazione.\nGiove appare ad occhio nudo come un astro biancastro molto brillante a causa della sua elevata albedo. \u00c8 il quarto oggetto pi\u00f9 brillante nel cielo, dopo il Sole, la Luna e Venere con cui, quando quest'ultimo risulta inosservabile, si spartisce il ruolo di \"stella del mattino\" o \"stella della sera\". La sua magnitudine apparente varia, a seconda della posizione durante il suo moto di rivoluzione, da \u22121,6 a \u22122,8, mentre il suo diametro apparente varia da 29,8 a 50,1 secondi d'arco.\nIl periodo sinodico del pianeta \u00e8 di 398,88 giorni, al termine dei quali il corpo celeste inizia una fase di moto retrogrado apparente, in cui sembra spostarsi all'indietro nel cielo notturno rispetto allo sfondo delle stelle \"fisse\" eseguendo una traiettoria sigmoide. Giove, nei 12 anni circa della propria rivoluzione, attraversa tutte le costellazioni dello zodiaco.\nIl pianeta \u00e8 interessante da un punto di vista osservativo in quanto gi\u00e0 con piccoli strumenti \u00e8 possibile apprezzarne alcuni caratteristici dettagli superficiali. I periodi pi\u00f9 propizi per osservare il pianeta corrispondono alle opposizioni e in particolare alle \"grandi opposizioni\", che si verificano ogni qual volta Giove transita al perielio. Queste circostanze, in cui l'astro raggiunge le dimensioni apparenti massime, consentono all'osservatore amatoriale, munito delle adeguate attrezzature, di scorgere pi\u00f9 facilmente gran parte delle caratteristiche del pianeta.\nUn binocolo 10\u00d750 o un piccolo telescopio rifrattore consentono gi\u00e0 di osservare attorno al pianeta quattro piccoli punti luminosi, disposti lungo il prolungamento dell'equatore del pianeta: si tratta dei satelliti medicei. Poich\u00e9 essi orbitano abbastanza velocemente intorno al pianeta, \u00e8 possibile notarne i movimenti gi\u00e0 tra una notte e l'altra: il pi\u00f9 interno, Io, arriva a compiere tra una notte e la successiva quasi un'orbita completa.\nUn telescopio da permette gi\u00e0 di osservare le caratteristiche bande nuvolose e, qualora le condizioni atmosferiche siano perfette, anche la caratteristica pi\u00f9 nota del pianeta, la Grande Macchia Rossa che per\u00f2 \u00e8 maggiormente visibile con un telescopio di di apertura che consente di osservare meglio le nubi e le formazioni pi\u00f9 fini del pianeta.\nIl pianeta risulta osservabile non solo nel visibile, ma anche ad altre lunghezze d'onda dello spettro elettromagnetico, principalmente nell'infrarosso. L'osservazione a pi\u00f9 lunghezze d'onda si rivela utile soprattutto nell'analisi della struttura e della composizione dell'atmosfera e nello studio delle componenti del sistema di Giove.\nStoria delle osservazioni.\nUna delle prime civilt\u00e0 a studiare i moti di Giove e degli altri pianeti visibili ad occhio nudo (Mercurio, Venere, Marte e Saturno) fu quella assiro-babilonese. Gli astronomi di corte dei re babilonesi riuscirono a determinare con precisione il periodo sinodico del pianeta; inoltre, si servirono del suo moto attraverso la sfera celeste per delineare le costellazioni zodiacali. La scoperta negli archivi reali di Ninive di tavolette recanti precisi resoconti di osservazioni astronomiche e il frequente rinvenimento di parti di strumentazioni a probabile destinazione astronomica, come lenti di cristallo di rocca e tubi d'oro (datati al I millennio a.C.), indussero alcuni archeoastronomi a ipotizzare che la civilt\u00e0 assira fosse gi\u00e0 in possesso di un \"prototipo\" di cannocchiale, con il quale si ritiene sia stato possibile osservare anche Giove.\nAnche i cinesi, noti per la raffinatezza delle loro tecniche astronomiche, riuscirono a ricavare in maniera precisa i periodi sinodici e orbitali dei pianeti visibili ad occhio nudo. Nel 1980 lo storico cinese Xi Zezong ha annunciato che Gan De, astronomo contemporaneo di Shi Shen, sarebbe riuscito ad osservare almeno uno dei satelliti di Giove gi\u00e0 nel 362 a.C. a occhio nudo, presumibilmente Ganimede, schermando la vista del pianeta con un albero o qualcosa di analogo. Bisogner\u00e0 per\u00f2 attendere il XVII secolo prima che l'esistenza dei satelliti di Giove sia appurata da Galileo Galilei, che, nel 1610, scopr\u00ec i quattro satelliti medicei: Io, Europa, Ganimede e Callisto; fu per\u00f2 Simon Marius, che si attribu\u00ec la paternit\u00e0 della scoperta dei satelliti, alimentando in questo modo una fiera diatriba con Galileo, a conferire nel 1614 i nomi mitologici attualmente in uso a ciascuno di essi.\nNell'autunno del 1639 l'ottico napoletano Francesco Fontana, diffusore del telescopio a oculare convergente (kepleriano), testando un telescopio di 22 palmi di sua produzione scopr\u00ec le caratteristiche bande dell'atmosfera del pianeta.\nNegli anni sessanta del XVII secolo l'astronomo Gian Domenico Cassini, scopr\u00ec la presenza di macchie sulla superficie di Giove e che il pianeta stesso ha la forma di uno sferoide oblato. L'astronomo riusc\u00ec poi a determinarne il periodo di rotazione, e nel 1690 scopr\u00ec che l'atmosfera \u00e8 soggetta a una rotazione differenziale; egli \u00e8 inoltre accreditato come lo scopritore, assieme, ma indipendentemente, a Robert Hooke, della Grande Macchia Rossa. Lo stesso Cassini, assieme a Giovanni Alfonso Borelli, stese precise relazioni sul movimento dei quattro satelliti galileiani, formulando dei modelli matematici che consentissero di prevederne le posizioni. Tuttavia nel trentennio 1670-1700, si osserv\u00f2 che, quando Giove si trova in un punto dell'orbita prossimo alla congiunzione col Sole, si registra nel transito dei satelliti un ritardo di circa 17 minuti rispetto al previsto. L'astronomo danese Ole R\u00f8mer ipotizz\u00f2 che la visione di Giove non fosse istantanea (conclusione che Cassini aveva precedentemente respinto) e che dunque la luce avesse una velocit\u00e0 finita (indicata con \"c\").\nDopo due secoli privi di significative scoperte, il farmacista Heinrich Schwabe disegn\u00f2 la prima carta completa di Giove, comprendente anche la Grande Macchia Rossa, e la pubblic\u00f2 nel 1831. Le osservazioni della tempesta hanno permesso di registrare dei momenti in cui essa appariva pi\u00f9 debole (come tra il 1665 e il 1708, nel 1883 e all'inizio del XX secolo), e altri in cui appariva rinforzata, tanto da risultare molto ben evidente all'osservazione telescopica (come nel 1878).\nNel 1892 Edward Emerson Barnard scopr\u00ec, grazie al telescopio rifrattore da 910\u00a0mm dell'Osservatorio Lick, la presenza attorno al pianeta di un quinto satellite, battezzato Amaltea.\nNel 1932 Rupert Wildt identific\u00f2, analizzando lo spettro del pianeta, delle bande di assorbimento proprie dell'ammoniaca e del metano. Sei anni dopo furono osservate, a sud della Grande Macchia Rossa, tre tempeste anticicloniche che apparivano come dei particolari ovali biancastri. Per diversi decenni le tre tempeste sono rimaste delle entit\u00e0 distinte, non riuscendo mai a fondersi pur avvicinandosi periodicamente; tuttavia, nel 1998, due di questi ovali si sono fusi, assorbendo infine anche il terzo nel 2000 e dando origine a quella tempesta che oggi \u00e8 nota come Ovale BA.\nNel 1955 Bernard Burke e Kenneth Franklin individuarono dei lampi radio provenienti da Giove alla frequenza di 22,2\u00a0MHz; si trattava della prima prova dell'esistenza della magnetosfera gioviana. La conferma giunse quattro anni dopo, quando Frank Drake e Hein Hvatum scoprirono le emissioni radio decimetriche.\nNel periodo compreso tra il 16 e il 22 luglio 1994 oltre 20 frammenti provenienti dalla cometa Shoemaker-Levy 9 collisero con Giove in corrispondenza del suo emisfero australe; fu la prima osservazione diretta della collisione tra due oggetti del sistema solare. L'impatto permise di ottenere importanti dati sulla composizione dell'atmosfera gioviana.\nMissioni spaziali.\nSin dal 1973 numerose sonde automatiche hanno visitato il pianeta, sia come obiettivo di studio, sia come tappa intermedia, per sfruttarne il potente effetto fionda per ridurre la durata del volo verso le regioni pi\u00f9 esterne del sistema solare. I viaggi interplanetari richiedono un grande dispendio energetico, impiegato per provocare una netta variazione della velocit\u00e0 della sonda nota come delta-v (\u0394v). Il raggiungimento di Giove dalla Terra richiede un \u0394v di , confrontabile con il \u0394v di 9,7\u00a0km/s necessario per raggiungere l'orbita terrestre bassa. L'effetto fionda consente di modificare la velocit\u00e0 del veicolo senza consumare combustibile.\nMissioni con sorvolo ravvicinato (\"fly-by\").\nDal 1973 diverse sonde hanno compiuto sorvoli ravvicinati (\"fly-by\") del pianeta. La prima fu la \"Pioneer 10\", che esegu\u00ec un fly-by di Giove nel dicembre del 1973, seguita dalla \"Pioneer 11\" un anno pi\u00f9 tardi. Le due sonde ottennero le prime immagini ravvicinate dell'atmosfera, delle nubi gioviane e di alcuni suoi satelliti, la prima misura precisa del suo campo magnetico; scoprirono inoltre che la quantit\u00e0 di radiazioni in prossimit\u00e0 del pianeta era assai superiore a quella attesa. Le traiettorie delle sonde furono utilizzate per raffinare la stima della massa del sistema gioviano, mentre l'occultazione delle sonde dietro il disco del pianeta miglior\u00f2 le stime del valore del diametro equatoriale e dello schiacciamento polare.\nSei anni dopo fu la volta delle missioni \"Voyager\" (1 e 2). Le due sonde migliorarono enormemente la comprensione di alcune dinamiche dei satelliti galileiani e dell'atmosfera di Giove, tra cui la conferma della natura anticiclonica della Grande Macchia Rossa e l'individuazione di lampi e formazioni temporalesche; le sonde permisero inoltre di scoprire gli anelli di Giove e otto satelliti naturali, che si andarono ad aggiungere ai cinque gi\u00e0 noti. Le \"Voyager\" rintracciarono la presenza di un toroide di plasma e atomi ionizzati in corrispondenza dell'orbita di Io, sulla cui superficie furono scoperti numerosi edifici vulcanici, alcuni dei quali nell'atto di eruttare.\nNel febbraio del 1992 raggiunse Giove la sonda solare \"Ulysses\", che sorvol\u00f2 il pianeta ad una distanza minima di 450\u00a0000\u00a0km (6,3 raggi gioviani). Il \"fly-by\" fu programmato per raggiungere un'orbita polare attorno al Sole, ma fu sfruttato per condurre studi sulla magnetosfera di Giove. La sonda non aveva telecamere e non fu ripresa alcuna immagine.\nNel 2000 la sonda \"Cassini\", durante la sua rotta verso Saturno, sorvol\u00f2 Giove e forn\u00ec alcune delle immagini pi\u00f9 dettagliate mai scattate del pianeta. Sette anni dopo, Giove fu raggiunto dalla sonda \"New Horizons\", diretta verso Plutone e la fascia di Kuiper. Nell'attraversamento del sistema di Giove, la sonda misur\u00f2 l'energia del plasma emesso dai vulcani di Io e studi\u00f2 brevemente ma in dettaglio i quattro satelliti medicei, conducendo anche indagini a distanza dei satelliti pi\u00f9 esterni Imalia ed Elara.\nLa missione Galileo.\nLa prima sonda progettata per lo studio del pianeta \u00e8 stata la \"Galileo\", entrata in orbita attorno a Giove il 7 dicembre del 1995 e rimastavi oltre 7 anni, compiendo sorvoli ravvicinati di tutti i satelliti galileiani e di Amaltea. Nel 1994, mentre giungeva verso il pianeta gigante, la sonda ha registrato l'impatto della cometa Shoemaker-Levy 9.\nNel luglio del 1995 \u00e8 stato sganciato dalla sonda madre un piccolo modulo-sonda, entrato nell'atmosfera del pianeta il 7 dicembre; il modulo ha raccolto dati per 75 minuti, penetrando per 159\u00a0km prima di essere distrutto dalle alte pressioni e temperature dell'atmosfera inferiore (circa 28 atmosfere \u2013 , e . La stessa sorte \u00e8 toccata alla sonda madre quando, il 21 settembre 2003, fu deliberatamente spinta verso il pianeta a una velocit\u00e0 di oltre 50\u00a0km/s, per evitare qualsiasi possibilit\u00e0 che in futuro potesse collidere con il satellite Europa e contaminarlo.\nLa missione Juno.\nLa NASA ha progettato una sonda per lo studio di Giove da un'orbita polare; battezzata \"Juno\", fu lanciata nell'agosto 2011 ed \u00e8 arrivata nei pressi del pianeta a luglio 2016. Juno ha scoperto 8 vortici uguali al polo nord disposti ai vertici di un ottagono (l'ottagono di Giove), con al centro un nono vortice, e 5 vortici uguali al polo sud disposti come i vertici di un pentagono con al centro un sesto vortice. In un passaggio successivo nel novembre 2019, la scoperta di un nuovo vortice ha mostrato una nuova forma della disposizione degli stessi, che diversamente da quello precedente che era un pentagono ha assunto la forma di un esagono, similmente all'esagono di Saturno. Nel 2020 Juno ha anche osservato fulmini nella bassa atmosfera gioviana, causati dall'interazione di cristalli di ghiaccio con ammoniaca allo stato gassoso.\nIl normale piano operativo di Juno prevedeva di percorrere 32 orbite di Giove fino al 2018, tuttavia la missione \u00e8 stata estesa, prima al 2021 e poi fino al 2025, periodo nel quale la sonda oltre a compiere altre 40 orbite attorno a Giove effettuer\u00e0 alcuni sorvoli ravvicinati di Io, Europa e Ganimede, prima di terminare la sua missione in una discesa controllata nell'atmosfera gioviana, dove verr\u00e0 distrutta, evitando di contaminare accidentalmente le lune ghiacciate, potenziali habitat di vita aliena.\nMissioni future.\nLa possibile presenza di un oceano di acqua liquida sui satelliti Europa, Ganimede e Callisto ha portato a un crescente interesse per uno studio ravvicinato dei satelliti ghiacciati del sistema solare esterno. L'ESA ha studiato una missione per lo studio di Europa denominata \"Jovian Europa Orbiter\" (JEO); il progetto della missione era stato per\u00f2 implementato da quello della \"Europa Jupiter System Mission\" (EJSM), frutto della collaborazione con la NASA e studiato per l'esplorazione di Giove e dei satelliti, il cui lancio era previsto attorno al 2020. La EJSM era prevista essere costituita da due unit\u00e0, la \"Jupiter Europa Orbiter\", gestita e sviluppata dalla NASA, e la \"Jupiter Ganymede Orbiter\", gestita dall'ESA. Tuttavia a causa degli tagli al budget della NASA e da alcune differenze programmatiche la NASA si allontan\u00f2 dall'idea di una cooperazione e l'ESA nel 2012 continu\u00f2 da sola un proprio progetto, chiamato \"Jupiter Icy Moons Explorer\" e basato sull'orbiter per Ganimede (JGO) e il cui lancio \u00e8 previsto per il 2023. La NASA dal canto suo, nel 2015 approv\u00f2 una missione con una sonda diretta ai satelliti medicei pi\u00f9 interni, Io ed Europa, chiamata \"Europa Clipper\" e il cui lancio \u00e8 previsto per il 2024.\nParametri orbitali e rotazione.\nGiove orbita a una distanza media dal Sole di 778,33 milioni di chilometri () e completa la sua rivoluzione attorno alla stella ogni 11,86 anni; questo periodo corrisponde esattamente ai due quinti del periodo orbitale di Saturno, con cui si trova dunque in una risonanza di 5:2. L'orbita di Giove \u00e8 inclinata di 1,31\u00ba rispetto al piano dell'eclittica; per via della sua eccentricit\u00e0 pari a 0,048, la distanza tra il pianeta e il Sole varia di circa 75 milioni di chilometri tra i due apsidi, il perielio (740\u00a0742\u00a0598\u00a0km) e l'afelio (816\u00a0081\u00a0455\u00a0km). La velocit\u00e0 orbitale media di Giove \u00e8 di 13\u00a0056 m/s (47\u00a0001 km/h), mentre la circonferenza orbitale misura complessivamente 4\u00a0774\u00a0000\u00a0000\u00a0km.\nL'inclinazione dell'asse di rotazione \u00e8 relativamente piccola, solamente 3,13\u00ba, e precede ogni 12\u00a0000 anni; di conseguenza, il pianeta non sperimenta significative variazioni stagionali, contrariamente a quanto accade sulla Terra e su Marte.\nPoich\u00e9 Giove non \u00e8 un corpo solido, la sua atmosfera superiore \u00e8 soggetta a una rotazione differenziale: infatti, la rotazione delle regioni polari del pianeta \u00e8 pi\u00f9 lunga di circa 5 minuti rispetto a quella all'equatore. Sono stati adottati tre sistemi di riferimento per monitorare la rotazione delle strutture atmosferiche permanenti. Il sistema I si applica alle latitudini comprese tra 10\u00ba\u00a0N e 10\u00ba\u00a0S; il suo periodo di rotazione \u00e8 il pi\u00f9 breve del pianeta, pari a 9 h 50 min 30,0 s. Il sistema II si applica a tutte le latitudini a nord e a sud di quelle del sistema I; il suo periodo \u00e8 pari a 9 h 55 min 40,6 s. Il sistema III fu originariamente definito tramite osservazioni radio e corrisponde alla rotazione della magnetosfera del pianeta; la sua durata \u00e8 presa come il periodo di rotazione \"ufficiale\" del pianeta (9 h 55 min 29,685 s); Giove quindi presenta la rotazione pi\u00f9 rapida di tutti i pianeti del sistema solare.\nL'alta velocit\u00e0 di rotazione \u00e8 all'origine di un marcato rigonfiamento equatoriale, facilmente visibile anche tramite un telescopio amatoriale; questo rigonfiamento \u00e8 causato dall'alta accelerazione centripeta all'equatore, pari a circa 1,67\u00a0m/s\u00b2, che, combinata con l'accelerazione di gravit\u00e0 media del pianeta (24,79\u00a0m/s\u00b2), d\u00e0 un'accelerazione risultante pari a 23,12\u00a0m/s\u00b2: di conseguenza, un ipotetico oggetto posto all'equatore del pianeta peserebbe meno rispetto a un corpo di identica massa posto alle medie latitudini. Queste caratteristiche conferiscono quindi al pianeta l'aspetto di uno sferoide oblato, il cui diametro equatoriale \u00e8 maggiore rispetto al diametro polare: il diametro misurato all'equatore supera infatti di il diametro misurato ai poli.\nFormazione.\nDopo la formazione del Sole, avvenuta circa 4,6 miliardi di anni fa, il materiale residuato dal processo, ricco in polveri metalliche, si \u00e8 disposto in un disco circumstellare da cui hanno avuto origine dapprima i planetesimi, quindi, per aggregazione di questi ultimi, i protopianeti.\nLa formazione di Giove ha avuto inizio a partire dalla coalescenza di planetesimi di natura ghiacciata poco al di l\u00e0 della cosiddetta \"frost line\", una linea oltre la quale si addensarono i planetesimi costituiti in prevalenza da materiale a basso punto di fusione; la frost line ha agito da barriera, provocando un rapido accumulo di materia a circa dal Sole. L'embrione planetario cos\u00ec formato, di massa pari ad almeno 10 masse terrestri (M\u2295), ha iniziato ad accrescere materia gassosa a partire dall'idrogeno e dall'elio avanzati dalla formazione del Sole e confinati nelle regioni periferiche del sistema dal vento della stella neoformata. Il tasso di accrescimento dei planetesimi, inizialmente pi\u00f9 intenso di quello dei gas, prosegu\u00ec sino a quando il numero di planetesimi nella fascia orbitale del proto-Giove non and\u00f2 incontro a una netta diminuzione; a questo punto il tasso di accrescimento dei planetesimi e quello dei gas dapprima raggiunsero valori simili, quindi quest'ultimo inizi\u00f2 a predominare sul primo, favorito dalla rapida contrazione dell'involucro gassoso in accrescimento e dalla rapida espansione del confine esterno del sistema, proporzionale all'incremento della massa dal pianeta. Il proto-Giove cresce a ritmo serrato sottraendo idrogeno dalla nebulosa solare e raggiungendo in circa mille anni le 150 M\u2295 e, dopo qualche migliaio di anni, le definitive 318 M\u2295.\nIl processo di accrescimento del pianeta \u00e8 stato mediato dalla formazione di un disco circumplanetario all'interno del disco circumsolare; terminato il processo di accrescimento per esaurimento dei materiali volatili, ormai andati a costituire il pianeta, i materiali residui, in prevalenza rocciosi, sono andati a costituire il sistema di satelliti del pianeta, che si \u00e8 infoltito a seguito della cattura, da parte della grande forza di gravit\u00e0 di Giove, di numerosi altri corpi minori.\nConclusa la sua formazione, il pianeta ha subito un processo di migrazione orbitale: il pianeta infatti si sarebbe formato a circa 5,65 UA, circa 0,45 UA (70 milioni di chilometri) pi\u00f9 esternamente rispetto a oggi, e nei 100\u00a0000 anni successivi, a causa della perdita del momento angolare dovuta all'attrito con il debole disco di polveri residuato dalla formazione della stella e dei pianeti, sarebbe man mano scivolato verso l'attuale orbita, stabilizzandosi ed entrando in risonanza 5:2 con Saturno. Durante questa fase Giove avrebbe catturato i suoi asteroidi troiani, originariamente oggetti della fascia principale o della fascia di Kuiper destabilizzati dalle loro orbite originarie e vincolati in corrispondenza dei punti lagrangiani L4 ed L5.\nCaratteristiche chimico-fisiche.\nComposizione.\nL'atmosfera superiore di Giove \u00e8 composta in volume da un 88-92% di idrogeno molecolare e da un 8-12% di elio. Queste percentuali cambiano se si tiene in considerazione la proporzione delle masse dei singoli elementi e composti, dal momento che l'atomo di elio \u00e8 circa quattro volte pi\u00f9 massiccio dell'atomo di idrogeno; l'atmosfera gioviana \u00e8 quindi costituita da un 75% in massa di idrogeno e da un 24% di elio, mentre il restante 1% \u00e8 costituito da altri elementi e composti presenti in quantit\u00e0 molto pi\u00f9 esigue. La composizione varia leggermente man mano che si procede verso le regioni interne del pianeta, date le alte densit\u00e0 in gioco; alla base dell'atmosfera si ha quindi un 71% in massa di idrogeno, un 24% di elio e il restante 5% di elementi pi\u00f9 pesanti e composti: vapore acqueo, ammoniaca, composti del silicio, carbonio e idrocarburi (soprattutto metano ed etano), acido solfidrico, neon, ossigeno, fosforo e zolfo. Nelle regioni pi\u00f9 esterne dell'atmosfera sono inoltre presenti dei consistenti strati di cristalli di ammoniaca solida.\nLe proporzioni atmosferiche di idrogeno ed elio sono molto vicine a quelle riscontrate nel Sole e teoricamente predette per la nebulosa solare primordiale; tuttavia le abbondanze dell'ossigeno, dell'azoto, dello zolfo e dei gas nobili sono superiori di un fattore tre rispetto ai valori misurati nel Sole; invece la quantit\u00e0 di neon nell'alta atmosfera \u00e8 pari in massa solamente a 20 parti per milione, circa un decimo rispetto alla sua quantit\u00e0 nella stella. Anche la quantit\u00e0 di elio appare decisamente inferiore, presumibilmente a causa di precipitazioni che, secondo le simulazioni, interessano una porzione abbastanza profonda dell'atmosfera gioviana in cui il gas condensa in goccioline anzich\u00e9 mescolarsi in modo omogeneo con l'idrogeno. Le quantit\u00e0 dei gas nobili di peso atomico maggiore (argon, kripton, xeno, radon) sono circa due o tre volte quelle della nostra stella.\nMassa e dimensioni.\nGiove \u00e8 il pianeta pi\u00f9 massiccio del sistema solare, 2 volte e mezzo pi\u00f9 massiccio di tutti gli altri pianeti messi insieme; la sua massa \u00e8 tale che il baricentro del sistema Sole-Giove cade esternamente alla stella, precisamente a 47\u00a0500\u00a0km (0,068 R\u2609) dalla sua superficie. Il valore della massa gioviana (indicata con MJ) \u00e8 utilizzato come raffronto per le masse degli altri pianeti gassosi ed in particolare dei pianeti extrasolari.\nIn raffronto alla Terra, Giove \u00e8 317,938 volte pi\u00f9 massiccio, ha un volume 1\u00a0319 volte superiore ma una densit\u00e0 pi\u00f9 bassa, appena superiore a quella dell'acqua: 1,319 \u00d7 10\u00b3 kg/m\u00b3 contro i 5,5153 \u00d7 10\u00b3 kg/m\u00b3 della Terra. Il diametro \u00e8 11,2008 volte maggiore di quello terrestre.\nGiove si comprime di circa all'anno. Probabilmente alla base di questo fenomeno sta il meccanismo di Kelvin-Helmholtz: il pianeta compensa, comprimendosi in maniera adiabatica, la dispersione nello spazio del calore endogeno. Questa compressione riscalda il nucleo, incrementando la quantit\u00e0 di calore emessa; il risultato \u00e8 che il pianeta irradia nello spazio una quantit\u00e0 di energia superiore a quella che riceve per insolazione, con un rapporto emissione/insolazione stimato in 1,67 \u00b1 0,09. Per queste ragioni, si ritiene che, appena formato, il pianeta dovesse essere pi\u00f9 caldo e grande di circa il doppio rispetto ad ora.\nGiove ha il maggior volume possibile per una massa fredda. Tuttavia i modelli teorici indicano che se Giove fosse pi\u00f9 massiccio avrebbe un diametro inferiore a quello che possiede attualmente (si veda il box al lato). Questo comportamento varrebbe fino a masse comprese tra 10 e 50 volte la massa di Giove; oltre questo limite, infatti, ulteriori aumenti di massa determinerebbero aumenti effettivi di volume e causerebbero il raggiungimento di temperature, nel nucleo, tali da innescare la fusione del deuterio (13MJ) e del litio (65MJ): si formerebbe cos\u00ec una nana bruna. Qualora l'oggetto invece raggiungesse una massa pari a circa 75-80 volte quella di Giove si raggiungerebbe la massa critica per l'innesco di reazioni termonucleari di fusione dell'idrogeno in elio, che porterebbe alla formazione di una stella, nella fattispecie una nana rossa. Anche se Giove dovrebbe essere circa 75 volte pi\u00f9 massiccio per essere una stella, il diametro della pi\u00f9 piccola stella sinora scoperta, AB Doradus C, \u00e8 solamente il 40% pi\u00f9 grande rispetto al diametro del pianeta.\nStruttura interna.\nLa struttura interna del pianeta \u00e8 oggetto di studi da parte degli astrofisici e dei planetologi; si ritiene che il pianeta sia costituito da pi\u00f9 strati, ciascuno con caratteristiche chimico-fisiche ben precise. Partendo dall'interno verso l'esterno si incontrano, in sequenza: un nucleo, un mantello di idrogeno metallico liquido, uno strato di idrogeno molecolare liquido, elio e altri elementi, e una turbolenta atmosfera. Secondo i modelli astrofisici pi\u00f9 moderni e ormai accettati da tutta la comunit\u00e0 scientifica, Giove non possiede una crosta solida; il gas atmosferico diventa sempre pi\u00f9 denso procedendo verso l'interno e gradualmente si converte in liquido, al quale si aggiunge una piccola percentuale di elio, ammoniaca, metano, zolfo, acido solfidrico e altri composti in percentuale minore. La temperatura e la pressione all'interno di Giove aumentano costantemente man mano che si procede verso il nucleo.\nAl nucleo del pianeta \u00e8 spesso attribuita una natura rocciosa, ma la sua composizione dettagliata, cos\u00ec come le propriet\u00e0 dei materiali che lo costituiscono e le temperature e le pressioni cui sono soggetti, e persino la sua stessa esistenza, sono ancora in gran parte oggetto di speculazione. Secondo i modelli, il nucleo, con una massa stimata in 14-18 M\u2295, sarebbe costituito in prevalenza da carbonio e silicati, con temperature stimate sui 36\u00a0000 K e pressioni dell'ordine dei 4500 gigapascal (GPa).\nLa regione nucleare \u00e8 circondata da un denso mantello di idrogeno liquido metallico, che si estende sino al 78% (circa i 2/3) del raggio del pianeta ed \u00e8 sottoposto a temperature dell'ordine dei 10\u00a0000 K e pressioni dell'ordine dei 200\u00a0GPa. Al di sopra di esso si trova un cospicuo strato di idrogeno liquido e gassoso, che si estende sino a 1000\u00a0km dalla superficie e si fonde con le parti pi\u00f9 interne dell'atmosfera del pianeta.\nAtmosfera.\nL'atmosfera di Giove \u00e8 la pi\u00f9 estesa atmosfera planetaria del sistema solare; manca di un netto confine inferiore, ma gradualmente transisce negli strati interni del pianeta.\nDal pi\u00f9 basso al pi\u00f9 alto, gli stati dell'atmosfera sono: troposfera, stratosfera, termosfera ed esosfera; ogni strato \u00e8 caratterizzato da un gradiente di temperatura specifico. Al confine tra la troposfera e la stratosfera, ovvero la tropopausa, \u00e8 collocato un sistema complicato di nubi e foschie costituito da stratificazioni di ammoniaca, idrosolfuro di ammonio e acqua.\nNubi e bandeggio atmosferico.\nLa copertura nuvolosa di Giove \u00e8 spessa circa 50\u00a0km e consiste almeno di due strati di nubi di ammoniaca: uno strato inferiore piuttosto denso e una regione superiore pi\u00f9 rarefatta. I sistemi nuvolosi sono organizzati in fasce orizzontali lungo le diverse latitudini. Si suddividono in \"zone\", di tonalit\u00e0 chiara, e \"bande\", le quali appaiono scure per via della presenza su di esse di una minore copertura nuvolosa rispetto alle zone. La loro interazione d\u00e0 luogo a violente tempeste, i cui venti raggiungono, come nel caso delle correnti a getto delle zone, velocit\u00e0 superiori ai 100-120 m/s (360-400 km/h). Le osservazioni del pianeta hanno mostrato che tali formazioni variano nel tempo in spessore, colore e attivit\u00e0, ma mantengono comunque una certa stabilit\u00e0, in virt\u00f9 della quale gli astronomi le considerano delle strutture permanenti e hanno deciso di assegnare loro una nomenclatura. Le bande sono inoltre occasionalmente interessate da fenomeni, noti come \"disturbi\", che ne frammentano il decorso; uno di questi fenomeni interessa a intervalli irregolari di 3-15 anni la banda equatoriale meridionale (\"South Equatorial Belt\", SEB), la quale improvvisamente \"scompare\", dal momento che vira sul colore bianco rendendosi indistinguibile dalle chiare zone circostanti, per poi tornare otticamente individuabile nel giro di alcune settimane o mesi. La causa dei disturbi \u00e8 attribuita alla momentanea sovrapposizione con le bande interessate di alcuni strati nuvolosi posti a una quota maggiore.\nLa caratteristica colorazione marrone-arancio delle nubi gioviane \u00e8 causata da composti chimici complessi, noti come cromofori, che emettono luce in questo colore quando sono esposti alla radiazione ultravioletta solare. L'esatta composizione di queste sostanze rimane incerta, ma si ritiene che vi siano discrete quantit\u00e0 di fosforo, zolfo e idrocarburi complessi; questi composti colorati si mescolano con lo strato di nubi pi\u00f9 profondo e pi\u00f9 caldo. Il caratteristico bandeggio si forma a causa della convezione atmosferica: nelle zone si ha l'emergere in superficie delle celle convettive dell'atmosfera inferiore, che determina la cristallizzazione dell'ammoniaca che di conseguenza cela alla vista gli strati immediatamente sottostanti; nelle bande invece il movimento convettivo \u00e8 discendente e avviene in regioni a temperatura pi\u00f9 alte.\n\u00c8 stata ipotizzata la presenza di un sottile strato di vapore acqueo al di sotto delle nubi di ammoniaca, come dimostrerebbero i fulmini registrati dalla sonda Galileo, che raggiungono intensit\u00e0 anche decine di migliaia di volte superiori a quelle dei fulmini terrestri: la molecola dell'acqua, essendo polare, \u00e8 infatti capace di assumere una parziale carica in grado di creare la differenza di potenziale necessaria per generare la scarica. Le nubi d'acqua, grazie all'apporto del calore interno del pianeta, possono quindi formare dei complessi temporaleschi simili a quelli terrestri.\nI fulmini gioviani, in precedenza studiati visivamente o in onde radio dalle sonde Voyager 1 e 2, Galileo, Cassini, sono stati oggetto di analisi approfondite dalla sonda Juno in un ampio spettro di frequenze e a quote molto inferiori. Tali studi hanno evidenziato un'attivit\u00e0 temporalesca ben diversa da quella terrestre: su Giove l'attivit\u00e0 \u00e8 pi\u00f9 concentrata vicino ai poli e quasi assente in prossimit\u00e0 dell'equatore. Questo \u00e8 dovuto alla maggiore instabilit\u00e0 atmosferica presente ai poli gioviani che, pur essendo meno calda dell'area equatoriale, consente ai gas caldi provenienti dall'interno del pianeta di salire in quota favorendo la convezione.\nGiove, in virt\u00f9 della sua seppur bassa inclinazione assiale, espone i propri poli a una radiazione solare inferiore, anche se di poco, rispetto a quella delle regioni equatoriali; la convezione all'interno del pianeta trasporta tuttavia pi\u00f9 energia ai poli, bilanciando le temperature degli strati nuvolosi alle diverse latitudini.\nLa Grande Macchia Rossa e altre tempeste.\nL'atmosfera di Giove ospita centinaia di vortici, strutture rotanti circolari che, come nell'atmosfera della Terra, possono essere divisi in due classi: cicloni e anticicloni; i primi ruotano nel verso di rotazione del pianeta (antiorario nell'emisfero settentrionale e orario in quello meridionale), mentre i secondi nel verso opposto. Una delle principali differenze con l'atmosfera terrestre \u00e8 che su Giove gli anticicloni dominano numericamente sui cicloni, dal momento che il 90% dei vortici con un diametro superiore ai 2000\u00a0km sono anticicloni. La durata dei vortici varia da diversi giorni a centinaia di anni in base alle dimensioni: per esempio, la durata media di anticicloni con diametri compresi tra i 1000 e i 6000\u00a0km \u00e8 di 1\u20133 anni. Non sono mai stati osservati vortici nella regione equatoriale di Giove (entro i 10\u00b0 di latitudine), in quanto la circolazione atmosferica di tale regione li renderebbe instabili. Come accade su ogni pianeta rapidamente rotante, gli anticicloni su Giove sono centri di alta pressione, mentre i cicloni lo sono di bassa pressione.\nIl vortice sicuramente pi\u00f9 noto \u00e8 la Grande Macchia Rossa (GRS, dall'inglese \"Great Red Spot\"), una vasta tempesta anticiclonica posta 22\u00ba a sud dell'equatore del pianeta. La formazione presenta un aspetto ovale e ruota in senso antiorario con un periodo di circa sei giorni. Le sue dimensioni, variabili, sono 24-40\u00a0000\u00a0km \u00d7 12-14\u00a0000\u00a0km: \u00e8 quindi abbastanza grande da essere visibile gi\u00e0 con telescopi amatoriali. Si tratta di una struttura svincolata da altre formazioni pi\u00f9 profonde dell'atmosfera planetaria: le indagini infrarosse hanno mostrato che la tempesta \u00e8 pi\u00f9 fredda rispetto alle zone circostanti, segno che si trova pi\u00f9 in alto rispetto a esse: lo strato pi\u00f9 alto di nubi della GRS infatti svetta di circa 8\u00a0km sugli strati circostanti. Anche prima che le sonde Voyager dimostrassero che si trattava di una tempesta, vi era gi\u00e0 una forte evidenza che la Macchia fosse una struttura a s\u00e9 stante, come d'altronde appariva dalla sua rotazione lungo il pianeta tutto sommato indipendente dal resto dell'atmosfera.\nLa Macchia varia notevolmente di gradazione, passando dal rosso mattone al salmone pastello, e talvolta anche al bianco; non \u00e8 ancora noto cosa determini la colorazione rossa della macchia. Alcune teorie, suffragate dai dati sperimentali, suggeriscono che possa essere causata dai medesimi cromofori, in quantit\u00e0 differenti, presenti nel resto dell'atmosfera gioviana.\nNon \u00e8 noto se i cambiamenti che la Macchia manifesta siano il risultato di normali fluttuazioni periodiche, n\u00e9 tanto meno per quanto ancora essa durer\u00e0; i modelli fisico-matematici suggeriscono per\u00f2 che la tempesta sia stabile e quindi possa costituire, al contrario di altre, una formazione permanente del pianeta.\nTempeste simili a questa, anche se temporanee, non sono infrequenti nelle atmosfere dei pianeti giganti gassosi: per esempio, Nettuno ha posseduto per un certo tempo una Grande Macchia Scura, e Saturno mostra periodicamente per brevi periodi delle Grandi Macchie Bianche. Anche Giove presenta degli ovali bianchi (detti WOS, acronimo di \"White Oval Spots\", \"Macchie Ovali Bianche\"), assieme ad altri marroni; si tratta tuttavia di tempeste minori transitorie, per questo prive di una denominazione. Gli ovali bianchi sono in genere composti da nubi relativamente fredde poste nell'alta atmosfera; gli ovali marroni sono invece pi\u00f9 caldi, e si trovano ad altitudini medie. La durata di queste tempeste si aggira indifferentemente tra poche ore o molti anni.\nNel 2000, nell'emisfero australe del pianeta, si \u00e8 originata dalla fusione di tre ovali bianchi una formazione simile alla GRS, ma di dimensioni pi\u00f9 piccole. Denominata tecnicamente Ovale BA, la formazione ha subito un'intensificazione dell'attivit\u00e0 e un cambiamento di colore dal bianco al rosso, che le \u00e8 valso il soprannome di \"Red Spot Junior\".\nInfine Juno ha scoperto 8 vortici uguali al polo nord disposti ai vertici di un ottagono (l'ottagono di Giove), con al centro un nono vortice, e 5 vortici uguali al polo sud disposti come i vertici di un pentagono (il pentagono di Giove), con al centro un sesto vortice, poi trasformatosi in un esagono con al centro un settimo vortice (l'esagono di Giove). Sono simili all'esagono di Saturno, anche lui un vortice.\nCampo magnetico e magnetosfera.\nLe correnti elettriche all'interno del mantello di idrogeno metallico generano un campo magnetico dipolare, inclinato di 10\u00ba rispetto all'asse di rotazione del pianeta. Il campo raggiunge un'intensit\u00e0 variabile tra all'equatore e ai poli, che lo rende il pi\u00f9 intenso campo magnetico del sistema solare (con l'eccezione di quello nelle macchie solari), 14 volte superiore al campo geomagnetico. I dati trasmessi dalla sonda \"Juno\" mostrano un campo magnetico globale di , superiore a quanto stimato in precedenza. Il campo magnetico di Giove preserva la sua atmosfera dalle interazioni col vento solare deflettendolo e creando una regione appiattita, la magnetosfera, costituita da un plasma di composizione molto differente da quello del vento solare. La magnetosfera gioviana \u00e8 la pi\u00f9 grande e potente fra tutte le magnetosfere dei pianeti del sistema solare, nonch\u00e9 la struttura pi\u00f9 grande del sistema non appartenente al Sole: si estende nel sistema solare esterno per molte volte il raggio di Giove (RJ) e raggiunge un'ampiezza massima che pu\u00f2 superare l'orbita di Saturno.\nLa magnetosfera di Giove \u00e8 convenzionalmente divisa in tre parti: la magnetosfera interna, intermedia ed esterna. La magnetosfera interna \u00e8 situata a una distanza inferiore a 10 raggi gioviani (RJ) dal pianeta; il campo magnetico al suo interno rimane sostanzialmente dipolare, poich\u00e9 ogni contributo proveniente dalle correnti che fluiscono dal plasma magnetosferico equatoriale risulta piccolo. Nelle regioni intermedie (tra 10 e 40\u00a0RJ) ed esterne (oltre 40\u00a0RJ) il campo magnetico non \u00e8 pi\u00f9 dipolare e risulta seriamente disturbato dalle sue interazioni col plasma solare.\nLe eruzioni che avvengono sul satellite galileiano Io contribuiscono ad alimentare la magnetosfera gioviana generando un importante toroide di plasma, che carica e rafforza il campo magnetico formando la struttura denominata \"magnetodisk\". Le forti correnti che circolano nella regione interna della magnetosfera danno origine a intense fasce di radiazione, simili alle fasce di van Allen terrestri, ma migliaia di volte pi\u00f9 potenti; queste forze generano delle aurore perenni attorno ai poli del pianeta e intense emissioni radio.\nL'interazione delle particelle energetiche con la superficie delle lune galileiane maggiori influenza notevolmente le loro propriet\u00e0 chimiche e fisiche, ed entrambi influenzano e sono influenzati dal particolare moto del sottile sistema di anelli del pianeta.\nA una distanza media di 75 RJ (compresa tra circa 45 e 100 RJ a seconda del periodo del ciclo solare) dalla sommit\u00e0 delle nubi del pianeta \u00e8 presente una lacuna tra il plasma del vento solare e il plasma magnetosferico, che prende il nome di magnetopausa. Al di l\u00e0 di essa, a una distanza media di 84 RJ dal pianeta, si trova il bow shock, il punto in cui il flusso del vento viene deflesso dal campo magnetico.\nEmissione radio magnetosferica.\nLe correnti elettriche delle fasce di radiazione generano delle emissioni radio di frequenza variabile tra 0,6 e 30 MHz, che rendono Giove un'importante radiosorgente. Le prime analisi, condotte da Burke e Franklin, rivelarono che l'emissione \u00e8 caratterizzata da \"flash\" intorno ai 22,2\u00a0MHz e che il loro periodo coincideva con il periodo di rotazione del pianeta, la cui durata fu quindi determinata con maggiore accuratezza. Essi riconobbero inizialmente due tipologie di emissione: i \"lampi lunghi\" (\"long\" o \"L-bursts\"), della durata di alcuni secondi, e i \"lampi corti\" (\"short\" o \"S-bursts\"), che durano poco meno di un centesimo di secondo.\nSono state in seguito scoperte altre tre forme di segnale radio trasmesse dal pianeta:\nLa forte modulazione periodica dell'emissione radio e particellare, che corrisponde al periodo di rotazione del pianeta, rende Giove affine a una pulsar. \u00c8 bene comunque considerare che l'emissione radio del pianeta dipende fortemente dalla pressione del vento solare e, quindi, dall'attivit\u00e0 solare stessa.\nAnelli.\nGiove possiede un debole sistema di anelli planetari, il terzo a essere stato scoperto nel sistema solare, dopo quello di Saturno e quello di Urano. Fu osservato per la prima volta nel 1979 dalla sonda Voyager 1, ma fu analizzato pi\u00f9 approfonditamente negli anni novanta dalla sonda Galileo e, a seguire, dal telescopio spaziale Hubble e dai pi\u00f9 grandi telescopi di Terra.\nIl sistema di anelli consiste principalmente di polveri, presumibilmente silicati. \u00c8 suddiviso in quattro parti principali: un denso toro di particelle noto come anello di alone; una fascia relativamente brillante, ma eccezionalmente sottile nota come anello principale; due deboli fasce pi\u00f9 esterne, detti anelli Gossamer (letteralmente \"garza\"), che prendono il nome dai satelliti il cui materiale superficiale ha dato origine a questi anelli: Amaltea (anello Gossamer di Amaltea) e Tebe (anello Gossamer di Tebe).\nL'anello principale e l'anello di alone sono costituiti da polveri originarie dei satelliti Metis e Adrastea ed espulse nello spazio in seguito a violenti impatti meteorici. Le immagini ottenute nel febbraio e nel marzo 2007 dalla missione \"New Horizons\" hanno mostrato inoltre che l'anello principale possiede una ricca struttura molto fine.\nAll'osservazione nel visibile e nell'infrarosso vicino gli anelli hanno un colore tendente al rosso, eccezion fatta per l'anello di alone, che appare di un colore neutro o comunque tendente al blu. Le dimensioni delle polveri che compongono il sistema sono variabili, ma \u00e8 stata riscontrata una netta prevalenza di polveri di raggio pari a circa 15 \u03bcm in tutti gli anelli tranne in quello di alone, probabilmente dominato da polveri di dimensioni nanometriche. La massa totale del sistema di anelli \u00e8 scarsamente conosciuta, ma \u00e8 probabilmente compresa tra 1011 e 1016 kg. L'et\u00e0 del sistema \u00e8 sconosciuta, ma si ritiene che esista sin dalla formazione del pianeta madre.\nSatelliti naturali.\nGiove \u00e8 circondato da una nutrita schiera di satelliti naturali, i cui membri attualmente identificati sono 79, che lo rendono il pianeta con il pi\u00f9 grande corteo di satelliti con orbite \"ragionevolmente sicure\" del sistema solare. Otto di questi sono definiti \"satelliti regolari\" e possiedono orbite prograde (ovvero, che orbitano nello stesso senso della rotazione di Giove), quasi circolari e poco inclinate rispetto al piano equatoriale del pianeta. La classe \u00e8 suddivisa in due gruppi:\nLe restanti 71 lune sono annoverate tra i \"satelliti irregolari\", le cui orbite, sia prograde sia retrograde (che orbitano in senso opposto rispetto al senso di rotazione di Giove), sono poste a una maggiore distanza dal pianeta madre e presentano alti valori di inclinazione ed eccentricit\u00e0 orbitale. Questi satelliti sono spesso considerati pi\u00f9 che altro degli asteroidi (cui spesso assomigliano per dimensioni e composizione) catturati dalla grande gravit\u00e0 del gigante gassoso e frammentati a seguito di collisioni; di questi ventisette non hanno ancora ricevuto un nome, mentre altri undici non sono stati pi\u00f9 osservati dopo la loro scoperta e sono considerati persi\nL'identificazione dei gruppi (o famiglie) satellitari \u00e8 sperimentale; si riconoscono due principali categorie, che differiscono per il senso in cui orbita il satellite: i satelliti progradi e quelli retrogradi; queste due categorie a loro volta assommano le diverse famiglie.\nNon tutti i satelliti appartengono a una famiglia; esulano infatti da questo schema Temisto, Carpo, Valetudo, S/2003 J 12 e S/2003 J 2.\nIl numero preciso di satelliti non sar\u00e0 mai quantificato esattamente, perch\u00e9 i frammenti ghiacciati che compongono i suoi anelli possono tecnicamente essere considerati tali; inoltre, a tutt'oggi, l'Unione astronomica internazionale non ha voluto porre con precisione una linea arbitraria di distinzione tra satelliti minori e grandi frammenti ghiacciati.\nI nomi dei satelliti di Giove sono ispirati a quelli di amanti o figlie del dio romano Giove, o del suo equivalente greco, Zeus.\nInterazioni col resto del sistema solare.\nLa forza di gravit\u00e0 di Giove ha contribuito, insieme a quella del Sole, a plasmare il sistema solare. Giove possiede infatti una vasta sfera di Hill, la pi\u00f9 grande del sistema solare eccetto, ovviamente, quella del Sole; essa si estende da un minimo di 0,30665 a un massimo di dal centro del pianeta, pari a rispettivamente 45,87 e a 50,54 milioni di chilometri. Tali dimensioni rendono quindi l'idea del ruolo che il pianeta svolge nel regolare gli assetti gravitazionali del sistema planetario.\nIl pianeta \u00e8 il responsabile di gran parte delle lacune di Kirkwood nella fascia principale degli asteroidi, e si ritiene che sia stato il principale fautore dell'intenso bombardamento tardivo nelle prime fasi della storia del sistema solare. Inoltre, la maggioranza delle comete periodiche appartiene alla famiglia delle comete gioviane, i cui membri sono caratterizzati da avere orbite i cui semiassi maggiori sono inferiori a quello del pianeta. Tali comete si sarebbero formate all'interno della fascia di Kuiper, ma la loro orbita particolarmente ellittica sarebbe il risultato dell'attrazione del Sole e delle perturbazioni gravitazionali esercitate da Giove durante il passaggio delle comete nei pressi del gigante gassoso.\nCattura temporanea di satelliti.\nLa grande sfera di Hill permette al pianeta di catturare temporaneamente diversi corpi minori e di porli in orbita intorno a esso; l'avverbio \"temporaneamente\" pu\u00f2 essere inteso sia su una scala temporale \"astronomica\", quindi dell'ordine del milione di anni o pi\u00f9, sia su scale temporali \"umane\", da alcuni mesi sino a qualche decennio.\nTra i satelliti temporanei, noti anche come TSC (dall'inglese \"Temporary Satellite Capture\"), catturati nell'ultimo secolo si annoverano anche alcune comete periodiche, come 39P/Oterma, 82P/Gehrels, 111P/Helin-Roman-Crockett, 147P/Kushida-Muramatsu, P/1996 R2 Lagerkvist e probabilmente anche la famosa D/1993 F2 Shoemaker-Levy 9.\nGiove sicuramente cattura in via temporanea anche asteroidi, ma non \u00e8 stato finora osservato alcun caso; si ipotizza comunque che i satelliti irregolari del sistema gioviano esterno potrebbero essere degli asteroidi catturati.\nAsteroidi troiani.\nOltre al sistema di satelliti, il campo gravitazionale di Giove controlla numerosi asteroidi, detti asteroidi troiani, che sono vincolati in corrispondenza di alcuni punti di equilibrio del sistema gravitazionale Sole-Giove, i punti di Lagrange, in cui l'attrazione complessiva \u00e8 nulla. In particolare, il maggiore addensamento di asteroidi si ha in corrispondenza dei punti L4 ed L5 (che, rispettivamente, precede e segue di 60\u00ba Giove nel suo tragitto orbitale), poich\u00e9 il triangolo di forze con vertici Giove-Sole-L4 oppure Giove-Sole-L5 permette a essi di avere un'orbita stabile. Gli asteroidi troiani si distribuiscono in due regioni oblunghe e curve attorno ai punti lagrangiani, e possiedono orbite attorno al Sole con semiasse maggiore medio di circa .\nIl primo asteroide troiano, 588 Achilles, fu scoperto nel 1906 da Max Wolf; attualmente se ne conoscono oltre 4000, ma si ritiene che il numero di troiani pi\u00f9 grandi di 1\u00a0km sia dell'ordine del milione, vicino a quello calcolato per gli asteroidi pi\u00f9 grandi di 1\u00a0km nella fascia principale. Come nella maggior parte delle cinture asteroidali, i troiani si raggruppano in famiglie. I troiani di Giove sono degli oggetti oscuri con spettri tendenti al rosso e privi di formazioni, che non rivelano la presenza certa di acqua o composti organici.\nI nomi degli asteroidi troiani di Giove derivano da quelli degli eroi che, secondo la mitologia greca, presero parte alla Guerra di Troia; i troiani di Giove si dividono in due gruppi principali: il \"campo greco\" (o \"gruppo di Achille\"), posto sul punto L4, in cui gli asteroidi hanno i nomi degli eroi greci, e il \"campo troiano\" (o \"gruppo di Patroclo\"), sul punto L5, i cui asteroidi hanno il nome degli eroi troiani. Tuttavia, alcuni asteroidi non seguono questo schema: 617 Patroclus e 624 Hektor vennero denominati prima che venisse scelto di operare questa divisione; di conseguenza, un eroe greco appare nel campo troiano e un eroe troiano si trova nel campo greco.\nImpatti.\nGiove \u00e8 stato spesso accreditato come lo \"spazzino\" del sistema solare, per via del suo immane pozzo gravitazionale e della sua posizione relativamente vicina al sistema solare interno, che lo rendono l'attrattore della maggior parte degli oggetti vaganti nelle sue vicinanze; per tale ragione \u00e8 anche il pianeta con la maggior frequenza di impatti dell'intero sistema solare.\nTestimonianze di impatti sul pianeta gigante sembrano risalire gi\u00e0 al XVII secolo: l'astrofilo giapponese Isshi Tabe ha scoperto tra i carteggi delle osservazioni di Giovanni Cassini alcuni disegni che rappresentano una macchia scura, apparsa su Giove il 5 dicembre 1690, e ne seguono l'evoluzione durante diciotto giorni; potrebbero quindi costituire la prova di un impatto antecedente a quello della Shoemaker-Levy 9 (vedi sotto). Un altro impatto degno di nota, presumibilmente di un asteroide di circa 500\u00a0m di diametro che apparteneva alla famiglia Hilda, si \u00e8 verificato nel luglio del 2009 e ha prodotto nell'atmosfera del pianeta una macchia scura, simile in dimensioni all'Ovale BA, dissoltasi nell'arco di poche settimane.\nL'impatto della cometa Shoemaker-Levy 9.\nTra il 16 e il 22 luglio del 1994 i frammenti della cometa D/1993 F2 Shoemaker-Levy 9 precipitarono su Giove; \u00e8 stata la prima, e finora unica, cometa a essere osservata durante la sua collisione con un pianeta. Scoperta il 25 marzo 1993 dagli astronomi Eugene e Carolyn Shoemaker e da David Levy, la cometa dest\u00f2 immediato interesse nella comunit\u00e0 scientifica perch\u00e9 in orbita attorno al pianeta e non direttamente intorno al Sole. Catturata da Giove presumibilmente tra la seconda met\u00e0 degli anni sessanta e i primi anni settanta, la Shoemaker-Levy 9, il cui nucleo era stato disgregato in 21 frammenti dalle forze di marea del gigante gassoso, si presentava nel 1993 come una lunga fila di punti luminosi immersi nella luminescenza delle loro code.\nStudi orbitali permisero di concludere gi\u00e0 poco dopo la scoperta che la cometa sarebbe caduta sul pianeta entro il luglio del 1994; fu quindi avviata un'estesa campagna osservativa che coinvolse numerosi strumenti per la registrazione dell'evento. Le macchie scure che si formarono sul pianeta a seguito della collisione furono osservabili dalla Terra per diversi mesi, prima che l'attiva atmosfera gioviana riuscisse a cancellare tali cicatrici.\nL'evento ebbe una rilevanza mediatica considerevole, ma contribu\u00ec notevolmente anche alle conoscenze scientifiche sul sistema solare; in particolare, le esplosioni causate dalla caduta della cometa si rivelarono molto utili per investigare sulla composizione chimica e sulle propriet\u00e0 fisiche dell'atmosfera di Giove sotto gli immediati strati superficiali.\nPossibilit\u00e0 di sostenere la vita.\nNel 1953 il neolaureato Stanley Miller e il suo professore Harold Urey realizzarono un esperimento che prov\u00f2 che molecole organiche si sarebbero potute formare spontaneamente sulla Terra primordiale a partire da precursori inorganici. In quello che \u00e8 passato alla storia come l'\"esperimento di Miller-Urey\" si fece uso di una soluzione gassosa altamente riducente, contenente metano, ammoniaca, idrogeno e vapore acqueo, per formare, sotto l'esposizione di una scarica elettrica continua (che simulava i frequenti fulmini che dovevano squarciare i cieli della Terra primitiva), sostanze organiche complesse e alcuni monomeri di macromolecole fondamentali per la vita, come gli amminoacidi delle proteine.\nPoich\u00e9 la composizione dell'atmosfera di Giove ricalca quella che doveva essere la composizione dell'atmosfera terrestre primordiale e al suo interno avvengono con una certa frequenza intensi fenomeni elettrici, lo stesso esperimento \u00e8 stato replicato per verificarne le potenzialit\u00e0 nel generare le molecole che stanno alla base della vita. Tuttavia, la forte circolazione verticale dell'atmosfera gioviana porterebbe via gli eventuali composti che si verrebbero a produrre nelle zone basse dell'atmosfera del pianeta; inoltre, le elevate temperature di queste regioni provocherebbero la decomposizione di queste molecole, impedendo in tal modo la formazione della vita cos\u00ec come la conosciamo.\nPer queste ragioni, si ritiene altamente improbabile che su Giove vi possa essere vita simile a quella terrestre, anche in forme molto semplici come i procarioti, per via degli scarsi quantitativi d'acqua, per l'assenza di una superficie solida e per le altissime pressioni che si riscontrano nelle aree interne. Tuttavia nel 1976, prima delle missioni Voyager, si ipotizzava che nelle regioni pi\u00f9 alte dell'atmosfera gioviana potessero evolversi delle forme di vita basate sull'ammoniaca e su altri composti dell'azoto; la congettura \u00e8 stata formulata prendendo spunto dall'ecologia dei mari terrestri in cui, a ridosso della superficie, si addensano semplici organismi fotosintetici, come il fitoplancton, subito al di sotto dei quali si trovano i pesci che si cibano di essi, e pi\u00f9 in profondit\u00e0 i predatori marini che si nutrono dei pesci. I tre ipotetici equivalenti di questi organismi su Giove sono stati definiti da Sagan e Salpeter rispettivamente:\"galleggiatori\", \"sprofondatori\" e \"cacciatori\" (in lingua inglese, \"floaters\", \"sinkers\" e \"hunters\"), e sono stati immaginati come delle creature simili a bolle di dimensioni gigantesche che si muovono per propulsione, espellendo l'elio atmosferico.\nI dati forniti dalle due Voyager nel 1979 hanno confermato la non idoneit\u00e0 del gigante gassoso a supportare eventuali forme di vita.\nGiove nella cultura.\nEtimologia e significato mitologico-religioso.\nLa grande luminosit\u00e0 di Giove, che lo rende ben visibile nel cielo notturno, lo ha reso oggetto di numerosi culti religiosi da parte delle civilt\u00e0 antiche, per prime le civilt\u00e0 mesopotamiche. Per i Babilonesi, il pianeta rappresentava Marduk, il primo fra gli dei e il creatore dell'uomo.\nL'analogo greco di Marduk era Zeus (in greco antico ), che era spesso poeticamente chiamato con il vocativo (\"Zeu pater\", \"O padre Zeus!\"). Il nome \u00e8 l'evoluzione di \"Di\u032f\u0113us\", il dio del cielo diurno della religione protoindoeuropea, chiamato anche \"Dyeus ph2t\u0113r\" (\"Padre Cielo\"). Il dio era conosciuto con questo nome anche in sanscrito (\"Dyaus/Dyaus Pita\") e in latino (\"Iuppiter\", originariamente \"Diespiter\"), lingue che elaborarono la radice *\"dyeu\"- (\"splendere\" e nelle sue forme derivate \"cielo, paradiso, dio\"); in particolare, il nome latino della divinit\u00e0, che deriva dal vocativo *, presenta molte analogie con il sostantivo \"deus\"-\"d\u012bvus\" (\"dio\", \"divino\") e \"dis\" (una variazione di \"d\u012bves\", \"ricco\") che proviene dal simile sostantivo *\"deiwos\". Zeus/Giove \u00e8 quindi l'unica divinit\u00e0 del Pantheon olimpico il cui nome abbia un'origine indoeuropea cos\u00ec marcata. Zeus/Giove era re degli dei, sovrano dell'Olimpo, dio del cielo e del tuono. Famoso per le sue frequentissime avventure erotiche extraconiugali, fu padre di divinit\u00e0, eroi ed eroine e la sua figura \u00e8 presente nella maggior parte delle leggende che li riguardano.\nDalla medesima radice indoeuropea trae origine anche il nome dell'equivalente nella religione germanica e in quella norrena (*\"T\u012bwaz\", confronta in alto tedesco antico \"Ziu\" e in norreno \"T\u00fdr\"). Tuttavia, se per Greci e Romani il dio del cielo era anche il pi\u00f9 grande degli dei, nelle culture nordiche questo ruolo era attribuito a Odino: di conseguenza questi popoli non identificavano, per il suo attributo primario di dio del tuono, Zeus/Giove n\u00e9 con Odino n\u00e9 con Tyr, quanto piuttosto con Thor (\"\u00de\u00f3rr\"). Da notare comunque come il quarto giorno della settimana sia dedicato da entrambe le culture, quella greco romana e quella nordica, come il giorno dedicato a Giove: gioved\u00ec deriva infatti dal latino \"Iovis dies\", mentre l'equivalente inglese, \"Thursday\", significa \"Thor's day\", ossia \"giorno di Thor\".\nNell'astrologia.\nNell'astrologia occidentale il pianeta Giove \u00e8 associato al principio della crescita, dell'espansione, della prosperit\u00e0 e della buona sorte, cos\u00ec come al senso interiore di giustizia di una persona, alla moralit\u00e0 e ai suoi pi\u00f9 alti intenti e ideali. Governa i viaggi lunghi, specialmente quelli all'estero, l'educazione pi\u00f9 elevata, la religione e la legge; \u00e8 inoltre associato a una propensione alla libert\u00e0 e all'esplorazione, ai ruoli umanitari e protettivi, e con la capacit\u00e0 di rendere allegri e felici, o \"gioviali\". Il pianeta \u00e8 domiciliato nel Sagittario (domicilio diurno) e nei Pesci (domicilio notturno), in esaltazione nel Cancro, in esilio nei Gemelli e nella Vergine, in caduta nel Capricorno.Nell'astrologia moderna Giove \u00e8 ritenuto il possessore della nona e della dodicesima casa, ma tradizionalmente gli erano assegnate la seconda e la nona (rispettivamente, la casa dei valori e dei pensieri) e aveva \"gioia\" nell'undicesima casa, degli amici e delle aspirazioni.\nNell'astrologia medica il pianeta governa il sangue ed \u00e8 associato al fegato, all'ipofisi e alla disposizione del tessuto adiposo.\nNell'astrologia cinese Giove era chiamato \"la stella del legno\" (\u6728\u661f) ed era importante in quanto considerato foriero di prosperit\u00e0, al punto che al tempo della dinastia Zhou era noto con il nome \"Sui Xing\", che significa \"Il Pianeta dell'Anno\". La sua importanza era tale che l'imperatore nominava direttamente un funzionario astronomo il cui compito specifico era l'osservazione del pianeta, di cui doveva registrare scrupolosamente la posizione rispetto alle costellazioni zodiacali, gli spostamenti al loro interno, e perfino il suo colore: se questo appariva tendente al rosso l'opulenza avrebbe regnato nelle regioni dell'impero situate geograficamente verso la direzione in cui il pianeta era visibile nel cielo; se invece il colore era giallo allora la prosperit\u00e0 era da ritenersi diffusa su tutto l'impero.\nNell'astrologia indiana Giove \u00e8 chiamato \"Guru\" o \"B\u1e5bhaspati\" ed \u00e8 noto come il \"grande maestro\".\nNella letteratura e nelle opere di fantascienza.\nGiove, nonostante la sua grande luminosit\u00e0, non ha goduto di grande attenzione nel mondo letterario antico e medioevale; il pianeta, infatti, compare principalmente come riferimento per il suo significato astrologico. Marco Manilio, nei suoi \"Astronomicon libri\", descriveva Giove come un pianeta dagli influssi temperati e benigni, e lo definiva come il pianeta pi\u00f9 benefico. Dante Alighieri, nel \"Convivio\", associa Giove all'arte della geometria, poich\u00e9 come Giove \u00e8 la \u00ab\"stella di temperata complessione\"\u00bb (Con - II, 14) tra il cielo \"caldo\" di Marte e quello \"freddo\" di Saturno, cos\u00ec la geometria spazia tra il punto, suo principio primo, e il cerchio, figura perfetta e quindi sua massima realizzazione.Il pianeta compare anche nel capolavoro del poeta fiorentino, la \"Divina Commedia\", e in particolare nel Paradiso, di cui rappresenta il sesto Cielo. La virt\u00f9 caratteristica dei beati di questo Cielo \u00e8 la giustizia: esso \u00e8 infatti sede delle anime di principi saggi e giusti (tra cui Re Davide, Traiano e Costantino), che appaiono a Dante come luci che volano e cantano, formando lettere luminose che compongono la frase \u00ab\"Diligite iustitiam qui iudicatis terram\"\u00bb (\u00abAmate la giustizia voi che giudicate il mondo\u00bb); in seguito i beati, a partire dall'ultima \"M\" (che \u00e8 anche l'iniziale della parola \"Monarchia\", tematica cara a Dante), danno forma all'immagine di un'aquila, allegoria dell'Impero. Questo cielo \u00e8 mosso dalle intelligenze angeliche della seconda gerarchia, cio\u00e8 dalle dominazioni.\nSolamente a partire dal XVIII secolo il pianeta fu utilizzato in quanto tale, come ambientazione fittizia per diverse opere letterarie a carattere filosofico: in \"Micromega\", scritto da Voltaire nel 1752, l'eroe eponimo e il suo compagno saturniano si fermano su Giove per un anno, durante il quale hanno \u00abimparato alcuni segreti veramente degni di nota\u00bb.\nFu soprattutto verso la fine del XIX secolo che il pianeta divenne in maniera costante l'ambientazione di numerosi racconti del filone fantascientifico. Giove \u00e8 stato spesso rappresentato, soprattutto nelle opere dei primi anni del Novecento, come un enorme pianeta roccioso circondato da un'atmosfera molto densa e spessa, prima che si scoprisse la sua vera natura di gigante gassoso, privo di una vera e propria superficie. Oltre al pianeta stesso \u00e8 stato spesso utilizzato come ambientazione fantascientifica anche il suo sistema di satelliti.\nNel cinema \u00e8 celebre l'ambientazione nel sistema gioviano dei film \"\" di Stanley Kubrick, e \"2010 - L'anno del contatto\", sequel del precedente, di Peter Hyams."}
{"id": "2124", "revid": "125272162", "url": "https://it.wikipedia.org/wiki?curid=2124", "title": "Genetica formale", "text": "La genetica formale (detta anche genetica classica) \u00e8 il ramo della genetica basata unicamente sui risultati visibili di atti riproduttivi. \u00c8 la disciplina pi\u00f9 antica in campo genetico, risalendo agli esperimenti di Gregor Mendel che permisero di identificare i meccanismi fondamentali dell'ereditariet\u00e0; in tempi successivi tali meccanismi sono stati studiati e spiegati a livello molecolare.\nDefinizioni di base.\nAlla base della genetica formale c'\u00e8 il concetto di \"gene\": fattore ereditario legato ad una particolare caratteristica semplice (carattere). \u00c8 possibile studiare coi metodi della genetica formale un carattere se sono presenti pi\u00f9 geni che concorrono diversamente a determinarlo; tali geni si dicono \"alleli\" e nella maggior parte dei casi sono due: questi corrispondono a livello molecolare alle due copie del gene (alleli) presenti in organismi diploidi nei due cromosomi. I diversi modi con cui si manifesta un carattere si dicono \"fenotipi\". L'insieme dei geni per uno o pi\u00f9 caratteri posseduti da un individuo \u00e8 il suo \"genotipo\". Un individuo i cui due alleli per la determinazione di un carattere sono uguali si dice \"omozigote (AA-aa)\", se diversi tra loro si dice \"eterozigote (Aa)\".\nEspressione dei geni.\nNella genetica formale l'espressione di un gene \u00e8 il modo in cui il genotipo si traduce nel fenotipo, determinando un carattere. Come gi\u00e0 menzionato, nel caso pi\u00f9 semplice per ogni carattere sono presenti due alleli. Nel caso in cui i due alleli siano diversi tra loro (eterozigosi), tra di essi possono sussistere tre tipi di relazione: dominanza completa, dominanza incompleta e codominanza.\nDal punto di vista molecolare, sia nel caso della dominanza completa che nel caso di quella incompleta \"l'allele recessivo \"non viene utilizzato\" ( o non codifica un prodotto funzionale)\": l'unico prodotto che viene a formarsi \u00e8 quello codificato dall'allele dominante. Si forma quindi \"met\u00e0 della dose\" di questo prodotto genico rispetto a quella che si avrebbe nel caso di un omozigote dominante. Se tuttavia questa dose dimezzata \u00e8 sufficiente per mostrare macroscopicamente il carattere dell'omozigote dominante si parler\u00e0 di \"dominanza completa\" (e di gene aplosufficiente), se invece la dose dimezzata non \u00e8 in grado di mostrare macroscopicamente il carattere dell'omozigote dominante si parler\u00e0 di \"dominanza incompleta\" (e di gene aploinsufficiente).\nLa natura di \"dominante\" o \"codominante\" non dipende dal singolo allele, ma dalla coppia di alleli considerata: perci\u00f2 tra differenti alleli di un gene vi possono essere entrambe le relazioni. Ad esempio, nel carattere \"gruppo sanguigno del sistema AB0\" gli alleli \"IA\" e \"IB\", che producono i due antigeni, sono tra loro codominanti, mentre dominano (completamente) sull'allele \"i\", che non produce alcun antigene.\nSegregazione.\nIn organismi diplodi, come quelli studiati classicamente dalla genetica formale, la segregazione \u00e8 il processo di separazione dei due alleli per lo stesso carattere al momento della produzione di gameti (o meiospore). In virt\u00f9 della segregazione met\u00e0 dei gameti di un individuo eterozigote possieder\u00e0 un allele, met\u00e0 l'altro. Questo avviene perch\u00e9 i gameti, a differenza di tutte le altre cellule (dette \"cellule somatiche\"), possiedono una sola copia del patrimonio genetico (sono aploidi).\nGrande importanza assume la dipendenza o meno tra la segregazione di un carattere e quella di un altro.\nSe i due caratteri segregano indipendentemente, la trasmissione ad un discendente di uno o l'altro degli alleli di un carattere (supposto eterozigote) non influenza la probabilit\u00e0 di trasmettergli uno o l'altro degli alleli per l'altro carattere.\nConsideriamo un individuo con genotipo \"AaBb\", dove \"Aa\" \u00e8 il genotipo per un carattere e \"Bb\" quello per l'altro. Supponiamo anche che gli alleli maiuscoli siano di origine paterna e quelli minuscoli materna.\nI gameti potranno essere \"AB\", \"ab\", \"Ab\", \"aB\": i primi due si dicono \"parentali\", perch\u00e9 comprendono i geni ricevuti da un solo genitore, gli altri \"ricombinanti\".\nSe i due caratteri segregano indipendentemente i quattro tipi di gameti saranno prodotti, secondo i dettami dell'ereditariet\u00e0 mendeliana, con la stessa frequenza (1/4 o 25%). Ci\u00f2 si verifica realmente per certe coppie di caratteri. Altre coppie di caratteri, invece, presentano la trasmissione preferenziale delle combinazioni parentali, per cui la frequenza totale dei ricombinanti \u00e8 minore del 50%. Tali caratteri si dicono \"associati\". Dal punto di vista molecolare, i geni che determinano caratteri associati si trovano fisicamente vicini tra loro in un singolo cromosoma. Geni su cromosomi diversi hanno una segregazione sempre indipendente.\nMappe genetiche.\nQuando si considerano tre caratteri associati tra i quali, presi a coppie, la percentuale di ricombinazione \u00e8 bassa, si verifica che uno dei tre presenta percentuali di ricombinazione con gli altri due che sommate danno circa la percentuale di ricombinazione tra gli altri due. La percentuale di ricombinazione si comporta insomma come se fosse una distanza tra punti allineati.\nQuando le percentuali di ricombinazione tra due caratteri \u00e8 elevata, si ottiene una distanza pi\u00f9 corretta sommando le distanze tra caratteri intermedi: la \"misura diretta\" di distanze grandi tende a sottostimarle.\nLa distanza cos\u00ec misurata si chiama \"distanza genetica\"; la sua unit\u00e0 di misura \u00e8 il centimorgan (indicato cM), che \u00e8 la distanza tra due caratteri tra i quali si ha l'1% di ricombinazione.\nSe si studiano parecchi caratteri di un organismo superiore questi tendono a raggrupparsi in \"gruppi di associazione\", formati da caratteri tra loro associati direttamente o attraverso una catena di caratteri associati intermedi. Possiamo quindi costruire una pi\u00f9 o meno dettagliata \"mappa genetica\" formata dai gruppi di associazione rappresentati da segmenti su cui si indicano i caratteri in posizioni fisse. Il posto di un carattere nella mappa genetica si chiama \"locus\" (plur. loci).\nIl significato fisico delle mappe genetiche \u00e8 spiegato dalla citogenetica, che spiega anche apparenti anomalie come i caratteri legati al sesso."}
{"id": "2125", "revid": "322321", "url": "https://it.wikipedia.org/wiki?curid=2125", "title": "Gazzuolo", "text": "Gazzuolo (\"Gas\u00f6l\" in dialetto mantovano) \u00e8 un comune italiano di abitanti della provincia di Mantova in Lombardia. Da giugno 2014, con i comuni di Commessaggio e San Martino dall'Argine, fa parte dell'Unione dei comuni Lombarda Terre d'Oglio.\nOrigini del nome.\nIl nome Gazzuolo deriva probabilmente dal longobardo \"gahangi\".\nStoria.\nNel 1393 i gazzolesi firmano un atto di dedizione ai Gonzaga. Gazzuolo, dopo la morte di Gianfrancesco Gonzaga, pass\u00f2 in eredit\u00e0 al figlio Carlo a cui succedette il fratello Ludovico III Gonzaga.\nFu con Gianfrancesco Gonzaga che Gazzuolo assunse un ruolo importante nella storia. Venne edificata la rocca, circondata da fossato, che divenne la sua residenza e nella quale, assieme alla consorte Antonia del Balzo, vennero ospitati illustri personaggi: Matteo Bandello, Ludovico Ariosto e Baldassarre Castiglione.\nNasceva qui il ramo dei \"Gonzaga di Sabbioneta\".\nInfrastrutture e trasporti.\nGazzuolo \u00e8 attraversata dalla strada statale 420 Sabbionetana.\nIl servizio di collegamento con Mantova \u00e8 costituito da autocorse svolte dall'APAM; in passato, fra il 1886 e il 1933, era attiva una stazione lungo la tranvia Mantova-Viadana."}
{"id": "2126", "revid": "2223229", "url": "https://it.wikipedia.org/wiki?curid=2126", "title": "Glucidi", "text": "I glucidi o glicidi (dal greco \u03b3\u03bb\u03c5\u03ba\u03cd\u03c2, cio\u00e8 \"dolce\") sono dei composti chimici organici formati da atomi di carbonio, idrogeno e ossigeno.\nSono chiamati anche carboidrati (da \"idrati di carbonio\") o saccaridi.\nI glucidi hanno numerose funzioni biologiche, tra cui quella di fonte energetica e trasporto dell'energia (esempio: amido, glicogeno) e quella strutturale (della cellulosa nelle piante e della cartilagine negli animali). Inoltre giocano un ruolo fondamentale nel sistema immunitario, nella fertilit\u00e0 e nello sviluppo biologico.\nClassificazione e struttura chimica.\nDal punto di vista chimico, i glucidi sono aldeidi o chetoni ai quali sono stati aggiunti vari gruppi ossidrilici, solitamente uno per ogni atomo di carbonio che non fa parte del gruppo funzionale aldeidico o chetonico. I glucidi con maggiore peso molecolare possono dunque essere considerati poliidrossialdeidi o poliidrossichetoni.\nLa maggior parte dei glucidi pu\u00f2 essere descritta dalla formula Cn(H2O)n, dove \"n\" \u00e8 un numero maggiore o uguale a tre. Alcune eccezioni sono gli acidi uronici e i deossizuccheri come il fucosio.\nEsistono diverse classificazioni dei saccaridi. A seconda del numero di unit\u00e0 ripetitive che li compongono, possono essere suddivisi in:\nLe unit\u00e0 degli oligosaccaridi e dei polisaccaridi sono legate da legami glicosidici.\nI glucidi si distinguono inoltre in:\nI monosaccaridi e i disaccaridi vengono inoltre chiamati zuccheri.\nPer estensione, vengono chiamati anche \"carboidrati\" molte biomolecole la cui struttura \u00e8 costituita da un carboidrato a cui sono legati altri gruppi funzionali; alcuni esempi in tal senso sono gli amminozuccheri (che corrisponde ad un carboidrato al quale \u00e8 legato un gruppo aminico) e le glicoproteine (che sono costituite da un carboidrato legato ad una proteina).\nClassificazione dei monosaccaridi.\nI monosaccaridi sono classificati in base a tre differenti caratteristiche:\nSe il gruppo carbonilico \u00e8 aldeidico, il monosaccaride \u00e8 un aldoso; se il gruppo carbonilico \u00e8 chetonico, il monosaccaride \u00e8 un chetoso. I monosaccaridi con tre atomi di carbonio sono chiamati triosi, con quattro sono chiamati tetrosi, con cinque pentosi, con sei esosi e con sette eptosi. Questi due sistemi di classificazione sono spesso combinati. Per esempio, il glucosio \u00e8 un aldoesoso, il ribosio \u00e8 un aldopentoso e il fruttosio \u00e8 un chetoesoso.\nOgni atomo di carbonio che porta un gruppo ossidrile (-OH), ad eccezione del primo e dell'ultimo carbonio, \u00e8 asimmetrico, con stereocentri con due possibili configurazioni (R o S). A causa di questa simmetria, esiste un certo numero di isomeri per ogni formula di monosaccaride. Il D-glucosio, per esempio, ha formula (C\u00b7H2O)6 e quattro dei suoi sei atomi di carbonio sono stereogeni, rendendo il D-glucosio uno dei 16 possibili stereoisomeri. Nel caso della gliceraldeide, un aldotrioso, c'\u00e8 una coppia di possibili stereoisomeri, che sono enantiomeri ed epimeri. L'1-3-diidrossiacetone, il chetoso che corrisponde alla gliceraldeide aldosa, \u00e8 una molecola simmetrica senza stereocentri. La classificazione in D o L \u00e8 fatta in base all'orientamento del carbonio asimmetrico pi\u00f9 lontano dal gruppo aldeidico o chetonico: in una proiezione di Fischer standard se il gruppo ossidrile \u00e8 a destra della molecola, lo zucchero ha configurazione D; se \u00e8 a sinistra lo zucchero ha configurazione L. Gli zuccheri di serie D sono quelli con rilevanza biologica e normalmente ci si riferisce ad essi, pertanto la D spesso viene omessa.\nClassificazione dei polisaccaridi.\nI polisaccaridi si suddividono in:\ne in:\nLa cellulosa e la chitina sono esempi di polisaccaridi. Altri polisaccaridi includono il callosio, la laminarina, lo xilano, il mannano, il fucoidano, e il galattomannano.\nRuolo biologico.\nI carboidrati sono la pi\u00f9 comune fonte di energia negli organismi viventi, e la loro digestione richiede meno acqua di quella delle proteine o dei grassi. Le proteine e i grassi sono componenti strutturali necessari per i tessuti biologici e per le cellule, e sono anche una fonte di energia per la maggior parte degli organismi.\nIn particolare i monosaccaridi sono la pi\u00f9 grande risorsa per il metabolismo. Quando non c'\u00e8 immediato bisogno di monosaccaridi spesso sono convertiti in forme pi\u00f9 vantaggiose per lo spazio, come i polisaccaridi. In molti animali, compresi gli umani, questa forma di deposito \u00e8 il glicogeno, sito nelle cellule del fegato e dei muscoli. Le piante invece utilizzano l'amido come riserva. Altri polisaccaridi come la chitina, che concorre alla formazione dell'esoscheletro degli artropodi, svolgono invece una funzione strutturale.\nI polisaccaridi rappresentano un'importante classe di polimeri biologici. La loro funzione negli organismi viventi \u00e8 di solito strutturale o di deposito. L'amido (un polimero del glucosio) \u00e8 utilizzato come polisaccaride di deposito nelle piante, e si trova sia nella forma di amilosio sia in quella ramificata dell'amilopectina. Negli animali, il polimero di glucosio strutturalmente simile \u00e8 il pi\u00f9 densamente ramificato glicogeno, qualche volta chiamato \"amido animale\". Le propriet\u00e0 del glicogeno gli permettono di essere metabolizzato pi\u00f9 rapidamente, il che si adatta alle vite attive degli animali che si muovono. Le forme di glicogeno pi\u00f9 diffuse sono il glicogeno epatico e glicogeno muscolare. Il glicogeno epatico si trova nel fegato, \u00e8 la riserva di zucchero e di energia negli animali e dura 24 ore. Il glicogeno muscolare \u00e8 la riserva di zucchero utilizzata direttamente dalle cellule muscolari senza passare per la circolazione sanguigna. Il glicogeno epatico, invece, prima di raggiungere le cellule e, in particolare il tessuto muscolare, deve essere immesso nella circolazione sanguigna.\nIl glucosio \u00e8 rilevante nella produzione di mucina, biofilm protettivo di fegato e intestino. Il fegato deve trovarsi in una condizione di ottima salute per operare la sintesi del glucosio mancante a partire dalle proteine, come \u00e8 richiesto nelle diete \"low-carb\".\nLa cellulosa \u00e8 situata nelle pareti cellulari e in altri organismi, e si ritiene che sia la pi\u00f9 abbondante molecola organica sulla Terra. La struttura della chitina \u00e8 simile, ha delle catene laterali che contengono azoto, aumentandone la forza. Si trova negli esoscheletri degli artropodi e nelle pareti cellulari di alcuni funghi.\nRuolo nell'alimentazione.\nUna dieta completamente priva di carboidrati pu\u00f2 portare a chetosi. Comunque, il cervello ha bisogno di glucosio da cui ricavare energia. \nI carboidrati forniscono 3,75 kcal per grammo, le proteine 4 kcal per grammo, mentre i grassi forniscono 9 kcal per grammo. Nel caso delle proteine, per\u00f2, quest'informazione \u00e8 fuorviante in quanto solo alcuni degli amminoacidi possono essere utilizzati per ricavare energia. Allo stesso modo, negli esseri umani, solo alcuni carboidrati possono fornire energia, tra questi ci sono molti monosaccaridi e alcuni disaccaridi. Anche altri tipi di carboidrati possono essere digeriti, ma solo grazie all'aiuto dei batteri intestinali.\nI carboidrati complessi non assimilabili dall'uomo, come ad esempio la cellulosa, l'emicellulosa e la pectina, sono un'importante componente della fibra alimentare.\nCibi ricchi di carboidrati sono il pane, la pasta, i legumi, le patate, la crusca, il riso e i cereali. La maggior parte di questi cibi sono ricchi di amido.\nLa FAO (Food and Agriculture Organization) e l'OMS (Organizzazione Mondiale della Sanit\u00e0) raccomandano di ingerire il 55-75% dell'energia totale dai carboidrati, ma solo il 10% dagli zuccheri semplici.\nL'indice glicemico e il carico glicemico sono dei concetti sviluppati per analizzare il comportamento del cibo durante la digestione. Questi classificano cibi ricchi di carboidrati in base alla velocit\u00e0 del loro effetto sul livello di glucosio nel sangue. L'indice insulinico \u00e8 una classificazione simile, pi\u00f9 recente, che classifica il cibo in base al suo effetto sui livelli di insulina nel sangue, causato dai vari macronutrienti, soprattutto dai carboidrati e da alcuni amminoacidi presenti nel cibo. L'indice glicemico \u00e8 una misura di quanto velocemente i carboidrati del cibo vengono assorbiti, mentre il carico glicemico \u00e8 la misura che determina l'impatto di una data quantit\u00e0 di glucidi presenti in un pasto.\nMetabolismo.\nLe principali vie metaboliche dei monosaccaridi sono:\nGli oligosaccaridi e i polisaccaridi sono prima scissi in monosaccaridi da enzimi detti \"glicosidasi\" per poi essere catabolizzati singolarmente. In alcuni casi, come per la cellulosa, il legame glicosidico \u00e8 particolarmente difficile da scindere e pertanto sono necessari enzimi specifici (in questo caso la cellulasi) senza i quali \u00e8 impossibile catabolizzare tali zuccheri.\nRiduzione e ossidazione dei carboidrati.\nPur esistendo prevalentemente in forma emiacetalica ciclica, i glucidi sono in equilibrio con la loro forma a catena aperta. Ci\u00f2 rende il gruppo aldeidico soggetto a reazioni di riduzione, solitamente utilizzando l'idrogenazione catalica o il tetraidroborato di sodio. Una applicazione di questa reazione consiste nella sintesi del dolcificante sorbitolo, ottenuto dalla riduzione del D-glucosio:\nLa funzione aldeidica \u00e8 anche soggetta a ossidazione, per esempio con bromo, formando i composti noti come \"acidi aldonici\". Utilizzando condizioni ossidative pi\u00f9 drastiche, per esempio impiegando acido nitrico, \u00e8 possibile ossidare anche il gruppo -CH2OH terminale, producendo gli \"acidi aldarici\". Acidi aldonici e aldarici tendono a esistere principalmente sotto forma di lattoni. Infine \u00e8 possibile che si verifichi solamente l'ossidazione del gruppo -CH2OH terminale con il gruppo -CHO che resta inalterato, producendo gli \"acidi uronici\". La formazione di questo genere di composti avviene prevalentemente per via biochimica per azione di enzimi, dato che con i reattivi chimici risulta favorita l'ossidazione del gruppo aldeidico. Un esempio di acido uronico \u00e8 rappresentato dall'acido glucuronico, ottenuto per ossidazione del D-glucosio e che ricopre un ruolo importante nell'escrezione delle sostanze tossiche per via urinaria.\nIn generale, gli zuccheri suscettibili di ossidazione vengono definiti \"zuccheri riducenti\". Sono riducenti tutti quegli zuccheri il cui carbonio anomerico non \u00e8 impegnato in un legame stabile, come nel caso dei glicosidi e disaccaridi come il saccarosio. Oltre agli aldosi, anche i chetosi sono zuccheri riducenti, in quanto presentano anche loro una funzione aldeidica in seguito a un equilibrio con un intermedio enediolico (diolo con un doppio legame, R-C(OH)(CHOH)). I reattivi di Benedict e quello di Fehling sono di comune utilizzo nella pratica di laboratorio per la determinazione delle propriet\u00e0 riducenti degli zuccheri.\nScissione ossidativa.\nMenzione a parte merita l'ossidazione con acido periodico, in quanto quest'ultima provoca anche una scissione della molecola glucidica. La reazione, utilizzata per la determinazione della struttura dei carboidrati, implica la rottura del legame C-C di un 1,2-diolo con formazione di due chetoni:\no di un composto \u03b1-idrossi carbonilico con formazione di un acido carbossilico e di un chetone:\nQuando sono presenti tre atomi di carbonio contigui legati a gruppi OH la reazione consuma due moli di acido periodico e il carbonio centrale viene ossidato ad acido formico (HCO2H):\nIl legame evidenziato col trattino \u00e8 quello che subisce la scissione.\nFormazione dell'emiacetale.\nIl gruppo aldeidico o chetonico di una catena lineare di un monosaccaride reagir\u00e0 reversibilmente con un gruppo ossidrile su un altro atomo di carbonio per formare un semiacetale o un semichetale, formando un anello eterociclico con un ponte ossigeno tra i due atomi di carbonio. Gli anelli con cinque o sei atomi sono chiamati \"furanosi\" e \"piranosi\" ed esistono in equilibrio con la forma a catena aperta. \nDurante la conversione dalla forma a catena aperta alla forma ciclica, l'atomo di carbonio contenente l'ossigeno carbonilico, chiamato carbonio anomerico, diventa un centro chirale con due possibili configurazioni: l'atomo di ossigeno pu\u00f2 prendere posizione sopra o sotto il piano dell'anello. I due possibili stereoisomeri risultanti sono detti anomeri. Nell'anomero \u03b1, l'-OH che sostituisce il carbonio anomerico sta dal lato opposto (trans) dell'anello (secondo CH2OH). La forma alternativa d\u00e0 l'anomero \u03b2. Dato che l'anello e la forma a catena aperta si interconvertono velocemente, entrambi gli anomeri esistono all'equilibrio.\nL'anomeria risulta essere molto importante quando gli zuccheri reagiscono formando molecole grandi come polisaccaridi o oligosaccaridi tramite legami chiamati glucosidici. Un monosaccaride pu\u00f2 essere legato chimicamente ad un altro monosaccaride dal legame che si forma tra un carbonio anomerico dell'uno e il gruppo ossidrilico dell'altro. La distinzione tra il legame \u03b1-glucosidico e \u03b2-glucosidico \u00e8 molto importante perch\u00e9 nel nostro apparato digerente sono presenti enzimi chiamati \u03b1-amilasi in grado si scindere appunto solo il legame \u03b1 e non quello \u03b2. Facendo un esempio l'amido presenta legami \u03b1-glucosidici che possono essere sciissi dagli enzimi salivari e pancreatici; la cellulosa, che come l'amido \u00e8 un polimero di glucosio, presenta legami \u03b2-glucosidici non attaccabili dagli enzimi umani. \nLa mutarotazione \u00e8 un fenomeno, legato proprio all'instaurarsi di un equilibrio tra anomeri, che consiste nella variazione del potere rotatorio dei carboidrati osservato in una loro soluzione.\nGlicosidi.\nQuando un emiacetale reagisce con una funzione alcolica di un altro composto chimico si ottiene un glicoside. La parte non zuccherina del composto ottenuto viene chiamata \"aglicone\". I glicosidi, impegnando il carbonio anomerico nella formazione di un legame etereo stabile, a differenza degli zuccheri originari non presentano mutarotazione. Sono soggetti a idrolisi per azione di acidi in soluzione acquosa.\nI glicosidi rappresentano una classe di sostanze molto diffuse in natura e diversi di loro possiedono propriet\u00e0 farmacologiche.\nSintesi di Kiliani-Fischer.\nLa sintesi di Kiliani-Fischer permette l'omologazione dei carboidrati, ovvero consente l'allungamento della catena. Viene realizzata facendo reagire lo zucchero di partenza con un cianuro, tipicamente NaCN, che produce una addizione nucleofila al gruppo carbonilico aggiungendo un nuovo gruppo nitrilico (-C\u2261N) e generando due epimeri. Il nitrile viene successivamente trasformato in acido carbossilico in seguito a idrolisi, e questo forma un lattone. A questo punto si separa il diastereomero che interessa e lo si sottopone a riduzione con amalgama di sodio. In tal modo si ottiene un nuovo zucchero che differisce dallo zucchero di partenza per la presenza di un atomo di carbonio in pi\u00f9, senza variazione della stereochimica degli altri atomi di carbonio chirali.\nUtilizzi.\nMolti zuccheri, tra cui il saccarosio (che viene chiamato \"zucchero\" per antonomasia) e il fruttosio, vengono utilizzati a scopo alimentare. In particolare il saccarosio viene estratto dalla canna da zucchero e dalla barbabietola da zucchero.\nLa cellulosa ha un ruolo significativo nell'industria tessile e della carta, ed \u00e8 usata come materia prima per la produzione di rayon, acetato di cellulosa, celluloide, e nitrocellulosa.\nLa chitina ha molti usi, tra cui il filo di sutura chirurgico."}
{"id": "2128", "revid": "508036", "url": "https://it.wikipedia.org/wiki?curid=2128", "title": "Gino Bartali", "text": "Professionista dal 1934 al 1954, soprannominato \"Ginettaccio\", vinse tre Giri d'Italia (1936, 1937, 1946) e due Tour de France (1938, 1948), oltre a numerose altre corse tra gli anni trenta e cinquanta, tra le quali spiccano quattro Milano-Sanremo e tre Giri di Lombardia.\nIn particolare la sua vittoria al Tour de France 1948, a detta di molti, contribu\u00ec ad allentare il clima di tensione sociale in Italia dopo l'attentato a Palmiro Togliatti. La carriera di Bartali fu comunque notevolmente condizionata dalla seconda guerra mondiale, sopraggiunta proprio nei suoi anni migliori; nel 2013 \u00e8 stato dichiarato Giusto tra le nazioni per la sua attivit\u00e0 a favore degli ebrei durante la seconda guerra mondiale.\nFu grande avversario di Fausto Coppi, di cui era pi\u00f9 vecchio di cinque anni: leggendaria fu la loro rivalit\u00e0, che divise l'Italia nell'immediato dopoguerra (anche per le presunte diverse posizioni politiche dei due): celebre nell'immortalare un'intera epoca sportiva \u2013 tanto da entrare nell'immaginario collettivo degli italiani \u2013 \u00e8 la foto che ritrae i due campioni mentre si passano una bottiglietta d'acqua durante l'ascesa al Col du Galibier al Tour de France 1952.\nCarriera.\nGli inizi.\nGino Bartali esord\u00ec come ciclista dilettante nei primi anni trenta con la societ\u00e0 \"Aquila divertente\". Nel 1934 vinse la quinta edizione della Coppa Bologna, valida come terza prova del Campionato toscano dilettanti, e con questa vittoria si laure\u00f2 campione di Toscana. Nel 1935 si sent\u00ec pronto al passaggio al professionismo, ma si iscrisse alla Milano-Sanremo come indipendente. Incredibilmente si trov\u00f2 in testa dopo avere staccato Learco Guerra ma, sia a causa di un guasto meccanico sia a seguito del disturbo creato dal direttore de \"La Gazzetta dello Sport\" Emilio Colombo, venne ripreso e arriv\u00f2 quarto in volata.\nVenne quindi ingaggiato dalla societ\u00e0 Fr\u00e9jus, con la quale corse il suo primo Giro d'Italia, finendo settimo con una vittoria di tappa. Concluder\u00e0 la stagione con la vittoria all'Escalada a Montju\u00efc, alla Vuelta al Pa\u00eds Vasco e ai campionati italiani.\nNel 1936 pass\u00f2 alla Legnano, diretta da Eberardo Pavesi e capitanata da Learco Guerra, il quale, intuite le qualit\u00e0 del nuovo arrivato, si mise al suo servizio come gregario per permettergli il successo alla corsa rosa di quell'anno, successo che arriv\u00f2 in modo trionfale per il toscano, con tre vittorie di tappa. Pochi giorni dopo Bartali pens\u00f2 seriamente di abbandonare la carriera in seguito alla morte del fratello minore Giulio, avvenuta a causa di un incidente in una gara di dilettanti. L'anno si chiuse con la vittoria nel Giro di Lombardia.\nNel 1937, ormai capitano della Legnano e numero uno del ciclismo italiano, vinse il suo secondo Giro d'Italia e fu designato come capitano della Nazionale per tentare la conquista del Tour de France, vinto solo due volte da un italiano, Ottavio Bottecchia, nel 1924 e nel 1925. Mentre era in maglia gialla una brutta caduta nel torrente Colau durante la tappa Grenoble-Brian\u00e7on con conseguenti ferite alle costole e una grave bronchite lo costrinsero per\u00f2 al ritiro. Sempre nel 1937 divenne terziario carmelitano con il nome di Fra Tarcisio di S. Teresa di Ges\u00f9 Bambino.\nNel 1938 fu spinto dal regime fascista a saltare il Giro d'Italia per preparare il Tour de France, nel quale trionf\u00f2 aggiudicandosi anche due vittorie di tappa e alla cui premiazione rifiut\u00f2 di rispondere con il saluto romano. L'anno dopo riusc\u00ec finalmente a vincere la Milano-Sanremo ma, malgrado quattro vittorie di tappa, perse il Giro a favore di Giovanni Valetti.\nIl Giro del 1940 e Fausto Coppi.\nNel 1940 biss\u00f2 il successo alla Milano-Sanremo e si prepar\u00f2 per cercare di vincere il suo terzo Giro. Nella squadra della Legnano era arrivato un promettente ragazzo alessandrino di nome Fausto Coppi, voluto da Bartali stesso come gregario. Durante la seconda tappa, la Torino-Genova, attardato da una foratura, Bartali cadde e si fece male a causa di un cane che gli tagli\u00f2 la strada nei pressi di Boasi proprio mentre si stava ricongiungendo alla testa della corsa. Pavesi, direttore del team, decise allora di puntare su Coppi, che era il meglio piazzato in classifica.\nAll'arrivo della tappa Bartali fece i complimenti a Coppi e si mise al suo servizio, come aveva fatto Guerra con lo stesso Bartali nel 1936. Proprio su una salita sulle Alpi Bartali era davanti di poche decine di metri a Coppi, che era alle prese con la classica \"cotta\" e forti dolori alle gambe. Fausto stava per scendere dalla bici con l'intenzione di lasciare la corsa. Bartali se ne accorse, torn\u00f2 indietro, e ricordandogli i sacrifici fatti, riusc\u00ec a farlo risalire in bicicletta urlandogli: \u00abCoppi, sei un acquaiolo! Ricordatelo! Solo un acquaiolo!\u00bb. Bartali intendeva dire che chi non si impegna fino allo spasimo non \u00e8 un vero ciclista, ma soltanto un acquaiolo, cio\u00e8 un portatore d'acqua; un gregario insomma, non un campione. A Bartali piaceva mangiare e bere anche prima delle gare, a differenza di Fausto Coppi che era molto attento alla dieta.\nCoppi alla fine vinse il Giro. La corsa, gi\u00e0 disertata dagli stranieri, si chiuse il giorno prima dell'entrata in guerra dell'Italia, e la guerra sanc\u00ec per cinque anni l'interruzione della carriera per i due campioni.\nLa guerra.\nCostretto a lavorare come riparatore di ruote di biciclette, fra il settembre 1943 e il giugno 1944, indossata la divisa della GNR, Bartali si adoper\u00f2 in favore dei rifugiati ebrei come membro dell'organizzazione clandestina DELASEM compiendo numerosi viaggi in bicicletta dalla stazione di Terontola-Cortona fino ad Assisi, trasportando documenti e foto tessere nascosti nei tubi del telaio della bicicletta affinch\u00e9 una stamperia segreta potesse falsificare i documenti necessari alla fuga di ebrei rifugiati, tanto che nel 2006 il Presidente della repubblica Carlo Azeglio Ciampi gli confer\u00ec la medaglia d'oro al merito civile per avere contribuito al salvataggio di \u00abcirca 800 cittadini ebrei\u00bb.\nDurante l'occupazione nazista nascose, in una cantina di sua propriet\u00e0, una famiglia ebrea fino all'arrivo degli Alleati. \nIsraele ha riconosciuto il suo impegno e nel 2013 \u00e8 stato nominato \u201cGiusto fra le Nazioni\u201d. Giorgio Goldenberg, l'ebreo fiumano nascosto da Bartali, scomparso da poco, con la sua testimonianza inedita ha permesso l'attribuzione del titolo da parte dello Yad Vashem, il Memoriale israeliano della Shoah.\nRicercato dalla polizia, sfoll\u00f2 a Citt\u00e0 di Castello, dove rimase cinque mesi, nascosto da parenti e amici.\nIl secondo dopoguerra (1945-1947).\nRipresa la carriera nel 1945 Bartali, ormai trentunenne, era dato per \"finito\", mentre Coppi, di cinque anni pi\u00f9 giovane, era considerato l'astro nascente, bench\u00e9 la prigionia in tempo di guerra gli avesse reso difficile la ripresa dell'attivit\u00e0.\nNel 1946 Bartali vinse il Giro d'Italia - mentre Coppi, passato alla Bianchi, termin\u00f2 alle sue spalle a soli 47 secondi - e stravinse poi il Tour de Suisse. Nel frattempo Jacques Goddet fondava un nuovo quotidiano, \"L'\u00c9quipe\", e si preparava per l'anno dopo a riprendere l'organizzazione del Tour de France in un paese da ricostruire.\nNel 1947 Bartali vinse la Milano-Sanremo e perse il Giro d'Italia a favore di Coppi, anche per un banale guasto meccanico. Biss\u00f2 comunque il successo al Tour de Suisse, all'epoca la pi\u00f9 ricca, e una tra le pi\u00f9 prestigiose, tra le corse a tappe.\nIl trionfo al Tour del 1948.\nIl 1948 vide Bartali in difficolt\u00e0 per vari motivi nella parte iniziale della stagione. Fu attardato da una caduta al Giro d'Italia, in cui termin\u00f2 solo ottavo, facendo da spettatore a una conclusione che vide Coppi ritirarsi per protesta per la mancata squalifica di Fiorenzo Magni a causa delle spinte ricevute in salita (spinte che costarono il Giro a Ezio Cecchi, giunto secondo a soli undici secondi da Magni). Bartali fu quindi l'unico tra i \"big\" a potere rappresentare l'Italia al Tour de France (Coppi non si riteneva pronto e Magni non era \"gradito\" ai francesi per ragioni politiche, essendo sospettato di simpatie fasciste) e venne designato capitano. Messa in piedi una \"squadra da quattro soldi\", come era stata definita, si apprest\u00f2 al pi\u00f9 grande trionfo della carriera.\nMalgrado la non eccelsa squadra, l'astio dei francesi nei confronti degli italiani e l'et\u00e0 (con i suoi 34 anni era uno dei pi\u00f9 anziani corridori presenti), entr\u00f2 nel mito del Tour. Leggendaria in particolare la sua fuga sulle Alpi che gli consent\u00ec di vincere la Cannes-Brian\u00e7on, attraverso il Colle d'Allos, il Colle di Vars e il Colle dell'Izoard (dove \u00e8 ricordato con una stele), recuperando gli oltre venti minuti di svantaggio che lo separavano da Louison Bobet. Il giorno successivo vinse nuovamente nella tappa da Brian\u00e7on a Aix-les-Bains, di 263\u00a0km, attraverso i colli del Lautaret, del Galibier della Croix-de-Fer del Coucheron e del Granier, conquistando la maglia gialla.\nSecondo molti l'impresa di Bartali aiut\u00f2 a distogliere l'attenzione dall'attentato di cui era stato vittima Palmiro Togliatti, allora segretario del PCI, avvenimento che aveva provocato una grande tensione politica e sociale in Italia, che rischiava di sfociare in una guerra civile. \u00c8 comprovato che Alcide De Gasperi telefon\u00f2 allo stesso Bartali, amico, estimatore e compagno dell'Azione Cattolica, per incitarlo, chiedendogli un'impresa epica che potesse rasserenare gli animi, la sera della vigilia della Cannes-Brian\u00e7on. Erano passati 10 anni dall'impresa del 1938 sui medesimi colli, e ora aveva un distacco di 21 minuti da Louison Bobet, maglia gialla. Durante il corso della tappa fu seguito da Vittorio Pozzo, che al suo attacco sul Colle dell'Izoard gli grid\u00f2: \"Sei immortale\". . Vincendo stabili il record della distanza maggiore in anni fra il primo e ultimo Tour vinto (10 anni, ancora ineguagliato). Al rientro dalla Francia il campione venne ricevuto dallo stesso De Gasperi, che gli chiese cosa avrebbe voluto in regalo per quell'impresa: Bartali, si racconta, chiese di non pagare pi\u00f9 le tasse.\nL'anno si chiuse con il disastroso campionato del mondo su strada di Valkenburg in cui lui e Coppi, strafavoriti, anzich\u00e9 collaborare rimasero nelle retrovie controllandosi a vicenda, e si ritirarono tra la delusione dei tanti immigrati italiani in Olanda.\nGli ultimi anni (1949-1954).\nNel 1949 Bartali giunse secondo nel Giro d'Italia vinto da Coppi e lo aiut\u00f2 poi nella vittoria al Tour de France, giungendo egli stesso secondo. L'anno dopo vinse una terribile Milano-Sanremo sotto il diluvio, ma decise poi di ritirarsi al Tour de France mentre Magni conduceva la corsa, causa l'aggressione dei tifosi francesi sul Colle d'Aspin.\nQuarto nei Tour del 1951 e del 1952, in cui aiut\u00f2 Coppi a vincere, vinse a trentotto anni il suo ultimo grande titolo, il campionato italiano. Nel 1953, dopo avere vinto a trentanove anni il Giro della Toscana, ebbe un incidente stradale che rischi\u00f2 di fargli perdere la gamba destra per gangrena. Dopo pochi mesi per\u00f2 rientr\u00f2 in scena alla Milano-Sanremo. Anche se non colse un grande risultato la folla fu tutta per lui.\nVolle concludere la sua attivit\u00e0 da professionista a Citt\u00e0 di Castello, dove durante la guerra aveva passato diversi mesi da sfollato protetto dalla popolazione: fu creato un circuito apposta per l'occasione nel 1954.\nProfondamente cattolico, nel 1950 fece una donazione di circa pesetas, per contribuire a continuare i lavori della Sagrada Fam\u00edlia a Barcellona.\nDopo il ritiro.\nNel 1959 ingaggi\u00f2 nella sua squadra, la San Pellegrino Sport, il \"Campionissimo\" Fausto Coppi, allora in declino, con l'obiettivo di rilanciarlo. Coppi aveva invitato il suo ex rivale e ora caposquadra nel famoso viaggio in Alto Volta che avrebbe finito per costargli la vita, ma Bartali rinunci\u00f2, volendo passare i momenti liberi da gare con la famiglia, composta dall'amata moglie Adriana Bani (sposata nel 1940 a Firenze) e da tre figli, Andrea, Luigi e Bianca, con i quali era solito trascorrere le estati nella montagna di Pistoia, nel piccolo paese di Spignana.\nNegli anni seguenti il fiorentino via via rarefece la sua presenza nel mondo del grande ciclismo, non esitando per\u00f2 a lanciare strali contro i mali del ciclismo: il doping, la corruzione e gli ingaggi troppo alti. Nel 1992 condusse il TG satirico \"Striscia la notizia\".\nMor\u00ec per un attacco di cuore nel primo pomeriggio del 5 maggio 2000, a 85 anni, nella sua casa di piazza cardinal Dalla Costa a Firenze. Fu sepolto nel cimitero di Ponte a Ema.\nL'attivit\u00e0 a favore degli ebrei.\nSecondo alcune fonti che circolano dalla fine degli anni '70, Bartali trasport\u00f2, all'interno della sua bicicletta, dei documenti falsi per aiutare gli ebrei ad avere una nuova identit\u00e0. Questa attivit\u00e0 sarebbe nata dalla sua collaborazione con l'organizzazione clandestina DELASEM che a Firenze era diretta dal rabbino Nathan Cassuto e dell'arcivescovo della citt\u00e0 Elia Angelo Dalla Costa. Nel maggio del 2005 il Presidente della Repubblica Carlo Azeglio Ciampi consegn\u00f2 alla moglie di Bartali, Adriana, la medaglia d'oro al valore civile (postuma) allo scomparso campione per avere aiutato e salvato molti ebrei durante la seconda guerra mondiale. Il 2 ottobre 2011, inoltre, Bartali venne inserito tra i \"Giusti del Mondo\" nel Giardino dei Giusti del Mondo di Padova.\nNel 2010 la psicologa Sara Funaro e Andrea Bartali, figlio di Gino, cominciarono a raccogliere testimonianze dirette di queste operazioni, al fine di poter avviare la procedura di riconoscimento di Giusto tra le nazioni dallo Yad Vashem, il memoriale ufficiale israeliano delle vittime dell'olocausto. Gi\u00e0 erano note le versioni di alcune suore del monastero di San Quirico di Assisi, incontrate da Riccardo Nencini (nipote di Gastone Nencini) e da Andrea Bartali stesso. La prima testimonianza fu quella di Giulia Donati, la cui famiglia ottenne dei documenti falsi da Bartali in persona, a cui si aggiunse quella di Renzo Ventura. In seguito si venne a sapere che Bartali, durante gli ultimi mesi dell'occupazione tedesca, diede ospitalit\u00e0 alla famiglia di ebrei istriani dei Goldenberg in una cantina di sua propriet\u00e0. La testimonianza di Giorgio Goldenberg si rivel\u00f2 determinante e il 7 luglio 2013 Bartali venne dichiarato Giusto tra le nazioni dallo Yad Vashem. Nella motivazione, resa pubblica il 23 settembre, si legge:\nNella motivazione, inoltre, viene spiegato che finita la guerra Bartali confess\u00f2 ad una parente del rabbino Cassuto il ruolo avuto nella distribuzione dei documenti contraffatti, ma che non volle che le sue parole fossero registrate. Bartali, effettivamente, non raccont\u00f2 mai pubblicamente questi avvenimenti, ma lo disse solo al figlio Andrea o ad alcuni amici raccomandandosi di mantenere il segreto. Verso la fine della sua vita ne parl\u00f2 brevemente a Marcello Lazzerini e Romano Beghelli che riportarono le sue parole nella biografia \"La leggenda di Bartali\" pubblicata nel 1992.\nNel 2017 lo studioso Michele Sarfatti, in un articolo sul suo sito web, ha messo in dubbio la veridicit\u00e0 di questa ricostruzione, giudicando la fonte originaria dell'informazione inattendibile e probabilmente opera di fantasia; la notizia si sarebbe poi ampiamente diffusa nell'opinione pubblica a partire da tale fonte e viene citata anche da fonti successive ritenute autorevoli. A questi ha replicato Sergio Della Pergola, membro della commissione per i Giusti tra le nazioni, contestando il fatto che Sarfatti abbia ignorato le numerose testimonianze disponibili, concentrandosi esclusivamente sulla fonte pi\u00f9 fragile e meno attendibile. Alla controversia si sono aggiunti Marco e Stefano Pivato che, con il libro \"L\u2019ossessione della memoria\" pubblicato nel 2021, hanno nuovamente messo in dubbio la ricostruzione fatta dallo Yad Vashem. Della Pergola e la famiglia Bartali hanno ulteriormente replicato ribadendo la seriet\u00e0 delle ricerche eseguite. Inoltre Joel Zisenwine, direttore del dipartimento Giusti tra le Nazioni, ha ricordato in un comunicato stampa che \u00e8 stata una commissione esterna e autonoma a Yad Vashem ad esaminare accuratamente le prove, che nel caso di Gino Bartali consistevano in \u00abmolteplici testimonianze di sopravvissuti\u00bb raccolte dopo un lungo processo di ricerca.\nIl 16 maggio 2017, alla vigilia della partenza dell\u2019undicesima tappa del Giro d\u2019Italia (da Ponte a Ema a Bagno di Romagna), la squadra israeliana di ciclismo Israel Cycling Academy fondata da Ron Baron ha organizzato una corsa con partenza dalla stessa Ponte a Ema fino ad Assisi, sullo stesso tragitto che 'Ginettaccio' percorse molte volte per aiutare gli ebrei perseguitati.\nIl 22 aprile 2018 il portavoce di Yad Vashem, Simmy Allen, conferma la notizia secondo la quale Gino Bartali ha ricevuto la nomina postuma a cittadino onorario di Israele, conferitagli nel corso di una cerimonia alla presenza della nipote Gioia Bartali, tenutasi il 2 maggio dello stesso anno, due giorni prima della partenza del Giro d'Italia da Gerusalemme..\nNei media.\nCinema.\nBartali ha partecipato ad alcuni film:"}
{"id": "2130", "revid": "307923", "url": "https://it.wikipedia.org/wiki?curid=2130", "title": "Genetica delle popolazioni", "text": "La genetica delle popolazioni \u00e8 una branca della genetica che studia la costituzione genetica delle popolazioni mendeliane in termini qualitativi (varianti alleliche presenti all'interno di una popolazione) e quantitativi (frequenze alleliche e genotipiche). La genetica delle popolazioni valuta le modalit\u00e0 con le quali le caratteristiche genetiche sono trasmesse alla progenie (evoluzione temporale) ed il variare delle stesse in relazione al territorio (distribuzione spaziale). La genetica delle popolazioni \u00e8 rappresentata da una componente teorica che si avvale di metodi matematici, afferenti alla teoria delle probabilit\u00e0 e alla statistica, ed una maggiormente empirica che rileva e quantifica la diversit\u00e0 genetica con scopi conoscitivi della storia naturale delle popolazioni, o del grado di biodiversit\u00e0 per scopi di conservazione.\nConcetti.\nBasilare \u00e8 il concetto di frequenza (relativa): rapporto tra il numero di elementi di un insieme con una data propriet\u00e0 e il numero totale di elementi dell'insieme. La frequenza \u00e8 ovviamente compresa tra 0 e 1.\nOgnuno degli alleli presenti per un certo locus avr\u00e0 una data frequenza allelica (o genica), e ogni genotipo una data frequenza genotipica.\nL'insieme degli alleli dei geni di una popolazione costituisce il suo pool genico: sono le sue caratteristiche, la sua dinamica e i suoi equilibri ad essere oggetto della genetica delle popolazioni.\nConsideriamo un semplice esempio: un locus in cui sono presenti due alleli: \"A\" e \"a\". Siano f(\"AA\"), f(\"Aa\") e f(\"aa\") le tre frequenze genotipiche, la cui somma vale 1. Le frequenze alleliche saranno allora f(\"A\") = f(\"AA\") + (1/2) f(\"Aa\") e f(\"a\") = f(\"aa\") + (1/2) f(\"Aa\"). Spesso le due frequenze alleliche si indicano con \"p\" e \"q\".\nIn una popolazione ideale, le frequenze alleliche e genotipiche seguono l'equilibrio di Hardy-Weinberg: in una popolazione infinita, senza immigrazione o emigrazione, nella quale gli individui si incrociano casualmente (panmissia), in assenza di selezione naturale e di mutazioni, le frequenze alleliche \"p\" e \"q\" restano costanti, e le frequenze genotipiche sono legate alle frequenze alleliche:\nSecondo il biologo inglese Ernst Mayr, gli scostamenti dall'equilibrio di Hardy-Weinberg sono rari ma comunque possibili per una vasta serie di ragioni che possono causare una rarefazione del numero di eterozigoti: eterogeneit\u00e0 della popolazione (misture fra popolazioni diverse), inincrocio fra consanguinei, selezione naturale contro gli eterozigoti, esistenza di alleli silenti (che rendono gli omozigoti non pi\u00f9 distinguibili dagli eterozigoti portatori di alleli silenti), errori di classificazione dei fenotipi ovvero tendenza all'accoppiamento fra individui aventi fenotipo simile; viceversa, un eccesso di eterozigoti pu\u00f2 essere dovuto a: selezione naturale favorevole agli eterozigoti, errori nella classificazione dei fenotipi ovvero tendenza degli individui ad accoppiarsi fra aventi fenotipo diverso..\nL'evoluzione pu\u00f2 essere vista attraverso i cambiamenti delle frequenze geniche in una popolazione avente dimensione piccola. Le maggiori forze dei processi evolutivi sono: la selezione naturale, la mutazione, la migrazione e la deriva genetica. Senza le prime tre, la deriva genetica consiste nella fissazione di un allele e nella scomparsa di un altro. La migrazione \u00e8 la principale forza che muove contro il verificarsi di una deriva genetica. Le mutazioni e la conseguente selezione naturale sono invece i principali motori dei processi evolutivi: sono opposti uno all'altro (La selezione elimina le nuove mutazioni per la maggior parte sfavorevoli alla specie), e, dove c'\u00e8 un equilibrio di Hardy-Weinberg, uno bilancia l'altro. La mutazione produce nuovi alleli ed \u00e8 pertanto la base per l'esistenza e per lo sviluppo dei polimorfismi (situazioni in cui un gene ha una frequenza maggiore dell'1% e pu\u00f2 essere distinto in molteplici fenotipi): ma la maggior parte delle mutazioni non \u00e8 favorevole, per cui innescano un evento di selezione naturale.\nGenepopolismo.\nCon il termine genepopolismo si intende la capacit\u00e0 di autoctonia genetica delle popolazioni site da diverse generazioni in un dato luogo ad affrontare situazioni geoclimatiche specifiche. Tale teoria parte dalla fattualit\u00e0 che esistono gruppi umani pi\u00f9 o meno omogenei per isolamento geografico o isolamento impossibilitato per la mobilit\u00e0 della specie umana. Come noto la popolazione di un'area isolata ad esempio montana \u00e8 in genere geneticamente pi\u00f9 omogenea che una popolazione di una grande citt\u00e0 di mare e quindi geneticamente pi\u00f9 omogenea che una popolazione di una grande area urbana. I popoli che si sono insediati in una determinata aerea isolata per generazioni hanno caratterizzazioni genetiche del DNA che costituiscono un pool genetico (insieme di geni) all'interno del quale \u00e8 presente una notevole quota di variabilit\u00e0 genetica che permette alle comunit\u00e0 locali di affrontare maggiormente rispetto ad altre comunit\u00e0 non autoctone le avversit\u00e0 del luogo.\nBibliografia.\nAltri testi:"}
{"id": "2131", "revid": "270833", "url": "https://it.wikipedia.org/wiki?curid=2131", "title": "Giro d'Italia", "text": "Il Giro d'Italia (detto anche \"Giro\" o \"Corsa Rosa\") \u00e8 una corsa a tappe maschile di ciclismo su strada professionistico che si svolge annualmente lungo le strade italiane. \nIstituito nel 1909 su idea dei giornalisti Tullo Morgagni, Eugenio Camillo Costamagna e Armando Cougnet, \u00e8 una delle tre corse a tappe pi\u00f9 importanti del calendario ciclistico, insieme al Tour de France e la Vuelta a Espa\u00f1a, ed \u00e8 inserito dall'Unione Ciclistica Internazionale nel circuito professionistico del World Tour; storicamente \u00e8 da ritenersi la seconda corsa a tappe pi\u00f9 prestigiosa dopo quella francese, anche se, a cavallo tra gli anni quaranta e gli anni cinquanta e durante gli anni settanta, il prestigio e il numero di grandi ciclisti iscritti portarono il Giro ad avere un'importanza pari a quella del Tour.\nA partire dalla prima edizione si \u00e8 sempre disputato, salvo che per le interruzioni dovute alla prima e alla seconda guerra mondiale, nell'arco di tre settimane tra i mesi di maggio e giugno, fatta eccezione per il 1946, quando si corse tra giugno e luglio, e il 2020, anno in cui, a causa della pandemia di COVID-19, viene rinviato a ottobre: la corsa si svolge sul territorio italiano, ma occasionalmente il percorso pu\u00f2 interessare localit\u00e0 al di fuori dai confini italiani (sconfinamenti, arrivi o partenze di tappa, prime tappe); mentre il luogo di partenza \u00e8 in genere ogni volta diverso, l'arrivo \u00e8 il pi\u00f9 delle volte posto a Milano, citt\u00e0 ove ha sede \"La Gazzetta dello Sport\", il quotidiano sportivo che organizza la corsa sin dalla sua istituzione. Proprio il colore delle pagine della \"Gazzetta\", il rosa, caratterizza dal 1931 la maglia del ciclista primo in classifica; anche per questo motivo il Giro \u00e8 noto come \"Corsa rosa\".\nIl record di vittorie al Giro \u00e8 condiviso da tre ciclisti, ognuno con cinque vittorie: gli italiani Alfredo Binda, vincitore tra il 1925 e il 1933, e Fausto Coppi, vincitore tra il 1940 e il 1953, e il belga Eddy Merckx, che vinse tra il 1968 e il 1974. Per quel che riguarda le vittorie di tappa, il record appartiene al velocista italiano Mario Cipollini, che nell'edizione del 2003 riusc\u00ec a superare il record di 41 vittorie che dagli anni trenta apparteneva ad Alfredo Binda; a quest'ultimo rimangono i record di vittorie di tappa in una stessa edizione, 12 tappe su 15 nel 1927, e di vittorie di tappa consecutive, ben 8 nel 1929. Parallelamente ogni anno \u00e8 organizzato anche il Giro Baby riservato alla categoria Under-23 uomini e il Giro Donne riservato alla categoria professionistica femminile.\nStoria.\n1909-1918: la nascita e i primi anni.\nLa nascita del Giro venne formalizzata con un annuncio sulla \"Gazzetta dello Sport\" il 24 agosto 1908, con la promessa di lire di premio al vincitore e la volont\u00e0 di organizzare \u00abuna delle prove pi\u00f9 ambite e maggiori del ciclismo internazionale\u00bb. Nell'organizzazione del Giro la \"Gazzetta dello Sport\" anticip\u00f2 di poco il \"Corriere della Sera\", che stava per dare il via a un'iniziativa ciclistica nazionale sulla scorta dell'analogo Giro automobilistico d'Italia lanciato qualche anno prima. Il primo Giro d'Italia part\u00ec il 13 maggio 1909 alle 2:53 da Piazzale Loreto, a Milano, con 127 ciclisti al via; la prima tappa di sempre fu vinta da Dario Beni sul traguardo di Bologna dopo 397\u00a0km a 28,090 di media oraria. Fra il 13 e il 30 maggio si corsero otto tappe, per complessivi 2.447 chilometri, che videro affrontarsi i migliori ciclisti dell'epoca: tra essi Giovanni Gerbi, Giovanni Rossignoli, Luigi Ganna (cui and\u00f2 la vittoria finale), Carlo Galetti, Eberardo Pavesi e Giovanni Cuniolo. La classifica fu stilata a punti, sulla base dei piazzamenti nelle tappe, e il montepremi effettivo fu di lire, di cui per il vincitore.\nLe due seguenti edizioni videro imporsi Carlo Galetti, sempre con un sistema di graduatoria a punti. Da segnalare negli annali \u00e8 il quarto Giro, quello del 1912, in cui venne stilata la sola classifica per squadre: la vittoria and\u00f2 cos\u00ec ufficialmente all'Atala (formata da Ganna, Galetti, Pavesi e Micheletto), e solo in via ufficiosa, a livello individuale, a Carlo Galetti. Dopo un Giro 1913 in cui si torn\u00f2 alla classifica individuale a punti, vinto da Carlo Oriani, nel 1914 fu introdotta la classifica generale a tempo, tutt'ora in vigore, che sostituiva quella a punti: si impose Alfonso Calzolari, nonostante una penalizzazione di tre ore comminatagli dalla \"Gazzetta\" e l'iniziale squalifica da parte dell'Unione velocipedistica italiana, revocatagli solo nel 1915 dal Tribunale di Milano, per essersi attaccato a un'autovettura sulla Salita delle Svolte, in Abruzzo. Quel Giro 1914, considerato il pi\u00f9 duro di sempre, fu portato al termine da soli otto ciclisti su 81 partiti; si ebbero anche la tappa pi\u00f9 lunga di sempre, 430,3\u00a0km da Lucca a Roma, e la media oraria di percorrenza pi\u00f9 bassa di sempre, 23,347 km/h.\nLa partenza della corsa nelle prime edizioni del Giro fu sempre a Milano, tranne che nel 1911, quando si part\u00ec da Roma per celebrare il cinquantenario dell'Unit\u00e0 d'Italia; l'arrivo fu invece posto a Milano nel 1909, 1910, 1913 e 1914, mentre nel 1911 fu ancora a Roma e nel 1912 fu spostato da Milano a Bergamo con l'aggiunta di un'ulteriore tappa in sostituzione della frazione Pescara-Roma annullata per lo straripamento di un torrente. Dal 1915 al 1918 la corsa dovette quindi fermarsi per l'ingresso dell'Italia nella Prima guerra mondiale.\n1919-1935: l'epoca eroica di Girardengo, Brunero e Binda.\nDopo la Prima guerra mondiale al Giro si misero in evidenza diversi campioni che sarebbero divenuti leggendari: Costante Girardengo, Giovanni Brunero, Alfredo Binda e Gaetano Belloni. Girardengo (1919 e 1923), Belloni (1920) e Brunero (1921 e 1922) vinsero i primi cinque Giri d'Italia dopo la Grande Guerra. L'edizione subito seguente, quella del 1924, fu invece caratterizzata dall'assenza dei grandi campioni, a causa dello sciopero delle principali squadre per disaccordi sui primi con l'organizzazione, e i ciclisti al via si schierarono come \"isolati\": vinse Giuseppe Enrici. Quel Giro \u00e8 ricordato anche per la partecipazione dell'unica donna ad aver mai corso la corsa italiana insieme agli uomini, Alfonsina Strada. Nell'edizione del 1925 fu quindi il giovane Binda a prevalere distanziando i rivali di diversi minuti. Tra il 1926 e il 1929 Binda trov\u00f2 solo Brunero come valido rivale e riusc\u00ec a vincere tre Giri consecutivi, lasciando a Brunero solo l'edizione del 1926. Il dominio di Binda era tale che gli organizzatori del Giro decisero di non farlo partecipare all'edizione 1930, riconoscendogli comunque un premio pari a quello che sarebbe spettato al vincitore, cio\u00e8 lire; a vincere quel Giro fu cos\u00ec Luigi Marchisio. Le due edizioni seguenti andarono invece a Francesco Camusso e Antonio Pesenti.\nArmando Cougnet, ideatore e factotum del Giro d'Italia fin dalla sua fondazione e fino al 1948, aveva deciso intanto nel 1931 di istituire per il \"leader\" della corsa un simbolo che lo rendesse riconoscibile a prima vista in mezzo al gruppo di ciclisti. Fu cos\u00ec introdotta la maglia rosa, dal colore delle pagine della \"Gazzetta\", che venne vestita per la prima volta da Learco Guerra al termine della prima tappa del Giro 1931 tra Milano e Mantova. Al Giro 1933 fu invece introdotto il Gran Premio della Montagna, con quattro salite che assegnavano punti; in quella stessa edizione si ebbe la prima tappa a cronometro, da Bologna a Ferrara. A conquistare la prima classifica GPM, come anche la prima cronometro, fu Binda, che si aggiudic\u00f2 anche quel Giro 1933, dopo due anni di sfortunati ritiri. Nel 1934 Learco Guerra vinse il suo primo e unico Giro, mentre l'anno dopo a imporsi fu Vasco Bergamaschi.\nLa partenza del Giro fu posta per tutte le edizioni a Milano, tranne nel 1929 (a Roma) e nel 1930 (a Messina), mentre l'arrivo fu piazzato sempre a Milano. Nell'edizione 1920 la corsa sconfin\u00f2 per la prima volta, i ciclisti affrontarono infatti la salita del Monte Ceneri, nel Cantone Ticino svizzero.\n1936-1955: gli anni d'oro di Coppi, Bartali e Magni.\nDal 1936 fino allo scoppio della Seconda guerra mondiale il Giro fu vinto per due volte da Gino Bartali, quindi per due volte da Giovanni Valetti e infine, nel 1940, da un appena ventenne e misconosciuto Fausto Coppi, tutt'ora il pi\u00f9 giovane vincitore della \"Corsa rosa\". La guerra, in cui l'Italia entr\u00f2 ufficialmente il 10 giugno 1940, all'indomani della vittoria di Coppi, port\u00f2 all'interruzione della corsa per cinque anni, dal 1941 al 1945. Nel 1942 e 1943, con la denominazione di \"Giro d'Italia di guerra\", vennero organizzate due competizioni multi-prova vinte rispettivamente da Gino Bartali e Glauco Servadei; la classifica finale teneva conto non dei tempi, ma dei piazzamenti ottenuti dai ciclisti nelle diverse prove, e anche per questo motivo i Giri di guerra non rientrano nel computo delle edizioni del Giro d'Italia.\nIl primo Giro dopo la Seconda guerra mondiale, nel 1946, part\u00ec il 15 giugno (a meno di due settimane dal referendum istituzionale), e si concluse il 17 luglio con la vittoria di Bartali davanti a Coppi dopo un lungo duello; quel Giro, il \"Giro della Rinascita\", viene ricordato anche per la sassaiola con cui numerosi attivisti filo-jugoslavi bersagliarono la carovana del Giro durante la dodicesima tappa, nei pressi di Pieris, interrompendo temporaneamente la corsa. Le edizioni seguenti, negli anni di massima popolarit\u00e0 del ciclismo, andarono a Coppi, Fiorenzo Magni (celebre \"terzo uomo\" nel dualismo Coppi-Bartali) e ancora a Coppi. Proprio al Giro 1949 il \"Campionissimo\" dimostr\u00f2 la sua forza: nella tappa Cuneo-Pinerolo and\u00f2 infatti all'attacco sul primo dei cinque colli della frazione, il Colle della Maddalena, sorprendendo Bartali; affront\u00f2 poi in solitaria i Colli di Vars, Izoard, Monginevro e Sestriere, e al traguardo, dopo 192 km di fuga, vinse con quasi dodici minuti su Bartali e quasi venti su Alfredo Martini, terzo classificato. Questa vittoria di Coppi \u00e8 spesso citata tra le pi\u00f9 belle imprese sportive nella storia del Giro.\nNel 1950 lo svizzero Hugo Koblet si aggiudic\u00f2 la corsa, divenendo il primo corridore straniero a vincere il Giro d'Italia. Altri successi andarono a Magni e a Coppi dopodich\u00e9 fu nuovamente un corridore svizzero, Carlo Clerici, a vincere la \"Corsa rosa\" nell'edizione 1954 grazie a un'inaspettata \"fuga bidone\" nella prima settimana di gara, all'Aquila. L'ultimo successo dell'epoca d'oro and\u00f2 a Fiorenzo Magni. Durante questi anni il Giro inizi\u00f2 e termin\u00f2 quasi sempre nella citt\u00e0 sede della \"Gazzetta dello Sport\", ovvero Milano, eccetto nelle edizioni del 1949, dove la partenza fu fissata a Palermo e l'arrivo a Monza, nel 1950 dove l'arrivo fu previsto a Roma e nel 1954 quando fu ancora Palermo sede di partenza del Giro. Tra il 1949 e il 1953 la corsa, allora molto seguita, fu anche oggetto di un celebre programma radiofonico parodistico, il \"Giringiro\" di Garinei e Giovannini. Risale invece al 1948 il film \"Tot\u00f2 al Giro d'Italia\", che vede la partecipazione anche di numerosi campioni di ciclismo dell'epoca.\n1956-1966: le vittorie di Gaul, Anquetil e Balmamion.\nDalla seconda met\u00e0 degli anni Cinquanta cominciarono ad intensificarsi i risultati ottenuti dai ciclisti stranieri, tra cui spiccano le vittorie del lussemburghese Charly Gaul e del francese Jacques Anquetil. Gaul vinse il suo primo Giro nel 1956: risale proprio a quell'edizione la celebre tappa da Merano al Monte Bondone, vinta dallo scalatore lussemburghese al termine di cinque salite, pioggia, neve, vento e gelo e pi\u00f9 di nove ore in sella. Al traguardo Gaul precedette di quasi otto minuti Alessandro Fantini e di oltre dodici Magni\u2014il quale, con la clavicola fratturata, reggeva il manubrio con un copertone stretto tra i denti\u2014vestendo di rosa e vincendo poi quell'edizione del Giro. Gaul vinse la \"Corsa rosa\" anche nel 1959, davanti ad Anquetil, che invece si imporr\u00e0, grazie soprattutto alle proprie doti di \"cronoman\", nelle edizioni del 1960 (davanti a Gaul) e del 1964.\nAi successi dei due campioni stranieri si intervallarono quelli degli italiani: Gastone Nencini nel 1957, Ercole Baldini nel 1958, Arnaldo Pambianco nel 1961 (superando Anquetil con una fuga a sorpresa nella tappa di Firenze) e per due volte Franco Balmamion, che si impose nel 1962 e 1963 pur senza ottenere successi di tappa. Seguirono le vittorie di Vittorio Adorni e Gianni Motta nel biennio 1965-1966, entrambe davanti allo sfortunato Italo Zilioli (secondo anche nel 1964). Risale proprio al 1966 l'introduzione della classifica a punti, contraddistinta dal 1967 da una maglia rossa e dal 1970 dalla tradizionale maglia ciclamino.\nDal 1956 al 1964 il traguardo finale del Giro fu sempre a Milano, mentre la sede di partenza, dal 1960 in poi, fu di anno in anno spostata. Nel 1960, per celebrare i Giochi della XVII Olimpiade, il via fu dato a Roma, mentre l'anno dopo la carovana prese il via da Torino, prima capitale del Regno d'Italia, per celebrare il Centenario dell'Unit\u00e0 nazionale; sempre nell'ambito delle celebrazioni del Centenario la carovana sbarc\u00f2 per la prima volta in Sardegna per disputare la quarta tappa della corsa, un circuito cittadino a Cagliari. Quattro anni dopo, nel 1965, il Giro prese invece per la prima volta il via dall'estero, da San Marino, e l'anno dopo part\u00ec dal Principato di Monaco. In concomitanza con il Giro 1963 fece il suo debutto sul Programma Nazionale la trasmissione televisiva \"Il processo alla tappa\", condotta da Sergio Zavoli, che raccontava giorno per giorno gli eventi della \"Corsa rosa\" con il contributo di giornalisti, tecnici e ciclisti. La trasmissione venne interrotta dopo il Giro 1970, per essere poi rilanciata in Rai quasi trent'anni dopo, nel 1998.\n1967-1978: gli anni di Merckx e Gimondi.\nNel 1967 incominci\u00f2 per il Giro una nuova era, quella della rivalit\u00e0 tra il \"Cannibale\" belga Eddy Merckx e l'italiano Felice Gimondi. Merckx vinse cinque Giri in sette anni (1968, 1970, 1972, 1973 e 1974), mentre Gimondi trionf\u00f2 in tre occasioni, nel 1967, 1969 (dopo la squalifica del rivale) e 1976, concludendo anche due volte secondo e quattro volte terzo; \u00e8 proprio di Gimondi il record assoluto di podi al Giro, nove. In mezzo alle vittorie dei due campioni, arrivarono i successi dello svedese G\u00f6sta Pettersson nel 1971, di Fausto Bertoglio sullo Stelvio nel 1975 (in entrambe le occasioni, complice l'assenza di Merckx) e a seguire quelli dei belgi Michel Pollentier e Johan De Muynck nel biennio 1977-1978.\nIn questo periodo la citt\u00e0 destinata ad ospitare la partenza fu cambiata annualmente, e solo in due edizioni Milano ospit\u00f2 l'inizio della corsa; anche la localit\u00e0 di arrivo fu variata in diverse edizioni, ma nella maggior parte dei casi fu mantenuta a Milano. Nel 1973 il Giro part\u00ec per la prima volta dal Belgio, con cinque tappe che toccarono anche Paesi Bassi, Germania Ovest, Lussemburgo e Francia, i paesi fondatori della Comunit\u00e0 economica europea.\n1979-1989: il dualismo Saronni-Moser e l'arrivo di Hinault.\nConclusasi l'epoca di Merckx e Gimondi, nel 1979, a soli 21 anni, Giuseppe Saronni vinse il suo primo Giro d'Italia davanti a colui che sarebbe diventato il suo pi\u00f9 grande rivale, Francesco Moser. A inizio anni Ottanta arriv\u00f2 al Giro d'Italia il francese Bernard Hinault: gi\u00e0 dominatore al Tour, il celebre campione partecip\u00f2 a soli tre Giri, nel 1980, 1982 e 1985, vincendoli tutti. Giovanni Battaglin, Saronni e Moser (finalmente vincitore a quasi 33 anni) si spartirono, rispettivamente nel 1981, 1983 e 1984, gli altri successi nella prima met\u00e0 del decennio.\nNella seconda met\u00e0 degli anni Ottanta, con il ritiro dalle corse di Hinault e il calo di Moser e Saronni, le vittorie della \"Corsa rosa\" tra il 1986 e il 1989 andarono a Roberto Visentini, all'irlandese Stephen Roche (che in quel 1987 vinse anche Tour de France e titolo mondiale), allo statunitense Andrew Hampsten, primo non europeo a far suo il Giro, e al francese Laurent Fignon. Da segnalare, tra i fatti di questi anni, l'episodio della bufera di neve sul Passo Gavia al Giro 1988, con il successo di tappa di Erik Breukink davanti a Hampsten (poi vincitore), e i pesanti distacchi rimediati dagli altri favoriti. In questo periodo Milano ospit\u00f2 l'arrivo del Giro in sole tre edizioni, mentre la partenza, eccetto che nel 1982, non avvenne mai nel capoluogo lombardo.\n1990-1999: da Bugno e Indurain a Gotti e Pantani.\nNella prima met\u00e0 degli anni 1990 il Giro fu animato dalle sfide tra Gianni Bugno, Franco Chioccioli, Claudio Chiappucci e Miguel Indurain. Bugno indoss\u00f2 la maglia rosa dal prologo all'ultima tappa nell'edizione 1990, Chioccioli fece suo il Giro 1991 (quell'anno la corsa torn\u00f2 in Sardegna dopo 30 anni), mentre Chiappucci dovette accontentarsi di tre podi, due secondi e un terzo posto. Indurain, gi\u00e0 protagonista al Tour de France, conquist\u00f2 invece, grazie al predominio nelle prove a cronometro, le edizioni del 1992, con oltre cinque minuti su Chiappucci, e del 1993, in cui precedette di meno di un minuto, e non senza difficolt\u00e0, il lettone P\u00ebtr Ugrjumov. \nNel 1994, il Giro and\u00f2 al giovane Evgenij Berzin: il russo prese il comando nella quarta tappa a Campitello Matese e pochi giorni dopo consolid\u00f2 il vantaggio vincendo la cronometro di Follonica. Sulle Dolomiti, quando tutti aspettavano la risposta del grande favorito Indurain, si prese la scena un altro giovane corridore, Marco Pantani, che staccando tutti i principali uomini di classifica negli arrivi di Merano e sull'Aprica, giunse a un minuto dalla maglia rosa. Berzin, per\u00f2, fece sua un'altra cronometro in Liguria e ristabil\u00ec le distanze con l'avversario, precedendo a Milano proprio Pantani e Indurain, quest'ultimo per la prima volta sconfitto al Giro.\nNelle successive edizioni trionfarono, nell'ordine, Tony Rominger, Pavel Tonkov e Ivan Gotti. Marco Pantani, tornato al Giro dopo due forfait per infortunio (1995 e 1996) e un ritiro per una caduta (1997), riusc\u00ec a vincere l'edizione del 1998. In quell'anno, \"il Pirata\" dapprima, dopo una lunga rincorsa, estromise il favorito Alex Z\u00fclle dalla corsa al podio (stroncandone le ambizioni sulle Alpi), dopodich\u00e9 batt\u00e9 Tonkov in salita al Plan di Montecampione e nella successiva cronometro individuale, conquistando definitivamente la corsa e la classifica scalatori. Poche settimane pi\u00f9 tardi, Pantani avrebbe trionfato anche al Tour de France, diventando l'ultimo ciclista a esser riuscito a inanellare la cosiddetta \"doppietta Giro-Tour\" nello stesso anno. \n\"Il Pirata\" si present\u00f2 coi favori del pronostico al Giro del 1999, cogliendo la maglia rosa al primo vero arrivo in salita, nella cornice di un Gran Sasso d'Italia innevato; alternatosi al comando con Laurent Jalabert, vinse ancora negli arrivi al Santuario di Oropa, sull'Alpe di Pampeago e a Madonna di Campiglio, riconquistando la maglia rosa e arrivando a due tappe dalla fine della corsa con pi\u00f9 di 5' di vantaggio sul primo inseguitore, Paolo Savoldelli. Tuttavia, il 5 giugno, nel giorno in cui la corsa s'inerpicava sul Passo del Mortirolo, fu fermato alla partenza in via precauzionale a causa di valori di ematocrito fuori norma; Pantani rimase dunque escluso dal Giro che stava dominando, tra lo stupore di tifosi e appassionati. La corsa and\u00f2 inaspettatamente a Ivan Gotti, che biss\u00f2 cos\u00ec il successo del 1997. \nTra il 1991 e il 1999, l'arrivo fu sempre disposto a Milano. Nel 1996, il Giro part\u00ec da Atene, in Grecia, per celebrare il centenario dei primi Giochi olimpici dell'era moderna, mentre nel 1998 part\u00ec da Nizza, in Francia.\n2000-2010: il decennio di Simoni, Savoldelli e Basso.\nIl Giro 2000 prese il via da Roma, per celebrare l'anno del Giubileo. Dopo una prima settimana dedicata ai velocisti, sulle prime montagne Francesco Casagrande prese la maglia rosa, mantenendola nelle tappe successive a dispetto degli attacchi di Gilberto Simoni e di Stefano Garzelli. La gara si decise sulle Alpi, in particolare nell'ascesa del Col du Izoard (dove Pantani, in versione gregario, permise al compagno di squadra Garzelli di neutralizzare i suoi avversari) e nella cronoscalata del Sestriere, dove il nuovo capitano della Mercatone Uno complet\u00f2 la sua rimonta, scalzando Casagrande (2\u00b0 a Milano) e difendendosi da Simoni, 3\u00b0. \nL'anno seguente fu Dario Frigo a guidare la generale per nove giorni. La situazione cambi\u00f2 nel \"tappone\" dolomitico che prevedeva l'ascesa alla Marmolada e al Pordoi, con Simoni che prese il simbolo del primato. Frigo prov\u00f2 invano il sorpasso a cronometro, ma dopo le perquisizioni dei NAS a Imperia, con il rinvenimento di sostanze dopanti nella sua stanza, fu allontanato dalla corsa. La tappa dell'indomani fu annullata, Simoni vinse poi anche la frazione di Arona, suggellando cos\u00ec il successo finale. \nNel 2002 la corsa part\u00ec nei Paesi Bassi e percorse Germania, Belgio, Francia e Lussemburgo per celebrare l'Unione europea e l'Unione economica e monetaria. Fu un Giro caratterizzato dalle squalifiche eccellenti: in rosa gi\u00e0 dal terzo giorno, Garzelli fu trovato positivo a un diuretico e squalificato. Il simbolo del primato pass\u00f2 al tedesco Jens Heppner, che lo tenne per dieci giorni. A Campitello Matese vinse Simoni, ma anche lui fu squalificato per una positivit\u00e0 alla cocaina, cos\u00ec come Casagrande, punito per una scorrettezza in gara. Nell'ultima tappa alpina, Paolo Savoldelli riusc\u00ec a staccare il rivale Tyler Hamilton e a prendere il primato, resistendo quindi nell'ultima cronometro e festeggiando cos\u00ec la sua prima vittoria al Giro.\nNell'edizione 2003, dopo un inizio adatto ai velocisti (Alessandro Petacchi vinse sei tappe in volata), sul Terminillo Garzelli conquist\u00f2 la maglia rosa, ma fu presto scavalcato da Simoni. Il corridore trentino dimostr\u00f2 un ottimo smalto, vincendo sullo Zoncolan, inserito per la prima volta nel Giro, a Pampeago e a Cascata del Toce, conquistando il suo secondo Giro in tre anni. Quest'edizione fu anche l'ultima alla quale partecip\u00f2 Marco Pantani, classificatosi 13\u00b0, e che sarebbe deceduto pochi mesi pi\u00f9 tardi a Rimini. \nL'edizione 2004 part\u00ec proprio nel ricordo della tragica scomparsa del Pirata. Nelle prime due settimane si assist\u00e9 alla sfida tra la rivelazione Damiano Cunego, Gilberto Simoni e l'ucraino Jaroslav Popovy\u010d. Nelle ultime quattro tappe sulle Alpi, Cunego trionf\u00f2 a Falzes e a Bormio (in quel Giro vinse in tutto quattro tappe), consolid\u00f2 il vantaggio sul secondo, Serhij Hon\u010dar, facendo sua la \"Corsa rosa\". Terzo chiuse Simoni, mentre Petacchi vinse ben nove tappe in volata. \nNell'edizione 2005 fu Ivan Basso a prendere la \"leadership\" dopo i primi arrivi in altura; il varesino and\u00f2 per\u00f2 in crisi sullo Stelvio e non solo fu scalzato da Savoldelli, ma fin\u00ec per precipitare in classifica. Simoni e la rivelazione Jos\u00e9 Rujano recuperarono su Savoldelli in salita, salvo poi perdere a cronometro quanto avevano guadagnato. La gara si decise anche quell'anno sul Sestriere: Rujano, Simoni e Danilo Di Luca attaccarono da lontano, Savoldelli riusc\u00ec per\u00f2 a controllare a distanza e a vincere con soli 28 secondi su Simoni. \nNel 2006, la corsa part\u00ec dal Belgio in memoria dei minatori italiani morti nel disastro di Marsinelle nel 1956. Ivan Basso domin\u00f2 la corsa, vincendo alla Maielletta e a Trento, classificandosi inoltre secondo nella cronometro di Pontedera, a La Thuile e sul Passo Furcia; suggell\u00f2 infine il trionfo all'Aprica, imponendosi in solitaria. In classifica precedette di quasi 10' lo spagnolo Jos\u00e9 Enrique Guti\u00e9rrez, di 12' Simoni e di quasi 20' Cunego e Savoldelli.\nNel 2007 la corsa prese il via dalla Sardegna, con una cronosquadre da Caprera a La Maddalena per ricordare i 200 anni dalla nascita di Giuseppe Garibaldi. Dopo le prime due settimane di equilibrio, a Brian\u00e7on si impose Danilo Di Luca, che vest\u00ec di rosa. Nei giorni seguenti Eddy Mazzoleni e Andy Schleck cercarono di insidiare il primato dell'abruzzese, ma senza riuscire a superarlo, nonostante gli attacchi nella tappa dello Zoncolan, dove fu inaugurato il versante di Ovaro. Vincitore fu Di Luca davanti a Schleck e Mazzoleni. \nL'edizione 2008 part\u00ec dalla Sicilia. Diversi atleti portarono la maglia rosa nelle prime due settimane di corsa; con le prime salite si mise in evidenza Emanuele Sella, vincitore a sorpresa a Pampeago e al Fedaia, mentre la \"leadership\" pass\u00f2 allo spagnolo Alberto Contador. Nonostante gli attacchi di Franco Pellizotti, Simoni, Sella e soprattutto Riccardo Ricc\u00f2, Contador si difese mantenendo un margine minimo (4\") e consolidando infine il primato nella cronometro di Milano. Salirono sul podio lo stesso Ricc\u00f2 e Marzio Bruseghin. \nIl 2009 fu l'occasione per festeggiare il centenario della \"Corsa rosa\"; il Giro di quell'anno part\u00ec da Venezia e si concluse a Roma. Di Luca vest\u00ec di rosa gi\u00e0 alla quinta tappa, consolidando poi la \"leadership\" a Pinerolo, prima del sorpasso da parte del russo Denis Men'\u0161ov dopo la cronometro di Riomaggiore. Nelle tappe seguenti Men'\u0161ov e Di Luca si diedero battaglia, prima della decisiva crono finale di Roma: Men'\u0161ov, nonostante una caduta sotto la pioggia, riusc\u00ec a mantenere il vantaggio di 20\" e a vincere cos\u00ec il suo primo Giro. Terzo chiuse Pellizotti. La classifica verr\u00e0 poi riscritta dai giudici a causa delle squalifiche per doping di Di Luca prima, e di Pellizotti poi: secondo diventer\u00e0 Carlos Sastre, terzo Ivan Basso. \nNell'edizione 2010 il via fu da Amsterdam, nei Paesi Bassi. Nei primi dieci giorni si mise in evidenza Aleksandr Vinokurov. Nell'undicesima tappa giunse al traguardo dell'Aquila, con 12'40\" sul gruppo, una fuga di 52 corridori: tra essi anche Richie Porte, che and\u00f2 in testa alla classifica provvisoria, e David Arroyo, che prese la rosa tre giorni dopo. Arroyo resist\u00e9 inizialmente al favorito Ivan Basso sulle salite, cedendo infine sull'Aprica e nella cronometro finale. Vinse Basso, davanti ad Arroyo e a Vincenzo Nibali, compagno di Basso.\n2011-2019: gli anni di Contador e Nibali.\nL'edizione 2011, in omaggio ai 150 anni dell'Unit\u00e0 d'Italia, part\u00ec da Torino. Al terzo giorno la tragedia sconvolse il Giro: lungo la discesa dal Passo del Bocco il ciclista belga Wouter Weylandt cadde ad alta velocit\u00e0 e, nonostante i soccorsi, mor\u00ec poco dopo. I consueti festeggiamenti di fine tappa vennero annullati, e la frazione successiva neutralizzata. Al termine della prima settimana, sull'Etna, il favorito Alberto Contador stacc\u00f2 tutti e vest\u00ec di rosa. Lo spagnolo increment\u00f2 il margine sugli altri \"big\", Michele Scarponi e Vincenzo Nibali, anche nelle tre successive tappe alpine della seconda settimana e nella cronoscalata del Nevegal, vincendo nettamente il Giro con oltre sei minuti sui rivali. La successiva squalifica per doping del vincitore, divenuta ufficiale nel febbraio del 2012, dar\u00e0 la maglia rosa a tavolino a Michele Scarponi. Nel 2012 la corsa part\u00ec dalla Danimarca. Dopo una prima settimana interlocutoria, la tappa di Rocca di Cambio port\u00f2 in maglia rosa il canadese Ryder Hesjedal; le tappe seguenti videro l'alternanza in vetta tra Hesjedal e lo spagnolo Joaquim Rodr\u00edguez, con quest'ultimo in rosa con 31\" di margine dopo l'ultima tappa alpina sullo Stelvio (vinta da Thomas De Gendt). La cronometro finale di Milano vide l'ennesimo colpo di scena, con il sorpasso e il trionfo di Hesjedal per soli 16 secondi su Rodr\u00edguez, quarto minor distacco fra primo e secondo classificato nella storia del Giro. Complet\u00f2 il podio De Gendt.\nNell'edizione 2013 la gara prese il via a Napoli e si concluse a Brescia. L'annata fu caratterizzata da numerose perturbazioni atmosferiche che fecero modificare molti tracciati delle tappe e perfino annullare per neve la diciannovesima tappa a Val Martello. Al termine della prima settimana, con la cronometro di Saltara, Nibali vest\u00ec di rosa; il siciliano resistette agli attacchi di Rigoberto Ur\u00e1n, Cadel Evans e Scarponi, stacc\u00f2 tutti sia nella cronoscalata a Polsa che sulle Tre Cime di Lavaredo e port\u00f2 il primato fino a Brescia, festeggiando la vittoria. Mark Cavendish vinse cinque tappe in volata. Il Giro 2014 part\u00ec da Belfast, in Irlanda del Nord. Dopo la prima settimana di volate (in cui \"leader\" fu Michael Matthews) Cadel Evans prese la maglia rosa a Montecopiolo, tallonato da Ur\u00e1n e dal polacco Rafa\u0142 Majka. La cronometro di Barolo port\u00f2 Ur\u00e1n al primato, prima del colpo di scena della sedicesima tappa, da Ponte di Legno a Val Martello, con l'attacco da lontano dell'altro colombiano Nairo Quintana, capace di infliggere al traguardo pi\u00f9 di 4 minuti ai rivali. Quintana difese il vantaggio nelle altre frazioni alpine, guadagn\u00f2 nella cronoscalata di Cima Grappa e a Trieste, sede conclusiva, precedette in classifica Ur\u00e1n e il giovane Fabio Aru. Nell'edizione 2015 la corsa prese il via da Sanremo e si concluse a Milano. Alberto Contador vest\u00ec di rosa gi\u00e0 al quinto giorno sull'Abetone, inseguito a breve distanza da Richie Porte, Fabio Aru e Mikel Landa (questi ultimi compagni di squadra all'Astana). Contador increment\u00f2 il margine nella cronometro di Valdobbiadene, potendo cos\u00ec amministrare nelle tappe successive sulle Alpi, nonostante le vittorie di Landa a Madonna di Campiglio e all'Aprica e di Aru a Cervinia e al Sestriere, e conquistare il Giro 2015 proprio davanti ad Aru e Landa.\nNel 2016 il successo rosa arrise nuovamente a Vincenzo Nibali, gi\u00e0 vincitore nel 2013: il siciliano fu abile a recuperare, negli ultimi giorni di gara, un ritardo salito a quasi cinque minuti da Steven Kruijswijk, prendendo la maglia rosa solo al termine della ventesima tappa, a Sant'Anna di Vinadio, e portandola l'indomani al traguardo finale di Torino; il podio fu completato da Esteban Chaves e Alejandro Valverde, mentre Kruijswijk chiuse quarto. Nell'edizione 2017, la numero 100 nella storia del Giro, la partenza fu dalla Sardegna, e il percorso tocc\u00f2 anche la Sicilia; Fernando Gaviria vinse quattro frazioni in volata, mentre a trionfare sul traguardo finale di Milano fu Tom Dumoulin, primo olandese a vincere la corsa, davanti a Quintana (superato da Dumoulin proprio nella tappa finale a cronometro) e Nibali, staccati di meno di un minuto. L'anno dopo la corsa prese il via eccezionalmente da Israele, prima volta per un Grande Giro in territorio extra-europeo; la vittoria fu appannaggio di Chris Froome, che si aggiudic\u00f2 la maglia rosa e la corsa al termine di una fuga solitaria di oltre nella diciannovesima tappa a Bardonecchia, davanti a Dumoulin e a Miguel \u00c1ngel L\u00f3pez. Con questo successo Froome entr\u00f2 nella storia del ciclismo come uno dei sette corridori capaci di vincere i tre Grandi giri. L'edizione 2019 mise in risalto fin da subito la rivalit\u00e0 tra Vincenzo Nibali e Primo\u017e Rogli\u010d, i due favoriti alla vigilia; tuttavia, Richard Carapaz sfrutt\u00f2 una situazione di \"controllo\" dei due e guadagn\u00f3 ampio margine, difeso su ogni asperit\u00e0. Con l'arrivo all'Arena di Verona fu proprio l'ecuadoriano a trionfare (primo nella storia del Giro) precedendo rispettivamente lo \"Squalo\" e lo sloveno. \n2020-2021: gli anni di Tao e Bernal.\nIl Giro d'Italia 2020, inizialmente previsto tra il 9 ed il 31 maggio con partenza a Budapest, in Ungheria, venne posticipato di qualche mese e, per la prima (ed unica) volta, prese il via nel mese di ottobre, a causa della pandemia di COVID-19, con conseguente modifica della sede di partenza, questa volta da Monreale, in Sicilia. Dopo la cronometro iniziale fu Filippo Ganna ad andare in rosa. Vincer\u00e0 altre due frazioni. Sull'Etna Almeida and\u00f2 in rosa. Seguentemente ci furono i ritiri di Geraint Thomas e Simon Yates. Almeida riusc\u00ec a difendere il primato fino alla tappa in cui c'era da scalare anche lo Stelvio. Fu Kelderman a prendere il primato. Poi Hindley riusc\u00ec ad andare in maglia rosa, per poi perderla a favore di Tao Geoghegan Hart. Fu il britannico a vincere il giro.\nL'anno seguente fu Egan Bernal a imporsi sugli avversari e a vincere la manifestazione.\nMaglie e trofei.\nIl \"leader\" della classifica generale indossa ogni giorno la maglia rosa, lo stesso colore del quotidiano che organizza la corsa, \"La Gazzetta dello Sport\". Il miglior scalatore indossa una maglia azzurra (che ha sostituito la storica maglia verde), mentre il primo nella classifica a punti indossa una maglia ciclamino (nel biennio 1967-1968 e dal 2010-2016 la maglia \u00e8 stata di colore rosso). Oltre a queste casacche, nel corso degli anni sono state messe in palio una maglia che di volta in volta ha contraddistinto l'ultimo in classifica (maglia nera), una per il miglior giovane (maglia bianca), oppure, come \u00e8 accaduto negli anni novanta e primi anni 2000, una per la classifica dell'Intergiro (maglia azzurra), traguardo volante posto di solito a met\u00e0 tappa allo scopo di rendere pi\u00f9 movimentata la corsa dalle prime battute. Quattro sono oggi le maglie caratteristiche del Giro d'Italia, indossate durante la gara dai leader delle diverse classifiche:\nUn corridore che guida pi\u00f9 di una classifica veste la maglia pi\u00f9 prestigiosa, mentre il secondo della classifica minore indossa la maglia subordinata. Vengono assegnati anche un Premio della Combattivit\u00e0 e altri premi speciali. Dal 1999 al vincitore viene consegnato il \"Trofeo senza fine\", composto da una barra di rame bombata, piegata a spirale, che si eleva dalla base in cerchi sempre pi\u00f9 ampi, sui quali sono incisi i nomi di tutti i vincitori.\nPercorso.\nIl percorso si snoda tra le regioni d'Italia su tappe in linea e a cronometro di pianura, media-montagna/collina e montagna (Alpi e Appennini).\nTipologie di tappa.\nPianeggianti e collinari.\nIl Giro \u00e8 composto anche da tappe pianeggianti o di media montagna, che molto spesso prevedono, salvo eccezioni di fughe arrivate o anticipi, arrivi in volata tra i velocisti presenti in corsa; tali frazioni erano prevalentemente considerate di \"trasferimento\" per la carovana del Giro, ma nel periodo recente gli organizzatori tendono a disegnare il percorso in modo pi\u00f9 diversificato, nel tentativo di aumentare spettacolo ed imprevisti per il gruppo.\nGeneralmente la tappa si svolge secondo uno schema preciso, adottato dalle squadre degli sprinter, che lasciano andar via una fuga, controllandone il vantaggio per poi riprenderla negli ultimi chilometri, organizzandosi in seguito in \"treni\" di corridori per lanciare la volata al velocista.\nMontagna.\nLe tappe in montagna sono la caratteristica principale e il fiore all'occhiello del Giro, sono contraddistinte da una pendenza media molto elevata (con punte che a volte superano il 20%), non sempre a scapito della lunghezza, che le rende diverse da quelle del Tour ed estremamente dure, tanto che mettono alla prova i migliori scalatori al mondo, quasi i soli che, per tradizione, riescono a vincere la \"Corsa Rosa\". Quasi sempre la corsa rosa affronta prima gli Appennini e infine le Alpi. Alle salite mitiche del Giro, prevalentemente dolomitiche e alpine, come ad esempio il Passo dello Stelvio, del Gavia e (dal 1990) del Mortirolo, negli ultimi anni, specialmente sotto la spinta del patron Zomegnan, si sono aggiunte nuove ascese come il Monte Zoncolan e l'Etna.\nSui colli lungo il percorso sono disposti i traguardi (divisi in quattro categorie di difficolt\u00e0) che assegnano punti per la maglia azzurra, indicante il miglior scalatore; inoltre ogni anno, al passo di maggior altitudine viene attribuito il titolo di \"Cima Coppi\", mentre alla salita ritenuta pi\u00f9 rappresentativa, dal 2004, viene assegnato il nome di \"Montagna Pantani\".\nCronometro.\nLe cronometro, tappe in cui i corridori partono alla distanza di pochi minuti gli uni dagli altri con lo scopo di realizzare il miglior tempo finale in solitaria, sono leggermente trascurate dalla \"Corsa Rosa\" in favore di tappe \"classiche\", tuttavia dall'edizione 1963 ne \u00e8 costantemente presente almeno una (spesso una sola quale prima tappa, o all'ultima tappa, in cui per\u00f2 si preferisce una passerella finale, o all'interno delle settimane di corsa). La cronosquadra, tappe a cronometro in cui partecipa l'intera squadra dei vari corridori, sono spesso bistrattate dal Giro, a differenza da quel che accade ad esempio al Tour de France, in cui le cronosquadre sono quasi sempre presenti. Tuttavia dal Giro 2006 al Giro 2015 c'\u00e8 sempre stata una cronosquadra, spesso quale prima tappa.\nInizio, fine, sconfinamenti.\nPer circa mezzo secolo il Giro \u00e8 iniziato e finito a Milano, citt\u00e0 dove ha sede la \"Gazzetta dello Sport\". Anche se con sporadiche eccezioni, questa \u00e8 stata la regola fino al 1960: da quell'anno, il luogo di partenza \u00e8 cambiato ogni volta. Per alcuni periodi (1965, 1966, 1968, 1970, 1973, 1975, 1981-1989) anche il luogo d'arrivo \u00e8 cambiato; dal 1990 \u00e8 stato ripristinato il tradizionale arrivo a Milano, con un circuito da ripetere pi\u00f9 volte che funge da passerella finale, o con cronometro individuali (nell'edizione 2012 e in quella del 2017 queste si sono rivelate decisive per ribaltare l'esito finale della classifica). Dal 2009 il tradizionale arrivo a Milano non \u00e8 stato sempre rispettato, infatti ci sono state pi\u00f9 edizioni che sono terminate in altre citt\u00e0 con passerelle finali o cronometro individuali.\nNell'edizione 2009, per commemorare il centenario della manifestazione, l'arrivo \u00e8 avvenuto a Roma. La capitale era gi\u00e0 stata luogo conclusivo del giro nel 1911 e nel 1950. Nelle edizioni 2010 e 2019 \u00e8 terminato a Verona, come gi\u00e0 avvenuto nelle edizioni 1981 e 1984. Il Giro d'Italia 2011 \u00e8 iniziato a Torino, prima capitale d'Italia, per commemorare le celebrazioni del 150\u00ba anniversario dell'Unit\u00e0 d'Italia. Nel 2013 e 2014 la corsa rosa \u00e8 finita rispettivamente a Brescia e Trieste. Pi\u00f9 volte la \"Corsa Rosa\" \u00e8 partita dalla Sicilia o dalla Sardegna (le pi\u00f9 recenti nel 2007, 2008, 2017 e 2020), o vi ha transitato. \nIl Giro si svolge prevalentemente in Italia, ma non di rado sono inserite partenze o conclusioni di tappa all'estero, specialmente nei paesi confinanti o prossimi come San Marino (1965, 1974), Francia (1973, 1998, 2002), Principato di Monaco (1966), Svizzera, Austria e Slovenia. Alcune tappe si sono svolte anche in Lussemburgo (1973), Germania Ovest (1973), Paesi Bassi (2002, 2010, 2016), Belgio (1973, 2002, 2006), Germania (2002), Grecia (1996), Danimarca (2012), Regno Unito (2014), Irlanda (2014), Israele (2018) e Ungheria (2022).\nNel 1973 il Giro ha attraversato in un'unica edizione ben sei paesi esteri (Belgio, Paesi Bassi, Germania Ovest, Lussemburgo, Francia e Svizzera) prima di rientrare in Italia.\nAlbo d'oro.\n\"Aggiornato all'edizione 2021.\""}
{"id": "2136", "revid": "2153148", "url": "https://it.wikipedia.org/wiki?curid=2136", "title": "Sistema aureo", "text": "Il sistema aureo \u00e8 un sistema monetario nel quale la base monetaria \u00e8 data da una quantit\u00e0 fissata d'oro.\nDescrizione.\nSi possono distinguere tre casi:\nNel caso una moneta sia convertibile in un'altra moneta, a sua volta convertibile in oro, si parla di \"gold exchange standard\".\nVantaggi.\nLa conseguenza di fissare il valore della moneta sulla quantit\u00e0 d'oro \u00e8 la presenza di cambi fissi tra monete. Il cambio tra monete dipende dal rapporto tra le quantit\u00e0 d'oro sottostante ciascuna moneta. Se per esempio un'unit\u00e0 della moneta A vale 0,1 grammi d'oro e un'unit\u00e0 della moneta B vale 1 grammo d'oro, per acquistare un'unit\u00e0 di moneta B occorrono 10 unit\u00e0 di moneta A. Il valore della moneta B \u00e8 quindi pari a 10 unit\u00e0 di moneta A.\nUn altro automatismo introdotto da questo standard riguarda l'inflazione. In un paese che abbia determinate risorse d'oro un'espansione economica si deve accompagnare ad una proporzionale deflazione, con il rischio di recessione. Questo \u00e8 avvenuto, in effetti in Gran Bretagna nel XIX secolo, dove il prezzo delle merci espresso in oro si \u00e8 dimezzato nell'arco di cento anni, anche se, invece che portare ad un indebolimento del paese, questo \u00e8 avvenuto quando questa nazione era indiscutibilmente la maggiore potenza mondiale.\nIl principale vantaggio nell'adozione del sistema consiste nella stabilit\u00e0 dei cambi.\nIl valore delle monete non dipende dalla domanda e dall'offerta delle stesse, ma dalla quantit\u00e0 di oro sottostante. Quindi salvo procedere a una svalutazione della moneta, generalmente sgradita a chi ha applicato il sistema aureo, in regime di sistema aureo le economie hanno potuto godere del vantaggio di cambi fissi, scelta questa che hanno fatto propria i paesi aderenti all'accordo di Bretton Woods e, dopo il superamento degli stessi, che \u00e8 riapparsa in Europa con l'introduzione del sistema monetario europeo e soprattutto dell'Euro.\nSvantaggi.\nAl vantaggio di disporre di cambi fissi, si contrappone l'importante problema di gestire i deficit commerciali, che si verificano quando un paese acquista da un altro beni e servizi in valore superiore al valore delle vendite.\nSono possibili due soluzioni.\nLa prima prevede il regolamento del deficit in oro. Il paese dal quale l'oro fuoriesce deve ridurre proporzionalmente la quantit\u00e0 di moneta, con conseguenti effetti deflattivi (diminuzione dei prezzi e dei salari). Ne deriva una contrazione della domanda di beni e servizi e quindi delle importazioni, nonch\u00e9 un aumento delle esportazioni stimolate dal calo dei costi di produzione e quindi dei prezzi. Al contrario il paese che riceve in pagamento l'oro aumenter\u00e0 la quantit\u00e0 di moneta, con effetti espansivi e inflazionistici. La maggiore domanda provocher\u00e0 maggiori importazioni e l'aumento dei prezzi ridurr\u00e0 le esportazioni.\nLe conseguenze deflattive su prezzi e salari rendono impopolare, in un regime democratico, questa soluzione, i cui effetti negativi in caso di deficit commerciale sono particolarmente gravosi per i ceti deboli della popolazione, che subiscono il calo dei salari e l'aumento dei prezzi dei beni importati.\nSi spiega cos\u00ec l'adozione, con gli accordi di Bretton Woods del 1944 della seconda soluzione, che prevede invece che i deficit commerciali vengano compensati con flussi di capitali provenienti dai paesi in surplus.\nUn altro svantaggio del sistema consiste nel costo di emissione della moneta. In una economia occorre far crescere, parallelamente alla crescita dell'economia, la quantit\u00e0 di moneta che in essa circola. Poich\u00e9 la base monetaria \u00e8 formata da oro, emettere nuova moneta significa dedicare una parte della ricchezza prodotta per acquistare l'oro. Nel caso in cui tale acquisto di oro con risorse pubbliche non avvenisse, l'offerta di moneta sarebbe insufficiente a soddisfare le esigenze del mercato creditizio. I tassi di interesse salirebbero, con effetto depressivo su consumi e investimenti.\nL'adozione dell'oro come base monetaria ha quindi elevati costi per la collettivit\u00e0, che ne rendono poco accettabile l'applicazione.\nUn altro svantaggio, correlato al precedente, consiste nelle possibili variazioni dell'offerta di moneta dipendenti non da scelte di chi emette moneta, ma dalla produzione di oro.\nLa scoperta di nuove miniere ha significato aumenti improvvisi, spesso con effetti inflativi, della quantit\u00e0 di moneta in circolazione in una data economia. Al contrario quando non venivano scoperte nuove miniere o quando per i pi\u00f9 diversi motivi l'oro non poteva giungere nei paesi che lo richiedevano, l'offerta di moneta non poteva aumentare adattandosi alle esigenze dell'economia reale, con effetti deflattivi.\nNella teoria economica, il sistema aureo fornisce un meccanismo automatico per controllare il disavanzo della bilancia degli scambi internazionali. Infatti, un paese che \u00e8 in deficit impoverisce le proprie riserve d'oro, dovendo ridurre la circolazione di denaro e, quindi, la domanda ed il livello dei prezzi; ovviamente, una riduzione dei prezzi \u00e8 la premessa per una ripresa delle esportazioni.\nStoria.\nIl sistema gold standard.\nLa prima nazione ad adottare questo sistema monetario fu la Gran Bretagna. A partire dal 1815 conserv\u00f2 uno standard bimetallico (oro e argento), ma l'oro in realt\u00e0 era sopravvalutato dalla Zecca, pertanto le monete d'oro, le famose \"ghinee\" che portavano il nome della regione africana (Guinea) da cui proveniva il metallo, rimpiazzarono largamente quelle d'argento nell'uso. Durante le guerre napoleoniche, la Banca d'Inghilterra, con l'autorizzazione del governo, sospese il pagamento, cio\u00e8 si rifiut\u00f2 di pagare oro e argento in cambio delle proprie banconote. Il Paese non aveva pi\u00f9 alcuno standard monetario, aveva una cartamoneta inconvertibile, ovvero un corso forzoso.\nDopo le guerre il governo decise di ritornare ad uno standard metallico, ma scelse l'oro, lo standard \"de facto\" del Settecento, invece dell'argento, nonostante la moneta fosse ancora chiamata sterlina (da \"pound of sterling silver\"). L'unit\u00e0 di conto fu la sovrana o sterlina d'oro, definita come 113,0016 grani (7.32 grammi) di oro fino (puro).\nSecondo le disposizione della legge parlamentare istitutrice di questo gold standard dovevano essere osservate tre condizioni:\nCi\u00f2 significava che l'oro serviva da base ultima o riserva dell'intera provvista monetaria della nazione. Le quantit\u00e0 di oro che la Banca d'Inghilterra custodiva nei suoi forzieri determinava la quantit\u00e0 di credito che essa poteva accordare sotto forma di banconote e depositi.\nDi conseguenza il movimento di entrata e uscita dell'oro del paese, in funzione della bilancia dei pagamenti, determinava fluttuazioni nella riserva totale di moneta, che a sua volta causava delle oscillazioni nella dinamica dei prezzi. Quando i flussi aurei internazionali erano limitati o quando i flussi di entrata pareggiavano quelli in uscita, come avveniva di solito, i prezzi tendevano a mantenersi stabili. Ma ingenti afflussi di oro, come quelli che si verificarono dopo le scoperte di giacimenti auriferi in California e in Australia nel 1849-51, potevano causare inflazione, mentre improvvisi prelevamenti, quali occorsero periodicamente nel XIX secolo, causavano panici monetari.\nPer i primi tre quarti del XIX secolo la maggior parte degli altri paesi adott\u00f2 uno standard argenteo o bimetallico. Alcuni paesi non ebbero alcuno standard metallico, tuttavia a causa della posizione di preminenza della Gran Bretagna nel commercio mondiale, quasi tutti i paesi furono coinvolti dalle sue fluttuazioni economiche.\nLa prima nazione dopo la Gran Bretagna ad adottare ufficialmente il gold standard fu il nuovo impero tedesco. Approfittando della vittoria sulla Francia nella guerra franco-prussiana, Bismarck, il cancelliere tedesco, estorse alla nazione sconfitta un'indennit\u00e0 di 5 miliardi di franchi, una somma che non aveva precedenti nella storia. Sulla base di questa fortuna inaspettata il governo adott\u00f2 una nuova unit\u00e0 di conto, il marco aureo, e istitu\u00ec la Reichsbank come banca centrale e unica agenzia di emissione. Dato che il peso della Germania nel commercio internazionale era in crescita, altri paesi aderirono al movimento verso il gold standard.\nNegli Stati Uniti, invece, prima della guerra civile vigeva tecnicamente uno standard bimetallico. Durante la guerra sia il Nord che il Sud emisero moneta inconvertibile. Le emissioni della Confederazione, naturalmente, persero in seguito ogni valore, ma i greenbacks del nord continuarono a circolare anche se sotto la pari rispetto all'oro. Il Gold standard fu legalmente adottato dal Congresso non prima del 1900.\nDopo la crisi del bimetallismo nel 1871, il sistema aureo venne progressivamente adottato nell'ultimo quarto del secolo da Germania (1871), Belgio (1873), Svizzera (1873), Scandinavia (1874), Danimarca (1875), Norvegia (1875), Svezia (1875), Paesi Bassi (1875), Francia (1876), Spagna (1876), Austria (1879), Italia (1883), Russia (1893), Giappone (1897), India (1898) e USA (1900). Se nel 1868 gli unici paesi ad avere il gold standard erano il Regno Unito e i suoi dominion e colonie come il Canada e l'Australia (ad esse vanno aggiunti i paesi sotto la forte influenza inglese, come il regno di Portogallo, l'impero del Brasile, il chedivato d'Egitto e il Cile), i soli paesi a rimanerne ancora fuori nell'ultimo quarto del secolo furono la Cina, El Salvador, la Persia, Honduras e Guatemala.\nIl gold standard.\nNel 1914, con l'inizio della Prima guerra mondiale, la piena convertibilit\u00e0 del denaro in oro venne abbandonata, ad eccezione degli Stati Uniti, rimanendo, invece, coperta solo una frazione del circolante. La riduzione della riserva aurea al di sotto del limite legale consent\u00ec infatti un incremento della base monetaria per finanziare la spesa militare.\nLa spesa bellica fu finanziata senza un aggravio del prelievo fiscale, ma applicando dazi, abbandonando cos\u00ec la politica liberoscambista, e tramite un incremento dell'emissione di moneta e titoli di Stato, si verificarono fenomeni di iperinflazione e un aumento del debito pubblico. La crescita interna era sostenuta da un circuito finanziario Stato-industria militare, con la mediazione delle banche: la banca centrale aumentava l'offerta di moneta allo Stato contro l'emissione di titoli di debito, acquistati poi dalle banche. Lo Stato trasferiva gran parte della nuova moneta all'industria militare, della quale era il principale cliente, e l'industria militare reinvestiva consistenti profitti nell'acquisto di titoli di debito pubblico dalle banche nazionali, chiudendo il circuito vizioso.\nNel 1924 la convertibilit\u00e0 fu ristabilita in Germania grazie al Piano Dawes e nel 1925 in Gran Bretagna, ma con la depressione del 1929, in seguito ad una politica tariffaria restrittiva e alla caduta degli scambi internazionali, a partire dal 1931 i Paesi decisero di sospendere il Gold standard.\nIl sistema di gold exchange standard.\nIl \"gold standard\" fu sostituito con il \"gold exchange standard\" dagli accordi di Bretton Woods del 1944, i quali durarono fino al 15 agosto 1971 con lo Smithsonian Agreement, quando gli USA abolirono la convertibilit\u00e0 del dollaro in oro, decretando di fatto la morte del sistema aureo e la nascita del sistema fluttuante dei cambi flessibili creato dagli stessi USA."}
{"id": "2137", "revid": "1305772", "url": "https://it.wikipedia.org/wiki?curid=2137", "title": "Gallio", "text": ""}
{"id": "2138", "revid": "290948", "url": "https://it.wikipedia.org/wiki?curid=2138", "title": "Germanio", "text": "Il germanio \u00e8 l'elemento chimico di numero atomico 32 e il suo simbolo \u00e8 Ge. \u00c8 un semimetallo lucido, duro, bianco-argenteo dal comportamento chimico simile a quello dello stagno; come esso, forma un gran numero di composti organometallici. In passato fu largamente usato per la fabbricazione di transistor, grazie alle sue propriet\u00e0 di semiconduttore.\nCaratteristiche.\nIl germanio ha un aspetto metallico lucido, ha la stessa struttura cristallina del diamante ed \u00e8 un semiconduttore. Allo stato puro il germanio \u00e8 cristallino, fragile e mantiene il suo aspetto lustro se esposto all'aria a temperatura ambiente. Tecniche di raffinamento a zona hanno permesso la creazione di germanio cristallino per semiconduttori con solo una parte di impurit\u00e0 su 10 milioni.\nStoria.\nNel 1871 il germanio (dal latino \"Germania\") fu uno degli elementi di cui Dmitrij Mendeleev predisse l'esistenza; poich\u00e9 nella sua tavola periodica la casella dell'analogo del silicio era vuota, egli predisse che si sarebbe trovato un nuovo elemento che in via provvisoria battezz\u00f2 \"ekasilicio\". L'elemento in questione fu pi\u00f9 tardi scoperto da Clemens Winkler nel 1886. Questa scoperta fu un'importante conferma dell'idea di Mendeleev della periodicit\u00e0 degli elementi.\nLo sviluppo del transistor al germanio apr\u00ec la porta a tantissime applicazioni dell'elettronica allo stato solido: dal 1950 fino al 1970 circa il mercato del germanio per semiconduttori crebbe costantemente. Durante gli anni settanta venne gradualmente sostituito dal silicio, le cui prestazioni come semiconduttore sono superiori anche se richiede cristalli molto pi\u00f9 puri, che non potevano essere fabbricati facilmente nei primi anni del dopoguerra. Nel frattempo aument\u00f2 moltissimo la domanda di germanio per fibre ottiche per reti di comunicazioni, per sistemi di visione notturna agli infrarossi e catalizzatori per reazioni di polimerizzazione; questi tre usi hanno rappresentato l'85% del consumo mondiale di germanio nel 2000.\nApplicazioni.\nDiversamente dalla maggior parte dei semiconduttori, il germanio ha un piccolo intervallo di banda proibita, cosa che gli permette di rispondere in modo efficiente anche alla luce infrarossa. Viene quindi usato nella spettroscopia infrarossa e in altri equipaggiamenti ottici che necessitano di rivelatori di infrarossi estremamente sensibili. Le pi\u00f9 notevoli caratteristiche fisiche dell'ossido di germanio (GeO2) sono il suo elevato indice di rifrazione e la sua bassa dispersione ottica, che lo rendono specialmente utile nelle lenti degli obiettivi grandangolari delle macchine fotografiche, in microscopia e per il nucleo centrale (\"core\") delle fibre ottiche.\nI transistor al germanio sono ancora utilizzati nella costruzione di alcuni effetti a pedale per chitarra elettrica (principalmente riconducibili alla categoria dei Fuzz) dai musicisti che vogliono ricreare il carattere autentico di certe sonorit\u00e0 tipiche del rock degli anni sessanta e settanta.\nLa lega germaniuro di silicio (SiGe) sta diventando rapidamente un importante materiale semiconduttore per l'uso in circuiti integrati ad alta velocit\u00e0: i circuiti integrati basati su giunzioni Si-SiGe possono essere molto pi\u00f9 veloci di quelli che usano solo silicio. Un'applicazione attuale del germanio \u00e8 nell'ambito delle memorie a cambiamento di fase, come elemento della lega GeSbTe.\nAltri usi:\nAlcuni composti del germanio hanno bassa tossicit\u00e0 per i mammiferi e molto alta per certi batteri: perci\u00f2 sono stati creati medicinali basati su questi composti.\nIsotopi.\nIl germanio \u00e8 presente in natura in cinque isotopi: 70Ge, 72Ge, 73Ge, 74Ge, 76Ge. Di questi, il 76Ge \u00e8 debolissimamente radioattivo: decade per doppio decadimento beta e ha una emivita di anni. Il 74Ge \u00e8 l'isotopo pi\u00f9 comune con un'abbondanza relativa del 36% circa; il meno comune invece \u00e8 il 76Ge con il 7%. Quando l'isotopo 72Ge viene bombardato con particelle alfa, genera nuclei stabili di 77Se emettendo elettroni ad alta energia nel processo. Per questo motivo si usa insieme al radon nelle batterie nucleari.\nSono stati sintetizzati almeno 27 radioisotopi con numeri di massa che vanno da 58 a 89. Il pi\u00f9 stabile \u00e8 il 68Ge che decade per cattura elettronica e ha una emivita di 270,95 giorni. Il meno stabile \u00e8 il 60Ge con emivita di . Anche se la maggior parte degli isotopi del germanio decade per decadimento beta, il 61Ge e il 64Ge decadono per emissione di un positrone, e gli isotopi dal 84Ge al 87Ge hanno anche cammini di decadimento attraverso decadimento beta ed emissione di neutrone ritardata \u03b2\u2212.\nDisponibilit\u00e0.\nIl germanio si trova nell'argirodite (solfuro di germanio e argento), nel carbone, nella germanite, in minerali di zinco e in altri minerali ancora.\nIl germanio si ricava commercialmente dalla polvere di lavorazione dei minerali di zinco e dai sottoprodotti di combustione di certi tipi di carbone. Una grande riserva di germanio \u00e8 costituita dalle miniere di carbone.\nLo si pu\u00f2 estrarre anche da altri minerali per distillazione frazionata del suo tetracloruro volatile. Questa tecnica permette la produzione di germanio ultrapuro. Nel 1997 il costo commerciale del germanio \u00e8 stato di 3 dollari al grammo. Nel 2000 il prezzo del germanio era 1,15 dollari al grammo (o di 1\u00a0150 dollari per chilogrammo)."}
{"id": "2139", "revid": "120036481", "url": "https://it.wikipedia.org/wiki?curid=2139", "title": "Gadolinio", "text": "Il gadolinio \u00e8 l'elemento chimico di numero atomico 64 e il suo simbolo \u00e8 Gd.\nCaratteristiche.\nIl gadolinio \u00e8 un metallo delle terre rare ha aspetto bianco-argenteo, \u00e8 duttile e malleabile. Cristallizza a temperatura ambiente in una forma \u03b1 esagonale compatta; scaldato a si trasforma in una forma cristallina \u03b2 cubica a corpo centrato.\nA differenza degli altri lantanoidi, il gadolinio \u00e8 relativamente stabile all'aria, purch\u00e9 secca. In presenza di umidit\u00e0, si copre rapidamente del proprio ossido che, scrostandosi, espone all'attacco nuove superfici di metallo vivo. Reagisce lentamente con l'acqua e si scioglie negli acidi diluiti.\nIl gadolinio ha la sezione d'urto verso la cattura di neutroni termici pi\u00f9 alta di qualsiasi materiale noto (49\u00a0000\u00a0barn), ma ha anche un'elevata velocit\u00e0 di esaurimento che ne limita l'utilit\u00e0 come materiale di fabbricazione delle barre di controllo dei reattori nucleari.\nIl gadolinio \u00e8 ferromagnetico sotto 19,3 \u00b0C (la pi\u00f9 alta temperatura di Curie tra i lantanidi ferromagnetici).\nApplicazioni.\nIl gadolinio viene usato per produrre granati all'ittrio-gadolinio, utilizzati nei dispositivi a microonde; sali di gadolinio sono impiegati anche per produrre fosfori per i televisori a colori.\nLo ione Gd3+ \u00e8 paramagnetico, perch\u00e9 ha 7 elettroni spaiati nell'orbitale 4f (il che rende conto della sensazionale stabilit\u00e0 dello ione), \u00e8 quindi usato in soluzione, complessato da leganti ciclici poliamminopolicarbossilici, come mezzo di contrasto intravenoso nell'imaging a risonanza magnetica a scopo diagnostico.\nIl gadolinio viene inoltre usato per la produzione di compact disc e di dispositivi di memoria per computer. Trova infine impiego anche in sistemi di spegnimento di emergenza in reattori nucleari, in special modo in reattori di tipo CANDU, per la sua elevata sezione di cattura dei neutroni termici.\nIl gadolinio possiede insolite propriet\u00e0 metallurgiche; per semplice addizione dell'1% di gadolinio al ferro, al cromo ed alle loro leghe ne migliora la lavorabilit\u00e0 e la resistenza alle alte temperature ed all'ossidazione.\nL'elevato momento magnetico del gadolinio e la sua bassa temperatura di Curie, vicina alla temperatura ambiente, rende il gadolinio idoneo alla realizzazione di sensori magnetici di temperatura.\nStoria.\nNel 1880, il chimico svizzero Jean Charles Galissard de Marignac osserv\u00f2 le linee spettrali del gadolinio in campioni di didimio e di gadolinite. Fu poi il francese Paul \u00c9mile Lecoq de Boisbaudran a separare la gadolinia (ovvero l'ossido di gadolinio(III)) dall'ittria di Mosander nel 1886. L'elemento puro \u00e8 stato isolato nel 1904 da Georges Urbain e H. Lacombe.\nCome il minerale gadolinite, il gadolinio deve il suo nome al chimico e geologo finlandese Johan Gadolin.\nRuolo biologico.\nIl gadolinio non ha alcun ruolo biologico noto.\nBiochimica del gadolinio.\nCome ione Gd3+, il gadolinio \u00e8 un acido di Lewis duro e ennacoordinato, caratteristica che lo rende eccezionalmente affine a basi come H2O ed OH\u2212. La prima rende conto della difficolt\u00e0 di lavorazione metallorganica dello ione in soluzione, la seconda della sua tossicit\u00e0: a pH fisiologico e in presenza di fosfati liberi, precipita come idrossido (gelatinoso incolore) e come fosfato (bianco polveroso). I complessi carichi vengono eliminati con le urine, e non attraversano la barriera ematoencefalica integra, ma solo se \u00e8 interrotta o alterata nella sua permeabilit\u00e0 (lesioni neoplastiche, demielinizzazioni recenti, flogosi); anche per questo sono utilizzati come mezzo di contrasto in risonanza magnetica.\nMezzo di contrasto per MRI.\nLa presenza di un centro paramagnetico influenza i tempi di riallineamento del vettore magnetizzazione dei protoni dell'acqua, la cui risonanza \u00e8 misurata nella MR a scopo diagnostico. Dal momento che le lesioni neoplastiche sono pi\u00f9 ricche di acqua rispetto alle zone circostanti e che il mezzo di contrasto tende a stabilirvisi, qui \u00e8 generato un segnale pi\u00f9 intenso rispetto al tessuto sano.Sono molti i fattori che influenzano l'efficacia del mezzo di contrasto; essi cambiano la loro influenza sulla relassivit\u00e0 dei protoni a seconda della posizione del protone stesso rispetto al centro paramagnetico (sfera interna o coordinazione diretta; sfera esterna o interazioni non covalenti). Ne ricordiamo due: la distanza protone-Gd (pi\u00f9 breve \u00e8 la distanza e pi\u00f9 velocemente il vettore magnetizzazione si riorienter\u00e0), il tempo di vita dell'acqua legata (pi\u00f9 protoni subiscono l'influenza diretta del Gd, pi\u00f9 saranno i vettori riorientati rapidamente).\nPer questo sono stati messi a punto leganti azamacrociclici poliamminopolicarbossilici che, con una cinetica lentissima, riescono a complessare 8 dei 9 siti di coordinazione dello ione. Portano per\u00f2 problemi di ingombro sterico, rendendo talvolta difficilmente accessibile l'unica molecola d'acqua di coordinazione. Il capostipite \u00e8 il DOTA (come sale megluminico dell'acido gadoterico), con i suoi derivati liposomiali, come il DOTA.DSA, che hanno una funzione con una doppia coda lipofila, simile a quella dei fosfolipidi.\nUn altro tipo di leganti utilizzati sono il DTPA (acido dietilen-triamino-pentacetico o acido pentetico) a formare il Gd-DTPA (sale dimegluminico dell'acido gadopentetico). Dal DTPA si giunge ai suoi derivati, come il MS-325, contenenti una struttura lipofila.\nDisponibilit\u00e0.\nIl gadolinio in natura non si trova allo stato nativo, ma solo combinato in minerali quali la gadolinite, la monazite e la bastnasite.\nViene preparato per scambio ionico ed estrazione in solvente, oppure per riduzione del suo fluoruro anidro con calcio metallico.\nLa produzione annuale di Gadolinio \u00e8 di circa 400 tonnellate, concentrata soprattutto in Cina, Stati Uniti, Brasile, Sri Lanka, India e Australia con riserve ritenute di poco maggiori a un milione di tonnellate. \nComposti.\nTra i composti del gadolinio si annoverano:\nIsotopi.\nIl gadolinio in natura si presenta come una miscela di 5 isotopi stabili, 154Gd, 155Gd, 156Gd, 157Gd, 158Gd, e di due radioattivi, 152Gd e 160Gd. 158Gd \u00e8 il pi\u00f9 abbondante (24,84%).\nDel gadolinio sono stati individuati 30 isotopi radioattivi, di cui il pi\u00f9 stabile \u00e8 160Gd (con un'emivita di anni), 152Gd anni) e 150Gd anni). Tutti gli altri hanno emivite inferiori a 74,7 anni e la maggior parte di essi inferiore a 24,6 secondi. Sono inoltre noti 4 metastati, i cui pi\u00f9 stabili sono 143mGd (emivita: 110 secondi), 145mGd (85 secondi) e 141mGd (24,5 secondi).\nLa principale modalit\u00e0 di decadimento per gli isotopi pi\u00f9 leggeri di 158Gd \u00e8 la cattura elettronica con conversione in isotopi dell'europio; per quelli pi\u00f9 pesanti \u00e8 il decadimento beta con conversione in isotopi del terbio.\nPrecauzioni.\nAnalogamente agli altri lantanidi, i composti del gadolinio sono considerati a tossicit\u00e0 medio-bassa, bench\u00e9 la loro tossicit\u00e0 non sia stata ancora studiata in dettaglio. I sali di gadolinio sono irritanti della cute e delle mucose. Per la sua tossicit\u00e0, quando \u00e8 usato come mezzo di contrasto paramagnetico in risonanza magnetica, viene legato a un composto chelante.\nNel 2007 i produttori di mezzi di contrasto a base di gadolinio hanno reso noto al personale sanitario importanti revisioni riguardanti la prescrizione di questi prodotti apportate dalla Food and Drug Administration per l'impiego nella risonanza magnetica per immagini (MRI): segnalazioni successiva al loro utilizzo hanno mostrato che l'uso di questi agenti aumenta, fino al 4% e a prescindere da sesso, razza o et\u00e0, il rischio di sviluppare una grave condizione medica, chiamata fibrosi nefrogenica sistemica nei pazienti con insufficienza renale grave, acuta o cronica (velocit\u00e0 di filtrazione glomerulare /) e nei pazienti con disfunzione renale dovuta a sindrome epato-renale nel periodo perioperatorio del trapianto di fegato.\nLa fibrosi nefrogenica sistemica conduce ad eccessiva formazione di tessuto connettivo a livello della cute e degli organi interni, \u00e8 una malattia progressiva e pu\u00f2 essere debilitante, con esito talora fatale.\nNel 2010 l'FDA, avendo ricevuto la segnalazione di pi\u00f9 di 250 casi di fibrosi nefrogenica sistemica dopo somministrazione dei mezzi di contrasto basati sul gadolinio, ha vietato l'uso di tre tipi di agenti a base di gadolinio (Magnevist, Omniscan e Optimark) nell'ambito di malattie renali..\nAnche l'Agenzia italiana del farmaco, al pari della Food and Drug Administration statunitense, segnala fibrosi nefrogenica dopo somministrazione di gadolinio."}
{"id": "2142", "revid": "3732", "url": "https://it.wikipedia.org/wiki?curid=2142", "title": "Giornalismo", "text": "Il giornalismo \u00e8 l'insieme delle attivit\u00e0 e delle tecniche (redazione, pubblicazione, diffusione, ecc.) volte a reperire, diffondere e commentare notizie tramite ogni mezzo di pubblicazione. \nIn senso lato, comprende le attivit\u00e0 del giornalista e del fotoreporter, ma anche di altre figure professionali; ad esempio, sul versante del giornalismo televisivo e radiofonico, quelle del teleoperatore, del tecnico del suono e del montatore (vale a dire l'addetto al montaggio dei servizi giornalistici).\nStoria.\nOrigini.\nSe il termine \"giornalismo\" \u00e8 relativamente moderno, la sua storia \u00e8 molto antica e si innesta con quella della stampa, da quando cio\u00e8 lo \"stampatore\" Johann Gutenberg perfezion\u00f2 la tecnica di riproduzione di testi attraverso l'uso di caratteri mobili, rendendo cos\u00ec possibile l'abbassamento dei prezzi del libro, oggetto fino a quel momento riservato ad ambienti molto ristretti. I lontani antenati dei giornali, noti in Francia come \"canards\" (dal francese anatre, indicavano cio\u00e8 il pettegolezzo), iniziano a circolare tra commercianti e banchieri nella seconda met\u00e0 del Duecento e hanno una forte espansione nella prima met\u00e0 del Settecento: si tratta di fogli a numero variabile di pagine che raccolgono notizie di argomenti vari, spesso di carattere miracoloso o catastrofico.\nLibert\u00e0 di stampa.\nNel corso del tempo, e in particolare nella seconda met\u00e0 del XX secolo, il giornalismo \u2013 e con esso la libert\u00e0 di stampa \u2013 \u00e8 stato al centro di importanti battaglie: il presupposto di partenza era che un'editoria libera da ogni condizionamento possa garantire una societ\u00e0 e un convivere civile migliori. Per queste ragioni il giornalismo \u00e8 definito anche il Quarto potere (dopo quelli legislativo, esecutivo e giudiziario).\nDefinizione.\nI mezzi d'informazione utilizzati dal giornalismo sono molteplici: dai giornali ai mezzi di comunicazione di massa elettronici, quali la radio, la televisione e la rete internet. Il giornalismo \u00e8 spesso definito il Quarto potere (dopo quelli legislativo, esecutivo e giudiziario), per l'importanza che in uno Stato democratico dovrebbe rivestire e per gli interessi che coinvolge e contrasta, nonch\u00e9 la capacit\u00e0 di condizionare l'opinione pubblica.\nItalia.\nNon esistendo una definizione legale di giornalismo, anche in virt\u00f9 della libert\u00e0 di stampa garantita costituzionalmente, non esiste una fonte primaria normativa a cui riferirsi. La Corte di Cassazione, nella sentenza 20 febbraio 1995, n. 1827 ha tuttavia fornito una generale definizione di giornalismo:\nIl pubblico \u00e8 pertanto un termine di riferimento fondamentale per la professione giornalistica: una notizia viene scritta affinch\u00e9 possa essere \"resa pubblica\".\nSecondo la giurisprudenza della Corte costituzionale, il giornalista \u00e8 tenuto ad assicurare ai cittadini un'informazione:\nPer quanto concerne la figura del giornalista, l'Ordine dei giornalisti e la FIEG riconoscono l'articolo 1 della legge istitutiva dell'ordine, che afferma:\nDimensione etica.\nAlcuni codici etici giornalistici, in particolare quello del Consiglio d'Europa, includono anche una preoccupazione per i riferimenti discriminatori nelle notizie basati su razza, religione, orientamento sessuale e disabilit\u00e0 fisiche o mentali. L'Assemblea parlamentare del Consiglio d'Europa ha approvato nel 1993 la \u00abRisoluzione 1003\u00bb sull'etica del giornalismo che raccomanda ai giornalisti di rispettare la presunzione di innocenza, in particolare nei casi ancora \"sub judice\".\nSegreto professionale.\nEuropa.\nIl segreto sulla fonte fiduciaria \u00e8 salvaguardato dalla Convenzione europea per la salvaguardia dei diritti dell'uomo e delle libert\u00e0 fondamentali. L'articolo 10 (\u00abLibert\u00e0 di espressione\u00bb) tutela espressamente le fonti dei giornalisti, stabilendo il diritto a \"ricevere\" notizie:\nLa Corte europea dei diritti dell'uomo ha ulteriormente rafforzato la tutela delle fonti di carattere fiduciario. Interpretando estensivamente l'art. 10, ha stabilito che tale norma comprenda anche la tutela delle fonti giornalistiche, in virt\u00f9 dello stretto legame tra diritto di informare e diritto di cercare notizie. Grazie a questa interpretazione estensiva, l'art. 11 della Convenzione garantisce sia il diritto di un individuo alla libert\u00e0 di espressione sia il diritto della collettivit\u00e0 a ricevere informazioni. In tal modo i giudici sopranazionali hanno previsto una tutela pi\u00f9 ampia rispetto a quella offerta da ordinamenti giuridici nazionali, tra cui quello italiano, che garantiscono un diritto attivo a fare informazioni, ma non uno passivo a riceverle.\nDue sentenze della Corte europea hanno fatto giurisprudenza in materia. Sono le sentenze Goodwin (27 marzo 1996, Goodwin c. Regno Unito) e Roemen (25 febbraio 2003, Roemen e Schmit c. Lussemburgo, Procedimento n. 51772/99). In esse la Corte ha affermato che il diritto alla protezione delle fonti giornalistiche \u00e8 da considerarsi strettamente connesso al diritto di \"ricevere\" notizie. Inoltre ha stabilito l'illegittimit\u00e0 delle perquisizioni negli uffici e nelle abitazioni dei giornalisti, nonch\u00e9 negli studi dei loro avvocati, volte alla ricerca delle fonti confidenziali. Se tale protezione non esistesse, cio\u00e8 se le fonti confidenziali sapessero che un giudice pu\u00f2 ordinare al giornalista di rivelare il loro nome, sarebbero dissuasi dal fornire notizie. Ma ci\u00f2 sarebbe a detrimento della completezza dell'informazione e, in definitiva, della stessa libert\u00e0 di stampa.\nItalia.\nLa legge istitutiva dell'Ordine impone al giornalista l'obbligo di tutelare la segretezza delle fonti:\nLa violazione del segreto comporta una sanzione disciplinare (articolo 48 della legge n. 69/1963).\nI giornalisti italiani devono rifiutarsi di fornire i nomi delle persone dalle quali hanno avuto notizie di carattere fiduciario anche di fronte ai giudici. L'obbligo della segretezza della fonte pu\u00f2 essere rimosso soltanto nel caso in cui la rivelazione della fonte si riveli indispensabile ai fini della prova del reato. In questo caso il giudice (mai un pubblico ministero) ordina al giornalista di indicare la fonte delle sue informazioni (articolo 200 del Codice di procedura penale). Solo il giornalista professionista ha la facolt\u00e0 di opporre al giudice il segreto sulle proprie fonti. I pubblicisti e i praticanti, invece, sono sempre tenuti a rispondere ai giudici sul segreto professionale.\nStati Uniti d'America.\nIl sistema giudiziario di ogni Stato degli Stati Uniti tendeva a proteggere i giornalisti e rispettare il loro diritto assoluto a mantenere riservate le loro fonti; tuttavia, oltre al privilegio dell'esecutivo, anche il segreto professionale del giornalista negli anni Settanta \u00e8 stato dichiarato recessivo rispetto all'intimazione del giudice statunitense detta \"sub poena ad testificandum\". Avvenne nel 1972, quando un \"reporter\" del New York Times - che aveva coperto mediaticamente il movimento \"Black Panthers\" in California - ebbe dal giudice la richiesta di rivelare le informazioni che aveva sul movimento, che all'epoca era considerato terrorista: portato alla Corte Suprema degli Stati Uniti, il caso \"Branzburg vs Hayes\" fu deciso stabilendo che i giornalisti non possono far valere il segreto delle fonti davanti alla giustizia federale.\nLa sentenza influenz\u00f2 anche, decenni dopo, il giudizio reso su Judith Miller del New York Times nel caso Plame-Wilson: dopo che Miller rivel\u00f2 in uno dei suoi articoli l'identit\u00e0 dell'agente della CIA Valerie Plame (gli agenti della CIA devono rimanere completamente anonimi), Miller ha rifiutato di dire quale fosse la fonte governativa che le aveva rivelato il nome dell'agente; incarcerata il 6 luglio 2005, fu rilasciata dal carcere tre mesi e mezzo dopo che la fonte (Lewis Libby, capo dello staff del vicepresidente americano Dick Cheney) aveva revocato la clausola di riservatezza cui aveva vincolato la sua rivelazione."}
{"id": "2145", "revid": "425388", "url": "https://it.wikipedia.org/wiki?curid=2145", "title": "Georges Simenon", "text": "Tra i pi\u00f9 prolifici scrittori del XX secolo, Simenon era in grado di produrre fino a ottanta pagine al giorno.\nA lui si devono centinaia di romanzi e racconti, molti dei quali pubblicati sotto diversi pseudonimi.\nLa tiratura complessiva delle sue opere, tradotte in oltre cinquanta lingue e pubblicate in pi\u00f9 di quaranta Paesi, supera i settecento milioni di copie.\nSecondo l\"'Index Translationum\", un database dell'UNESCO che raccoglie tutti i titoli tradotti nei Paesi membri, Georges Simenon \u00e8 il diciassettesimo autore pi\u00f9 tradotto di sempre e il terzo di lingua francese dopo Jules Verne e Alexandre Dumas (padre).\nNonostante la sua opera abbia intrecciato diversi generi e sottogeneri letterari, dal romanzo popolare al romanzo d'appendice passando dal noir e dal romanzo psicologico, Simenon \u00e8 noto soprattutto per essere l'ideatore del commissario Maigret, protagonista di racconti e romanzi polizieschi.\nSimenon inizi\u00f2 la sua carriera di scrittore a poco meno di sedici anni, a Liegi, come giornalista nella sua citt\u00e0 natale.\nNegli anni venti, trasferitosi a Parigi, divenne un prolifico autore di narrativa popolare.\nNegli anni trenta raggiunse la fama grazie al personaggio del commissario Maigret, i cui racconti e romanzi furono i primi a essere pubblicati con il suo vero nome; sino ad allora infatti, Simenon aveva pubblicato opere sotto pseudonimo, usandone decine: il pi\u00f9 ricorrente era \"Georges Sim\".\nFu quella la svolta nella carriera letteraria di Simenon che, fino agli anni settanta, produsse un considerevole numero di romanzi (gialli e no) che lo rendono uno degli autori pi\u00f9 tradotti e pi\u00f9 letti del XX secolo.\nNonostante l'enorme successo commerciale, la critica letteraria \u00e8 sempre stata indecisa riguardo a una sua possibile classificazione, tanto che, bench\u00e9 la produzione poliziesca di Simenon riguardi una parte relativamente minoritaria della sua opera, egli \u00e8 ricordato per lo pi\u00f9 come un prolifico autore di romanzi gialli.\nLo stile di scrittura di Simenon \u00e8 caratterizzato, nonostante il vocabolario scarno e la rinuncia a qualsiasi finezza letteraria, da atmosfere molto dense.\nIl suo lavoro arriva, nelle sue stesse parole, dal \"popolo nudo\", dall'uomo che viene alla luce dietro tutte le possibili maschere.\nLa storia di Simenon \u00e8 ripercorribile sia nelle sue opere di finzione sia nei diversi romanzi autobiografici.\nLa sua vita privata era instabile: a parte i suoi due matrimoni Simenon ebbe numerose relazioni.\nNel corso della sua vita cambi\u00f2 trentatr\u00e9 residenze, tra Belgio, Francia, Canada, Stati Uniti e Svizzera.\nBiografia.\nSimenon nasce a Liegi, in rue L\u00e9opold, venerd\u00ec 13 febbraio 1903, da Henriette Br\u00fcll, una casalinga di estrazione borghese, e D\u00e9sir\u00e9 Simenon, un contabile. All'anagrafe locale venne registrato come se fosse nato il giorno prima, gioved\u00ec 12 febbraio, perch\u00e9 il giorno venerd\u00ec 13 era considerato di cattivo auspicio dalla madre, che implor\u00f2 il marito di fare una falsa dichiarazione per non mettere il bambino sotto il segno della sventura. Nonostante questo superstizioso incidente, l'arrivo di questo primo figlio riempie i genitori e specialmente il padre di gioia.\nGeorges da bambino non gode di ottima salute e proprio la cagionevole salute del piccolo \u00e8 uno dei numerosi motivi di scontro tra le famiglie, o meglio i \"clan\", Simenon e Br\u00fcll: l'autore belga ricorder\u00e0 in numerose interviste e in diversi romanzi autobiografici il suo rapporto con i genitori e le rispettive famiglie di origine, venerando e forse mitizzando il padre D\u00e9sir\u00e9 e i Simenon e sottolineando, se mai ce ne fosse stato bisogno, il suo difficilissimo rapporto con Henriette, una madre \"morbosamente emotiva, ma insensibile alle emozioni degli altri\".\nGeorges Simenon frequenta con ottimi risultati vari istituti scolastici retti dai Fratelli delle Scuole Cristiane. In quegli anni adolescenziali, fatti di nuove esperienze, Simenon si ribella alle restrizioni imposte dai religiosi e sin da allora comincia il suo graduale allontanamento dalla Chiesa cattolica e dalla religione. \u00c8 attratto dalla lettura fin da ragazzo, in particolar modo dalle opere dei Dumas (padre e figlio), di Dickens, Balzac, Stendhal, Conrad e Stevenson, e dai testi classici. Nel 1919 entra come cronista alla \"Gazette de Li\u00e8ge\", dove rimane per oltre tre anni firmando con lo pseudonimo di Georges Sim. Contemporaneamente collabora con altre riviste e all'et\u00e0 di diciotto anni pubblica il suo primo romanzo.\nDopo la morte del padre, nel 1922, si trasferisce a Parigi, dove inizia a scrivere utilizzando vari pseudonimi; gi\u00e0 nel 1923 collabora con una serie di riviste (almeno 14) pubblicando racconti settimanali: la sua produzione letteraria \u00e8 notevole e nell'arco di tre anni scrive oltre 750 racconti. Le sue capacit\u00e0 letterarie gli assicurano un rapido successo economico. Contemporaneamente decide di intraprendere la strada del romanzo commerciale e negli anni tra il 1925 e il 1930 pubblica oltre 170 romanzi con vari editori (\"Ferenczi\", \"Tallandier\", \"Fayard\"), tutte opere sotto vari pseudonimi, dei quali i pi\u00f9 ricorrenti sono \"Georges Sim\", \"Jean du Perry\", \"Gom Gut\", \"Christian Brulls\", \"Georges Martin-Georges\" e molti altri. Impiega pochi giorni per scrivere un romanzo e utilizza vari nomi per rivenderli a diversi editori; gli anni di scrittore sotto pseudonimo sono una sorta di apprendistato, in attesa di scrivere \"letteratura impegnata\".\nNel 1928 intraprende un lungo viaggio, prima sulla chiatta \"Ginette\", quindi sul cutter \"Ostrogoth\", lungo i canali navigabili francesi, da cui trae ispirazione per la realizzazione di numerosi reportage; i canali e i paesaggi piatti e brumosi della Francia del Nord ricorreranno poi in molti dei suoi romanzi e racconti, polizieschi e no. Nel 1929, in una serie di novelle scritte per la rivista \"D\u00e9tective\", appare per la prima volta il personaggio del commissario Maigret. Nel 1931 si avvicina al mondo del cinema: Jean Renoir e Jean Tarride producono i primi due film tratti da suoi romanzi, \"Il mistero del crocevia\" e \"Il cane giallo\".\nAssieme alla prima moglie R\u00e9gine Renchon, detta \"Tigy\", intraprende lunghi viaggi per il mondo per tutta la durata degli anni trenta. Nel 1939 nasce il primo figlio, Marc. Nel 1940 si trasferisce a Fontenay-le-Comte in Vandea, non lontano da La Rochelle: durante la guerra si occupa dell'assistenza ai rifugiati belgi e nello stesso periodo intrattiene una lunga corrispondenza epistolare con Andr\u00e9 Gide. A causa di un'errata diagnosi medica, Simenon si convince di non avere ancora molti anni da vivere e questo lo spinge a scrivere le sue memorie, dedicate al figlio Marc e raccolte nel romanzo autobiografico \"Pedigree\".\nLa fine della guerra coincide in Francia con la caccia ai collaborazionisti: accuse poi rivelatesi infondate sfiorano Simenon, che preferisce trasferirsi negli Stati Uniti, prima in Texas poi nel Connecticut, mentre il fratello Christian, condannato a morte in contumacia per collaborazionismo, ripara, su consiglio di Georges, nella Legione straniera francese, ove trover\u00e0 la morte in combattimento nel 1947 nella guerra d'Indocina: una morte di cui la madre - con la quale, come si \u00e8 detto, Georges Simenon aveva un difficilissimo rapporto - lo riterr\u00e0 sempre responsabile. Negli Stati Uniti conosce Denyse Ouimet, che diventer\u00e0 la sua seconda moglie e madre di tre suoi figli (John, Marie-Jo e Pierre). Torna in Europa negli anni cinquanta, prima in Costa Azzurra e quindi in Svizzera, a Epalinges nei dintorni di Losanna. Nel 1960 presiede la giuria della tredicesima edizione del festival di Cannes: i film in concorso quell'anno sono memorabili, da \"A casa dopo l'uragano\" di Minnelli a \"L'avventura\" di Antonioni, da \"La fontana della vergine\" di Bergman a \"Violenza per una giovane\" di Bu\u00f1uel. Tra i fischi del pubblico, vengono assegnati il Premio della giuria al film di Antonioni e la Palma d'oro a \"La dolce vita\" di Federico Fellini; tra Simenon e il regista riminese nasce una lunga e duratura amicizia. Dopo pochi anni Simenon si separa da Denyse Ouimet e, in seguito a una piccola caduta, assume una domestica perch\u00e9 lo accudisca nelle faccende domestiche: \u00e8 Teresa Sburelin, di origini friulane, che gli rester\u00e0 accanto fino alla sua morte.\nSimenon era anche noto per essere un \"playboy\" e per tradire spesso le sue compagne ufficiali, soprattutto nella seconda parte della sua vita: affermava infatti di aver avuto rapporti sessuali occasionali - spesso pi\u00f9 di una volta al giorno - con circa diecimila donne; a chi si mostrava scettico su questa cifra, ritenendola una vanteria o una grossolana esagerazione, rispondeva (come nel celebre epistolario con l'amico Federico Fellini, il quale cercava fonti d'ispirazione per il suo film su Casanova), spiegando che la stragrande maggioranza di queste donne, circa ottomila, erano prostitute e che anche le altre erano quasi tutte di estrazione sociale inferiore alla sua: domestiche, ballerine (tra cui una giovanissima Nadia Cassini), spogliarelliste e cameriere. Ripeteva che \"non si tratta assolutamente di un vizio, non sono un maniaco sessuale, ma sento il bisogno di comunicare\", e che fare sesso per lui era come \"respirare\". Lo scrittore era inoltre un fumatore accanito e un forte bevitore.\nNel 1972, dopo aver pubblicato \"Maigret e il signor Charles\", lo scrittore annuncia sul quotidiano francese \"24 heures\" che non scriver\u00e0 pi\u00f9 e infatti da allora inizia l\"'epoca dei dettati\": Simenon registra su nastri magnetici le parole che aveva deciso di non scrivere pi\u00f9. Nei tardi anni settanta le condizioni di salute di Simenon sono precarie, ma questo riduce solo in parte la sua produzione letteraria. Nel 1978 la figlia Marie-Jo muore suicida; nel 1980 Simenon rompe la promessa fatta otto anni prima e scrive di suo pugno il romanzo autobiografico \"Memorie intime\", dedicato alla figlia, della quale sparger\u00e0 le ceneri nel giardino della sua casa svizzera. Georges Simenon muore a 86 anni a Losanna nel 1989 per una recidiva di un tumore al cervello, malattia che aveva superato con successo qualche tempo prima.\nStile narrativo.\nLa narrativa di Simenon \u00e8 caratterizzata da storie nelle quali i personaggi, quasi sempre umili o appartenenti alla piccola borghesia, ma anche ricchi e rinomati, si trovano coinvolti in vicende drammatiche. Pur utilizzando uno stile narrativo asciutto e poco incline a estetismi letterari, le sue opere dimostrano una notevole capacit\u00e0 di ritrarre con arguta psicologia vicende dal sapore profondamente umano. Con Simenon si giunge alla \"borghesizzazione\" del racconto giallo: piccoli uomini spersi nelle traversie della vita passano sotto la lente di un osservatore attento e analitico, che nelle sue opere non si dilunga in descrizioni favolistiche di luoghi e persone, ma anzi a esse dedica spesso poche e asciutte, anche se esaustive, righe. Tutto \u00e8 crudo e brutalmente trasparente, tutto \u00e8 nuda realt\u00e0.\nLa sua popolarit\u00e0 \u00e8 dovuta soprattutto ai settantacinque romanzi e ai ventotto racconti che vedono come protagonista il commissario Maigret. In tali romanzi polizieschi Simenon si discosta dagli schemi dell'inchiesta per tracciare suggestivi ritratti psicologici e per evocare con efficacia le atmosfere parigine o quelle grigie e stagnanti della provincia francese. Le inchieste di Maigret sono in realt\u00e0 la paziente ricostruzione della verit\u00e0 umana, per arrivare all'antefatto che ha causato il dramma, e con esso alle prove per poter incastrare il colpevole.\nIn tal senso Simenon gi\u00e0 dagli anni trenta imprime una svolta irreversibile nella storia del romanzo giallo: con Simenon, cio\u00e8, la domanda che ci si pone, che si pone l'investigatore e di conseguenza il lettore, si sposta ormai definitivamente dal \"chi \u00e8 stato\" del giallo classico all'inglese, al \"perch\u00e9\", al \"cosa \u00e8 successo\" nell'esistenza di una persona per portarla fino alla soglia irreversibile del delitto. L'attenzione dell'autore non \u00e8 pi\u00f9 centrata, come in altri autori di romanzi gialli, sulla costruzione di un meccanismo perfetto, di un enigma apparentemente insolubile che si sciolga magicamente nella sorpresa finale. Importante per Simenon \u00e8 raccontare una vicenda umana, attraversata da un dramma, da un delitto, anche se ricostruita attraverso i passi che deve muovere un poliziotto per scoprire alla fine che il dramma \u00e8 tale non solo per la vittima, ma anche per l'assassino.\nTra i romanzi scritti da Simenon dove non figura Maigret \u00e8 doveroso ricordare:\nTra i numerosi riconoscimenti ottenuti \u00e8 doveroso ricordare il Mystery Writers of America \"Grand Master\", ricevuto nel 1966.\nMolti dei suoi romanzi sono divenuti film, sceneggiati e serie televisive.\nOpere.\nAltri romanzi e racconti.\nArticoli di costume e brevi racconti su periodici.\nSu giornali e periodici, spesso con pseudonimi:\nAnche le seguenti riviste contengono suoi inediti:\nFilmografia.\nLe opere di Georges Simenon sono state largamente adattate al cinema e alla televisione, per un totale di circa 170 produzioni in tutto il mondo. Tra i numerosi film ricordiamo:"}
{"id": "2148", "revid": "466539", "url": "https://it.wikipedia.org/wiki?curid=2148", "title": "Jules Verne", "text": "\u00c8 tra i pi\u00f9 importanti autori di storie per ragazzi, e grazie ai suoi romanzi scientifici \u00e8 considerato, assieme a H. G. Wells, il padre della moderna fantascienza. Giunse al successo nel 1863, quando si dedic\u00f2 proprio al racconto d'avventura. \nTra le sue numerosissime opere, note in tutto il mondo, vi sono romanzi come \"Viaggio al centro della Terra\", \"Dalla Terra alla Luna\", \"L'isola misteriosa\", \"Ventimila leghe sotto i mari\" e \"Il giro del mondo in 80 giorni\", con alcuni di questi che sono poi divenuti anche film di successo. Con i suoi racconti ambientati nell'aria, nello spazio, nel sottosuolo e nel fondo dei mari, ispir\u00f2 scienziati e applicazioni tecnologiche delle epoche successive. Verne \u00e8 anche uno degli autori pi\u00f9 letti in lingua straniera.\nBiografia.\nGiovent\u00f9.\nJules Verne nasce l'8 febbraio 1828 a Nantes, citt\u00e0 portuale della Francia occidentale. Figlio di Pierre Verne e di Sophie Allotte de La Fu\u00ffe, borghesi, Jules fu il primo di cinque fratelli. Gli altri quattro erano Pierre Paul, nato nel 1829, Anne \"Anna\", nata nel 1836, Mathilde, nata nel 1839 e Marie, nata nel 1842. \nNel 1839, a 11 anni, fugg\u00ec di casa, imbarcandosi su una nave diretta nelle Indie; il padre magistrato lo ritrov\u00f2 immediatamente a Paimb\u0153uf nei Paesi della Loira. La fuga nelle Indie era motivata dal desiderio di regalare a sua cugina Caroline Tronson, di cui era follemente innamorato, una collana di coralli. \nStudi\u00f2 retorica e filosofia al liceo di Nantes, e scrisse dei poemi e due tragedie in versi. Per via della sua vocazione letteraria, visse un contrasto intenso con il padre, un avvocato che avrebbe voluto tramandare la professione, e dunque, concluso il liceo, part\u00ec suo malgrado per Parigi, dove port\u00f2 a termine gli studi di giurisprudenza. Parigi si trovava per\u00f2 in un periodo di grandi disordini: cacciato nel febbraio del 1848 re Luigi Filippo, era stato istituito il governo provvisorio della Seconda Repubblica francese ed in citt\u00e0 erano state di nuovo innalzate le barricate.\nNella capitale, oltre a stringere amicizie con molte persone in vista, trascorse molto tempo nei circoli letterari (dove ebbe modo di conoscere Alexandre Dumas) e nella Biblioteca nazionale, informandosi e documentandosi su casi scientifici e storici, tanto da trascrivere un'infinit\u00e0 di appunti.\nInizio della carriera letteraria.\nIntorno al 1848 inizi\u00f2, assieme a Michel Carr\u00e9, a scrivere libretti per operette.\nPer alcuni anni la sua attenzione si divise tra il teatro e il lavoro, ma alcune storie di viaggi che scrisse per il Mus\u00e9e des Familles gli rivelarono il talento per la scrittura di opere d'immaginazione.\nNel 1850 abbandon\u00f2 definitivamente la carriera giuridica per dedicarsi alla letteratura. Scrisse commedie e tragedie per il teatro, sia pure con scarso successo (uno dei titoli che si ricorda \u00e8 \"Pailles rompues\", \"Le paglie rotte\"). Tramite la conoscenza di Alexandre Dumas figlio convinse il di lui omonimo padre a rappresentarlo nel suo teatro chiamato \"Th\u00e9atre Historique\". Altri scritti, come \"Les Premiers navires de la marine mexicaine\" e \"Un Drame dans les airs\", compaiono sul \"Mus\u00e9e des familles\" nel 1851. Nel 1852 Jules Verne divenne segretario del \"Th\u00e9\u00e2tre Historique\" (vecchio nome del \"Th\u00e9\u00e2tre Lyrique\", ora Th\u00e9\u00e2tre de la Ville), per poi passare all'Op\u00e9ra-Comique.\nNel 1857 spos\u00f2 Honorine Anne H\u00e9b\u00e9e Morel (nata du Fraysne de Viane), una ricca vedova che gli garant\u00ec una discreta indipendenza economica, e nel 1861 i due ebbero un figlio, Michel, che si un\u00ec alle due figlie dal matrimonio precedente, Valentine Morel (nata nel 1852) e Suzanne Morel (nata nel 1853). Non fu per\u00f2 un matrimonio molto felice.\nAll'et\u00e0 di trentacinque anni, nel 1862, intraprese la carriera di scrittore, carriera che continu\u00f2 fino al 1905. A tale anno risale anche la pubblicazione postuma di molti suoi lavori: sessantadue romanzi e diciassette racconti.\nIl successo di Verne si dovette in gran parte all'editore Pierre-Jules Hetzel, il quale, dopo aver pubblicato nel 1863 un suo primo volume di racconti, \"Cinque settimane in pallone\", gli propose un contratto di 20 anni con l'impegno di pubblicarne tre all'anno, consentendo all'autore di abbandonare l'impiego di agente di cambio e dedicarsi completamente alle sue opere.\nI \"viaggi straordinari\".\nPer i suoi \"Viaggi straordinari\" scrisse 62 romanzi e 18 novelle, che tuttavia per la critica sono considerati un \"genere minore\".\nIl romanzo \"Cinque settimane in pallone\" era ispirato alle imprese pionieristiche dell'amico fotografo Nadar, che nel 1863 aveva costruito un enorme pallone aerostatico, \"Le G\u00e9ant\" (\"Il gigante\"); il fallimento del progetto convinse Nadar che il futuro dell'aeronautica sarebbe appartenuto ai mezzi pi\u00f9 pesanti dell'aria, istituendo un'associazione per la loro promozione, della quale Verne fu segretario. Lo scrittore si ispir\u00f2 all'amico Nadar per il personaggio di Michel Ardan del romanzo \"Dalla Terra alla Luna\" (1865).\nNel 1863 scrisse \"Parigi nel XX secolo\", che venne per\u00f2 rifiutato dall'Editore Hetzel e dovr\u00e0 attendere 130 anni per essere pubblicato: nel 1989, un pronipote di Verne fece infatti aprire una vecchia cassaforte di cui si erano perdute le chiavi, e scopr\u00ec cos\u00ec il manoscritto dell'opera, che l'editore Hachette pubblic\u00f2, poco convinto, nel 1994; in pochi giorni ne vennero vendute 200.000 copie.\nNel 1864 Verne dedic\u00f2 un tributo a Edgar Allan Poe (\"Edgar Poe et ses oeuvres\"). Nel 1866 affitt\u00f2 una casa in una cittadina sull'estuario della Somme, Le Crotoy, dove compr\u00f2 il suo primo battello, con il quale inizi\u00f2 a navigare nel Canale della Manica e lungo la Senna.\nIl 16 marzo 1867, in compagnia del fratello Paul, si imbarc\u00f2 sul piroscafo \"Great Eastern\" (la pi\u00f9 grande nave del mondo) a Liverpool, esperienza da cui ricav\u00f2 il romanzo \"Una citt\u00e0 galleggiante\" (1870). Nello stesso anno termin\u00f2 uno dei suoi romanzi pi\u00f9 famosi, \"20.000 leghe sotto i mari\". Nel 1873 pubblic\u00f2 il romanzo \"Il giro del mondo in 80 giorni\", grazie al quale l'anno successivo pot\u00e9 acquistare lo yacht \"Saint-Michel II\". Nel 1878 navig\u00f2 da Lisbona ad Algeri sul \"Saint-Michel III\".\nMeticoloso nel lavoro di ricerca a tavolino, fra le sue molteplici attivit\u00e0 letterarie e di viaggio Verne riusc\u00ec a trovare anche il tempo per completare un'opera geografica; raccolse inoltre dati scientifici, sempre nel campo della geografia, della zoologia, della fisica, della chimica e della tecnologia; il suo indice a schede arriv\u00f2 a comprendere pi\u00f9 di ventimila voci. Recentemente, nei depositi della Biblioteca municipale di Nantes \u00e8 stato scoperto un inedito, composto da sei fogli autografi e datato 1869, parte di un'introduzione che Verne dedicava ai grandi esploratori della terra.\nNel 1872, su richiesta della moglie, si trasfer\u00ec ad Amiens, citt\u00e0 natale della moglie, dove fece vita brillante e divenne, tra le altre cose, membro e poi direttore dell'Acad\u00e9mie des Sciences, des Lettres et des Arts. Vi conobbe e fu amico del pittore Jean de Francqueville (1860-1939), che invitava spesso sulla sua barca.\nLa biografia di Colombo.\nAppassionato di viaggi e di vicende esotiche, Verne \u00e8 stato autore anche di una sorta di romanzo-verit\u00e0, pi\u00f9 che di una biografia, sulla figura di Cristoforo Colombo. Il libro, intitolato semplicemente con il nome del grande navigatore, fu pubblicato nel 1882, sempre dall'editore Hetzel. Essendo nota la sua simpatia per figure leggendarie come quella di Colombo, Verne dipinse il navigatore genovese in maniera epica, alla stregua di un valoroso (e anticipatore) \"Capitano Nemo\", ma non rinunci\u00f2 a una documentazione storico-scientifica assolutamente all'altezza della situazione.\nPer ricostruire i quattro viaggi di Colombo alla \"scoperta dell'America\" pot\u00e9 usufruire della collaborazione di Gabriel Marcel, geografo della Biblioteca nazionale di Francia. Questa amicizia consent\u00ec a Verne di attingere abbondantemente dai documenti originali e dalle riproduzioni di lettere e dispacci dello stesso Colombo (va ricordato che il diario originale del navigatore, andato perduto, fu riscritto da Bartolom\u00e9 de Las Casas).\nIl \"periodo nero\".\nNel 1886 inizi\u00f2 per Verne quello che lui stesso indic\u00f2 come il \"periodo nero\" della sua vita. Si susseguirono le morti di persone molto vicine a lui, tra cui l'editore Hetzel. Tormentato dalla nevrosi, da una moglie bisbetica, da un figlio difficile che finir\u00e0 in riformatorio e dal nipote psicotico Gaston che tenter\u00e0 di assassinarlo, Verne fu colpito da una paralisi alle gambe e fin\u00ec la sua vita su una sedia a rotelle.\nLo scrittore non perse per\u00f2 la sua inventiva, ma certamente cambi\u00f2 non solo lo stile, ma anche le tematiche dei suoi romanzi, che si fecero pi\u00f9 complesse, pi\u00f9 oscure e meno adatte ad un pubblico infantile: ci\u00f2 si nota in opere di questo periodo come \"Robur il conquistatore\" e \"Il castello dei Carpazi\". Le opere successive al 1892 sono sempre pi\u00f9 caratterizzate dal pessimismo e dall'amarezza manifestata verso il genere umano da Verne, che sempre pi\u00f9 spesso mise in guardia dall'uso malefico che pu\u00f2 essere fatto della scienza (come in \"Padrone del mondo\", seguito di \"Robur\", ormai reso folle dalla sete di potere).\nGli ultimi anni.\nNel 1888 Verne divenne consigliere comunale di Amiens. Nel 1903 presiedette il gruppo degli esperantisti della cittadina francese.\nMor\u00ec nel 1905 ad Amiens, a settantasette anni di et\u00e0, ormai quasi cieco, sofferente di diabete e colpito da paralisi. Fu sepolto ad Amiens nel cimitero della Maddalena.\nSuo figlio Michel fece pubblicare molte sue opere rimaste inedite in forma probabilmente riadattata.\nCritica.\nAssieme ad H. G. Wells, Jules Verne \u00e8 considerato il padre del genere fantascientifico.\nLe sue storie avventurose, in particolare \"Viaggio al centro della Terra\" (1864), \"Dalla Terra alla Luna\" (1865) e \"Ventimila leghe sotto i mari\" (1869), mescolano un'audace avventura romantica con una tecnologia molto aggiornata o futuribile, cio\u00e8 estrapolata nel futuro secondo logica. Le sue opere godettero di un enorme successo commerciale, aprendo la strada ad altri autori. L. Sprague de Camp ha definito Verne \"il primo romanziere a tempo pieno di fantascienza del mondo\". Malgrado la loro popolarit\u00e0, le opere di Verne vennero considerate per lungo tempo semplice letteratura per ragazzi: dovettero trascorrere molti anni dalla morte dello scrittore prima che la critica nazionale lo ammettesse a pieno titolo tra i grandi della letteratura francese ed \u00e8 stato soprattutto a partire dagli anni ottanta del Novecento che la critica anglosassone lo ha ampiamente studiato, ritradotto e riconosciuto come uno dei padri della fantascienza, bench\u00e9 Hugo Gernsback l'avesse riconosciuto esplicitamente come tale gi\u00e0 nel 1926, nell'editoriale del primo storico numero di \"Amazing Stories\", la prima rivista interamente dedicata al genere.\nSecondo \u00c9mile Zola \u00abha portato alle estreme conseguenze ci\u00f2 che la scienza considera possibile in teoria, ma che nessuno \u00e8 riuscito finora a mettere in pratica\u00bb.\nSecondo Antonio Gramsci, \u00abnel Verne c'\u00e8 l'alleanza dell'intelletto umano e delle forze materiali [...]. Nello stesso tempo per\u00f2 questo equilibrio nelle costruzioni romanzesche del Verne \u00e8 diventato un limite, nel tempo, alla sua popolarit\u00e0 (a parte il valore artistico scarso): la scienza ha superato Verne e i suoi libri non sono pi\u00f9 \"eccitanti psichici\"\u00bb.\nSecondo Ray Bradbury \u00absenza Verne, molto probabilmente non avremmo mai concepito l'idea di andare sulla Luna.\u00bb\nGuido Gozzano, nel suo sonetto \"In morte di Giulio Verne\" del 1905, scrisse: \u00abLa Terra il Mare il Cielo l'Universo per te, con te, poeta dei prodigi, varcammo in sogno oltre la Scienza.\u00bb\nLa questione massonica.\nSecondo alcuni autori le opere di Jules Verne contengono moltissimi riferimenti alla Massoneria e ai rituali massonici. In realt\u00e0 non ci sono prove certe che Verne fosse massone, per cui la questione \u00e8 dibattuta.\nOpere.\nRomanzi dei \"Viaggi straordinari\".\nI \"Viaggi straordinari\" (\"Voyages extraordinaires\") sono una serie inizialmente di 54 romanzi scritti e fatti pubblicare da Verne tra il 1863 e il 1905; a questi sono stati aggiunti altri 8 titoli postumi a cura del figlio Michel Verne tra il 1905 e il 1919 e 18 racconti inseriti nei volumi. Obiettivo precipuo e caratteristica dei \"Voyages\" era quello - secondo l'editore di Verne Pierre-Jules Hetzel - di \"descrivere tutte le conoscenze geografiche, geologiche, fisiche ed astronomiche accumulate dalla scienza moderna e raccontate in una forma divertente e pittoresca... una storia dell'universo\".\nTrasposizioni cinematografiche.\nDi Verne si \u00e8 occupato anche il cinema, fin dai suoi inizi, trasponendo a pi\u00f9 riprese molti dei suoi romanzi: da \"Intorno alla Luna\" e \"Dalla Terra alla Luna\" fu tratto nel 1902 uno dei primissimi film di fantascienza ad opera del regista francese Georges M\u00e9li\u00e8s, \"Viaggio nella Luna\" (\"Voyage dans la Lune\"). Di varie opere si sono avute delle trasposizioni, come \"Il giro del mondo in 80 giorni\", \"Viaggio al centro della Terra\", \"Michele Strogoff\", \"I figli del capitano Grant\", \"L'isola misteriosa\" e \"Ventimila leghe sotto i mari\", sia per il grande sia, in seguito, per il piccolo schermo.\nSi riporta di seguito una filmografia (non esaustiva):"}
{"id": "2150", "revid": "124045167", "url": "https://it.wikipedia.org/wiki?curid=2150", "title": "Gabicce Mare", "text": "Gabicce Mare (\"Al Gabez\" in romagnolo, \"El Gab\u00e9c' \" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nTerritorio.\nGabicce Mare \u00e8 il comune pi\u00f9 a settentrione della regione Marche, al confine con l'Emilia-Romagna. Risulta anche il comune meno esteso della provincia di Pesaro e Urbino. Sorge su una piccola baia detta Baia degli Angeli, sull'ultima propaggine della costa romagnola, alle pendici settentrionali del Monte San Bartolo. Nel territorio comunale scorrono il torrente Tavollo e il suo affluente Taviolo, che si uniscono nei pressi del centro cittadino.\nA giugno 2008 \u00e8 stato inaugurato un ponte mobile pedonale-ciclabile che collega Gabicce Mare (PU) alla confinante Cattolica (RN).\nClima.\nIl clima \u00e8 temperato-subcontinentale, simile a quello della Pianura Padana con influsso mitigante marino. In inverno la nevosit\u00e0 media \u00e8 di 10\u00a0cm, con neve portata generalmente dal vento di ponente proveniente dalla pianura. In alcuni casi si sono avuti accumuli nevosi notevoli per una citt\u00e0 costiera (ad es 15-17 dicembre 2010 con 45\u00a0cm, 31 gennaio 2010 con 30\u00a0cm, febbraio 2018 con 35 cm).\nA causa della brezza di mare in estate la temperatura massima nell'arco della giornata supera raramente i 33\u00a0\u00b0C, con umidit\u00e0 relativamente elevata, mentre la brezza di terra mantiene le minime notturne lievemente pi\u00f9 alte dell'entroterra romagnolo. Nei giorni in cui spira il garbino (o libeccio, vento catabatico che scende dall'Appennino), le temperature possono raggiungere anche i 38-39\u00a0\u00b0C, con umidit\u00e0 relativa bassa. Fra gli ordinari temporali estivi se ne verificano occasionalmente alcuni molto intensi; in qualche caso con generazione di trombe marine (come il 23 novembre 2001). Il vento maggiormente degno di nota, \u00e8 la bora (nel settembre 2004 ha toccato i 150\u00a0km/h) che, insieme allo scirocco, produce anche forti mareggiate.\nOrigini del nome.\nL'attuale toponimo deriva da quello alto-medievale \"Castellum Ligabitii\" (\"castello di Ligabizio\"), poi divenuto \"Le Gabicce\". \nStoria.\nIl sito era gi\u00e0 abitato in epoca Romana, come testimoniano i ritrovamenti archeologici.\nIl primo aggregato urbano coincide con l'odierna Gabicce Monte, sul promontorio. L'abitato era dotato di una fortezza, menzionata dalle fonti per la prima volta nel 998 (\"Castellum Ligabitii\"). Nel Medioevo la storia di Gabicce segu\u00ec quella del Ducato di Urbino. Nel XVI secolo due abili vasai originari di Gabicce, Girolamo e Giacomo Lanfranco, idearono una particolare tecnica di lavorazione della ceramica con l'utilizzo di oro zecchino che li rese famosi in tutta Europa.\nNel 1631, con la devoluzione del Ducato alla Santa Sede, Gabicce divenne un dominio diretto dello Stato della Chiesa.\nLa citt\u00e0 conobbe un vero sviluppo economico solo dopo la Prima guerra mondiale, quando sulla foce del fiume Tavollo, in comune con l'adiacente Cattolica, venne costruito il porto. Fu cos\u00ec possibile incrementare l'attivit\u00e0 di pesca e dare inizio alle attivit\u00e0 turistiche. In pochi decenni la citt\u00e0 bassa, chiamata Gabicce Mare, divenne la parte del paese pi\u00f9 sviluppata demograficamente ed economicamente, tanto che nel 1942 vi fu trasferito il municipio e determin\u00f2 la nuova denominazione del comune.\nNei decenni del secondo dopoguerra Gabicce Mare ha conosciuto un notevole sviluppo turistico, legato a quello della Riviera romagnola, della quale segna, col promontorio di Gabicce Monte, l'estremit\u00e0 meridionale.\nSociet\u00e0.\nEtnie e minoranze straniere.\nSecondo i dati ISTAT del 2016, la popolazione straniera era di 573 persone. Le nazionalit\u00e0 maggiormente rappresentate erano:\nEconomia.\nL'economia si basa essenzialmente sulle attivit\u00e0 turistiche. Il comune si fregia della Bandiera Blu, riconoscimento conferito dalla FEE alle migliori localit\u00e0 costiere europee.\nInfrastrutture e trasporti.\nLa citt\u00e0 \u00e8 collegata alla rete autostradale tramite il casello Cattolica - San Giovanni - Gabicce Mare dell'A14 Adriatica, situato poco fuori dal confine comunale, nel comune di San Giovanni in Marignano.\nIl collegamento ferroviario (linea Bologna-Ancona) \u00e8 dato dalla stazione di Cattolica-S.Giovanni-Gabicce, di poco esterna ai confini comunali, nel territorio di Cattolica.\nSport.\nCalcio.\nla squadra principale \u00e8 A.S.D. Gabicce Gradara Calcio che milita in Promozione ed \u00e8 unita sportivamente al comune di Gradara, l'altra \u00e8 invece il F.C.D. San Bartolo che disputa il campionato di Terza Categoria dell'Emilia-Romagna.\nCiclismo.\nPer sei volte Gabicce \u00e8 stata sede di arrivo e/o partenza di una tappa del Giro d'Italia: 1976, 1977, 2013."}
{"id": "2156", "revid": "124808620", "url": "https://it.wikipedia.org/wiki?curid=2156", "title": "Gallio (Italia)", "text": "Gallio (\"Gh\u00e8l\" in cimbro, ) \u00e8 un comune italiano di abitanti della provincia di Vicenza in Veneto, posto nella conca centrale dell'Altopiano dei Sette Comuni. Collocandosi ad un'altitudine di 1093\u00a0m s.l.m. \u00e8 il pi\u00f9 alto comune della provincia.\nGallio ha subito durante la prima guerra mondiale, subito dopo la presa di Asiago (nella battaglia passata alla storia come \"Offensiva di Primavera\"), un terribile bombardamento che la rase quasi completamente al suolo.\n\u00c8 una nota localit\u00e0 per il turismo invernale (sci nordico, sci alpino e salto con gli sci) ed il turismo estivo (escursionismo, mountain bike).\nOrigine del nome.\nLa prima notizia riguardante l'attuale territorio comunale risale al 983, quando viene attestato il monte Longara. Per quanto riguarda pi\u00f9 specificamente Gallio, nel 1162 \u00e8 citata la \"terra que vocatur Galade\".\nLa gran parte degli studiosi ritiene che il toponimo non sia di origine germanica, quindi la variante in cimbro \"Ghel\" o \"Ghelle\" non \u00e8 altro che un adattamento. Secondo Dante Olivieri, che prende in considerazione la forma \"Galedum\" attestata nel 1261, deriva dal latino \"Galatus\", da intendere come antroponimo. Simili le conclusioni di Giovan Battista Pellegrini e Maria Hornung, che tuttavia non escludono un legame con il personale \"Gallicus\".\nPer lo stesso Pellegrini, l'ipotesi che derivi dal tedesco \"gelb\" o dal cimbro \"ghel\" \"giallo\", da associare al colore delle argille attorno al torrente Ghelpach, va scartata, in quanto il nome del corso d'acqua in cimbro significa semplicemente \"ruscello di Gallio\" e non \"ruscello giallo\".\nAltre ipotesi lo avvicinano al nome di un idolo germanico (\"Ghelle\"), il cui culto avveniva sul vicino colle dell'Ekele (Lockele, o Jochel, o Leckle), dove in seguito fu costruita la chiesa parrocchiale. Altrimenti (come per il comune di Gazzo in provincia di Padova), potrebbe derivare dal termine longobardo \"gahagium\", cio\u00e8 \"terreno di propriet\u00e0 recintato\" o \"terreno/bosco sacro\"; si pu\u00f2 ipotizzare che il termine abbia subito la trasformazione in \"gahaio, gagium\", e far notare la corruzione del termine germanico nel latino \"gazium\". I \"gazzi\" sarebbero perci\u00f2 propriet\u00e0 chiuse, terreni cintati secondo il sistema fondiario longobardo; l'equivalente germanico delle \"curtes\" romane, comprendenti non soltanto boschi, ma un complesso di terre e acque formanti quella unit\u00e0 economico-giuridica conosciuta nel basso impero romano con il nome di corte o villa;\nStoria.\nMedioevo.\nGallio \u00e8 una localit\u00e0 interessata dalle vicende umane e storiche che si svolsero tra l'XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260.\nPrima Guerra mondiale.\nIl Comune di Gallio, come tutti gli altri comuni dell'Altopiano, \u00e8 stato direttamente interessato dagli eventi della prima guerra mondiale. Nel 1916, durante la S\u00fcdtiroloffensive, infatti, l'esercito austro-ungarico sfond\u00f2 improvvisamente sul fronte trentino, portando l'esercito Italiano all'evacuazione della popolazione civile e al saccheggio del centro abitato.\nAmministrazione.\nReferendum.\nNel 2006 la popolazione degli otto comuni dell'Altopiano (Asiago, Conco, Enego, Foza, Gallio, Lusiana, Roana e Rotzo) vot\u00f2 a grande maggioranza (94%) a un referendum per il distacco del territorio dalla Regione Veneto e per la successiva aggregazione alla Regione Trentino-Alto Adige. L'anno seguente arriv\u00f2 il parere negativo da parte sia della provincia di Bolzano che da quella di Trento, mentre il Parlamento, che doveva dare l'esito definitivo, non si espresse mai.\nSport.\nStazione sciistica attrezzata con i Trampolini del Pakstall, Gallio ha ospitato i Campionati mondiali juniores di sci nordico 1987 ed una tappa della Coppa del Mondo di salto con gli sci nel 1988. Il complesso dei trampolini, oltre che con l'HS 66 (punto K 60), \u00e8 attrezzato anche con salti minori HS 33 con punto K 31 e HS 21 con punto K 20. Vi \u00e8 la possibilit\u00e0 di utilizzarli sia nel periodo invernale che in quello estivo.\nNel suo comprensorio sono presenti dei centri fondo, tra i pi\u00f9 importanti dell'Altopiano oltre che impianti per lo sci alpino (sulle Melette) che d'estate si trasformano invece in un bike park con un'apposita pista studiata per i praticanti del downhill.\nPresso l'impianto di Busa Fonda invece esiste una pista del Centro Sportivo Forestale che ospita gare di pattinaggio di velocit\u00e0 su ghiaccio, ice speedway, rally su ghiaccio e tiro a segno. La pista Olimpica di Busa Fonda \u00e8 l'unica pista naturale presente in Italia e, con il contributo dell'allenatore/tecnico Alessandro De Taddei, \u00e8 stata la culla del campione Olimpico Enrico Fabris, vincitore di 3 medaglie (2 ori e 1 bronzo) alle Olimpiadi Invernali di Torino 2006.\nD'estate il paese di Gallio \u00e8 scelto come sede di ritiro estivo da squadre di calcio, in particolare, per dieci anni consecutivi, dal 2004 al 2013, \u00e8 stato sede del ritiro estivo del Vicenza Calcio 1902.\nGeografia antropica.\nContrade.\nCaratteristiche sono le numerose contrade che sono sparse nel suo territorio."}
{"id": "2157", "revid": "1201880", "url": "https://it.wikipedia.org/wiki?curid=2157", "title": "Gela", "text": "Gela (AFI: ) (\"Terranova di Sicilia\" fino al 1927) \u00e8 un comune italiano di abitanti del libero consorzio comunale di Caltanissetta in Sicilia.\nLa citt\u00e0, da cui prende nome la vasta pianura circostante e l'ampio golfo su cui si affaccia, \u00e8 un importante centro agricolo, industriale e balneare. Ricca di testimonianze di quella che fu una delle pi\u00f9 influenti \"p\u00f3leis\" siceliote.\nGeografia fisica.\nTerritorio.\nGela sorge lungo la costa meridionale della Sicilia. Il suo territorio \u00e8 in parte pianeggiante e costituito dalla piana di Gela, la seconda della Sicilia per estensione, e in parte collinare. \u00c8 compreso tra la fascia costiera meridionale e i territori di Butera, Mazzarino, Niscemi, Caltagirone ed Acate. La costa, bassa e sabbiosa, presenta a tratti delle pareti e rocce di formazione argillosa o calcarea sempre precedute dall'arenile. Il golfo di Gela, ampio e poco pronunziato, \u00e8 il pi\u00f9 vasto della Sicilia. Lungo la costa sono presenti tre formazioni collinari di un certo rilievo: quella su cui sorge la citt\u00e0 storica, quasi completamente edificata, e quelle di Montelungo e di Manfria, solo parzialmente edificate.\nIdrografia.\nLa piana di Gela \u00e8 attraversata da numerosi corsi d'acqua, quasi tutti a carattere torrentizio, che sin dal periodo arabo sono stati sfruttati per l'irrigazione tramite la creazione delle cosiddette \"prese\" (dighe): \nL'unico lago naturale \u00e8 il Biviere di Gela (riserva naturale), mentre il Lago Comunelli, il Lago Disueri e il Lago Cimia sono invasi artificiali creati a scopo irriguo, a servizio della piana. Gli ultimi due dal 2008 sono sfruttati anche per gli usi civili della citt\u00e0 di Gela. Piccoli stagni ed acquitrini si formano inoltre alla foce dei torrenti e in localit\u00e0 Piana del Signore.\nClima.\nLa citt\u00e0 e la corrispondente fascia costiera godono del tipico clima mediterraneo, con inverno piuttosto mite ed estate calda ma non afosa (tranne in qualche caso). Caratteristica del luogo \u00e8 la costante ventilazione e una forte umidit\u00e0 soprattutto in serata, aspetti comuni a molte zone rivierasche mediterranee. Le precipitazioni sono piuttosto scarse tra i 450 e i 550\u00a0mm annui, in gran parte concentrate tra l'autunno e l'inverno. Sono frequenti lunghi periodi di siccit\u00e0 estiva.\nOrigini del nome.\nNel corso dei secoli, il centro abitato chiamato oggi Gela ha assunto varie denominazioni:\nStoria.\nIl primo insediamento nell'area della citt\u00e0, un abitato con la relativa necropoli dell'Eneolitico iniziale, risale alla fine del V millennio a.C. Il nome attuale della citt\u00e0 \u00e8 storicamente legato a quello della colonia dorica fondata da navigatori provenienti da Lindo nel 688 a.C. \nTale avvenimento \u00e8 stato riportato dallo storico ateniese Tucidide, il quale racconta (VI,4, 3-4) che furono i coloni greci, provenienti da Rodi e da Creta e guidati rispettivamente da Antifemo e Entimo, ad occupare lo spazio \u2018\u2019dove ora si trova la citt\u00e0 che si chiama Lindioi e che per primo fu cinto da mura\u2019\u2019.\nDal racconto di Tucidide, inoltre, emerge che la fondazione della colonia greca fu preceduta dall\u2019arrivo di piccoli nuclei di Rodii di Lindos come \u00e8 testimoniato dalle scoperte archeologiche; presenza di ceramica protocorinzia di fabbrica rodia, nonch\u00e9 da altri reperti ceramici del protocorinzio antico.\nErodoto (VIII,155) ricorda che Teline, antenato di Gelone, aveva ricondotto in patria alcuni cittadini della plebe geloa rifugiatisi, a seguito di controversie civili, nel sito di Maktorion, oggi identificato con il sito archeologico di Monte Bubbonia.\nNel 505 a.C. a Gela ebbe inizio la tirannide. Il primo tiranno di Gela fu Cleandro, figlio di Pantares. L\u2019uccisione di Cleandro avvenuta nel 498 a.C. da parte del geloo Sabillo, segn\u00f2 la salita al potere del fratello, Ippocrate. Sotto il suo governo Gela visse momenti di grande splendore economico e politico.\nNell\u2019ultimo decennio del V sec. i Cartaginesi, partiti da Agrigento, marciarono alla volta di Gela che la distrussero nel 405 a.C. con le milizie guidate da Imilcone.\nLa ricostruzione di Gela avvenne sotto la figura del condottiero corinzio Timoleonte, il quale vi insedi\u00f2 coloni dell\u2019isola di Kos guidati da Gorgos. Gela visse un lungo periodo di pace.\nScomparsa e dimenticata dopo la distruzione e la dispersione degli abitanti ad opera del tiranno di Akragas Finzia, la citt\u00e0 rinacque nel 1233 per volont\u00e0 di Federico Il di Svevia che le diede il nome di Heraclea Terranova. Con l'Unit\u00e0 d'Italia la citt\u00e0 assunse il nome di Terranova di Sicilia, che nel 1927 fu nuovamente mutato in quello, originario, di Gela.\nLe sue coste furono teatro, durante la seconda guerra mondiale, nel luglio del 1943, dello sbarco in Sicilia della 7\u00aa Armata americana. Tra il 10 e l'11 luglio la divisione tedesca \"Hermann Goering\" e quella italiana \"Livorno\" contrattaccarono gli americani nella piana di Gela, in quella che viene ricordata come la Battaglia di Gela.\nLe numerose scoperte archeologiche, tra le quali quella delle fortificazioni greche di Capo Soprano avvenuta nel 1948 e quella dei giacimenti petroliferi, a partire dal 1956, con la successiva costruzione del Polo petrolchimico ENI, misero la citt\u00e0 in una fase di espansione economica e demografica non scevra da gravi problemi ambientali.\nAppartenente in epoca medievale all'Abbazia di Santa Maria di Terrana, e inclusa sin da epoca borbonica nella Provincia di Caltanissetta, con una delibera del consiglio comunale del settembre 2015 la citt\u00e0 ha tentato di aderire alla Citt\u00e0 metropolitana di Catania.\nSimboli.\nLo stemma araldico del Comune di Gela \u00e8 costituito da un'aquila con le ali spiegate che poggia le zampe su un basamento, formato dai capitelli contigui di due colonne doriche; sulla testa del pennuto appare una corona, mentre il tutto si staglia su uno sfondo di color rosso cremisi. L'aquila e le colonne doriche nel corso degli ultimi duecento anni hanno subito variazioni significative rispetto ai disegni originali: il rapace e le colonne erano pi\u00f9 slanciati e pi\u00f9 esili rispetto a quelli attuali che compaiono sul labaro del Comune; intorno al 1910 addirittura i capitelli delle due colonne subirono un cambiamento di stile, dal dorico al composito ionico-corinzio; durante il Ventennio, sullo stemma fu apposto, cos\u00ec come avvenne in tutta Italia, il simbolo del fascio littorio.\nNegli anni cinquanta del secolo trascorso allo stemma furono apportate altre modifiche: l'aquila divent\u00f2 superpennuta e quindi pi\u00f9 robusta e pi\u00f9 tozza, troppo per\u00f2, tale da farla assomigliare grottescamente pi\u00f9 ad una gallinaceo che ad un rapace; inoltre i capitelli furono ricondotti allo stile dorico originario e sulle colonne furono ricavate delle scanalature; tutta questa nuova composizione, l'attuale, fu inserita all'interno di uno scudo di tipo sannitico; la figura dell'aquila si riferisce a quella sveva della Heraclea-Terranova medievale, mentre le due colonne si rifanno alla storia della preesistente Gela greca: in definitiva, \u00e8 l'aquila di Federico II che impera sulla citt\u00e0 delle colonne. Infine, per quanto riguarda la corona, in origine molto semplice rispetto all'attuale, \u00e8 probabile che essa si riferisca a quella ducale e che sia apparsa a corredo dello stemma durante la dinastia dei Pignatelli Aragona Cortes, duchi di Terranova e Monteleone. Fino al Settecento sullo stemma del Comune di Gela si leggeva la scritta: \"Heraclea civitas antiquissima\".\nMonumenti e luoghi d'interesse.\nArchitetture religiose.\nFra le pi\u00f9 antiche architetture religiose della citt\u00e0, figura la Chiesa di Sant'Agostino istituita nel 1439, quando ancora Gela portava il nome di Terranova.\nArchitetture civili.\nIl liberty gelese.\nUn aspetto caratteristico dell'assetto urbanistico ed architettonico della vecchia Gela fu l'ampia diffusione dello stile liberty o \"floreale\" protagonista nella progettazione dei pi\u00f9 importanti palazzi signorili della citt\u00e0. Sino ai primi anni sessanta dello scorso secolo le principali piazze e vie cittadine erano adornate da queste architetture semplici e al contempo eleganti.\nSe a Palermo e in altre realt\u00e0 dell'Isola primeggiava l'opera dell'architetto Ernesto Basile, a Gela viene ricordato Giuseppe Di Bartolo Morselli, docente di architettura presso l'Universit\u00e0 di Torino.\nLa citt\u00e0 di Terranova (Gela) tra il XVIII e i primi anni del XX secolo and\u00f2 incontro ad un rinnovamento urbanistico ed architettonico che vide la sistemazione del corso principale, la ricostruzione di numerose chiese e la realizzazione di nuovi sontuosi palazzi signorili. In questo preciso disegno di miglioramento estetico della citt\u00e0 (collegato anche ad una discreta crescita civile e sociale rappresentata dalla nascita nello stesso periodo di un teatro e del liceo ginnasio) rientra la progettazione dei prospetti dei nuovi edifici che dovevano apparire coordinati tra di loro in modo da assicurare un'architettura unitaria a tutto il centro. Elementi caratterizzanti della nuova architettura furono: timpani, archetti ribassati e cornicioni, tutti contenenti un piccolo fregio, posti nella parte superiore delle finestre a volte delineate da colonnine in stile corinzio; balconi con mensoloni in pietra tagliata nei palazzi pi\u00f9 ricchi o in ferro battuto; lesene e cornicioni con andamento rettilineo regolare a volte ornati da festoni e altri ornamenti; portali in pietra arenaria con raffigurazioni in corrispondenza della chiave di volta e portoni in legno massiccio con anelloni decorati in ferro battuto. Tali elementi sono presenti negli esempi pi\u00f9 significativi, qui di seguito elencati:\nAltre facciate di particolare interesse si possono notare lungo la via Aretusa, in via Navarra, in via Rossini, in via Ventura, in via Pisa angolo via Morello, in via Colombo, ecc.\nUn gran numero di edifici in stile sono stati demoliti a partire dagli anni cinquanta dello scorso secolo per far posto a edifici di nuova realizzazione ma spesso privi di gusto. In questo modo si \u00e8 sconvolto l'assetto originario di molti spazi urbani significativi, a cominciare dalla piazza e dal corso principale della citt\u00e0.\nArchitettura moderna.\nI principali edifici sono i seguenti:\nSono presenti anche la parrocchia San Domenico Savio (1951), ideata da Giuseppe Caronia al villaggio Aldisio e la costruzione razionalista di Sant'Antonio di Padova (1989) a Caposoprano, il palasport provinciale \u201cPalaLivatino\u201d (2009). Negli anni settanta l'architetto Manfredi Nicoletti ha lavorato su diversi progetti riguardanti l'espansione e la modernizzazione del centro urbano della citt\u00e0.\nSono attualmente in progetto due opere di riqualificazione: il Parco della Gorgone firmato da Enzo Mari per il quartiere di Settefarine e il progetto di recupero \"Una via, tre piazze a Gela\" disegnato da Roberto Collov\u00e0 e associati. Quest'ultimo progetto nasce da un concorso nazionale bandito dal Comune di Gela nel 1990 per il recupero di alcuni dei punti focali del centro storico cittadino.\nSiti archeologici.\nGela ha numerosi siti storici, archeologici e culturali, essendo stata tra VI e V secolo a.C. una citt\u00e0-stato siceliota oltre che la fondatrice di Akragas.\nIn epoca medievale per l'edificazione della citt\u00e0 vennero sfruttati i ruderi della polis causando la perdita di numerosi templi e lunghi tratti delle fortificazioni greche.\nGi\u00e0 durante il XVIII secolo Terranova divenne meta di tombaroli che, attirati dall'importanza del sito, molto spesso compravano a basso prezzo un terreno ed eseguivano le loro ricerche clandestine per poi rivenderlo e fuggire via con reperti inestimabili che sistematicamente finivano nelle vetrine dei pi\u00f9 prestigiosi musei del mondo. Le prime indagini legali risalgono al Novecento, condotte dal celebre archeologo Paolo Orsi sotto incarico della Sovrintendenza di Siracusa. Egli individu\u00f2 l'Athenaion presso l'Acropoli ed esegu\u00ec indagini sulla vastissima necropoli greca compresa nell'Orto Pasquarello, il quartiere Borgo e Rabatello, il Quartiere Cappuccini-Pignatelli e la villa comunale \u2018Giuseppe Garibaldi', dalla quale provengono alcune fra le pi\u00f9 raffinate ceramiche del mondo classico.\nLa grande stagione dell'archeologia gelese \u00e8 comunque quella compresa tra il 1948 e tutti gli anni sessanta del XX secolo durante la quale tornarono alla luce numerose e importantissime testimonianze sia greche che di altri periodi. La citt\u00e0 e il territorio sono costellati di siti archeologici che, nella maggioranza dei casi, sono stati esplorati e nuovamente interrati.\nLe zone oggi visitabili sono tre: Capo Soprano, l'Acropoli e il sito di Bosco Littorio.\nPresso Capo Soprano si ammira l'esempio meglio conservato al mondo di architettura militare greca: le fortificazioni greche (Mura timoleontee) di Gela. Il tratto messo in luce (quasi 400\u00a0m) risale al IV secolo a.C. Dell'originario complesso sono ancora visibili: il basamento di un torrione d'avvistamento, le gradinate d'accesso ai camminamenti di ronda, l'impianto di scolo delle acque meteoriche, i possenti contrafforti della fiancata sud-est. Ma la particolarit\u00e0 che rende unico il monumento \u00e8 il materiale utilizzato per la sua costruzione: grossi blocchi squadrati in Calcarenite nella parte inferiore e uno spesso strato di mattoni d'argilla crudi o \u201ccotti al sole\u201d che si sono perfettamente conservati e necessitano di un'adeguata protezione dall'azione delle intemperie e del tempo. Dal 2009 le Mura sono state attrezzate con una moderna e funzionale struttura di protezione hi-tech.\nNel parco si possono visitare: due forni di epoca medievale, i ruderi di un accampamento militare e quelli di un vasto quartiere residenziale del IV secolo a.C.Poco distante dal parco, alle spalle dell'ospedale Vittorio Emanuele, si trovano i resti del complesso delle Terme Ellenistiche (IV secolo a.C.), l'impianto termale pi\u00f9 antico finora scoperto in Italia. Questo era composto da una quarantina di vasche ed era dotato di un sofisticato impianto di riscaldamento sotterraneo e di scarico delle acque. Le terme andarono probabilmente distrutte in un incendio durante la distruzione della citt\u00e0 nel 282 a.C.\nNella parte opposta della citt\u00e0, in localit\u00e0 Molino a Vento e adiacente alla sede del Museo Archeologico, si estendono gli scavi dell'Acropoli di Gela. La parte scavata rappresenta solo una minima porzione della citt\u00e0 arcaica, estesa tra la foce del Gela e il vallone Pasqualello. Dalla passeggiata archeologica si ammirano verso nord ruderi di case, sacelli, botteghe e mura, con chiare tracce del sistema viario ippodameo (con la \"plateia\" e gli \"stenopoi\").\nVerso nord si estendeva la zona sacra: oggi sono visibili solamente i basamenti di tre templi. Del pi\u00f9 grande, il tempio C o \"Athenaion\", \u00e8 rimasta in piedi una colonna in stile dorico (alta quasi 8\u00a0m) che \u00e8 uno dei simboli cittadini. A sud dell'Acropoli, all'interno del Bosco Littorio, \u00e8 stato rimesso in luce e restaurato recentemente il complesso dell'Emporio Greco Arcaico (VII-VI secolo a.C.).\nMolto esteso e collocato nei pressi del sito portuale (foce del Gela), l'Emporio cittadino comprendeva officine, magazzini e botteghe. Anche in quest'ultimo monumento \u00e8 riscontrabile la particolare tecnica costruttiva a mattoni crudi.\nNumerosi altri siti sono chiusi al pubblico ma molto interessanti per lo storico e l'archeologo; tra questi si ricordano: il \"Tesmophorion\" di contrada Betlemme; il quartiere residenziale ellenistico della Stazione vecchia; i quartieri ellenistici di Capo Soprano (via Meli); la necropoli di Piano Notaro; il santuario di via Istria; la necropoli di M\u00e0nfria; la grandiosa villa ellenistica di via Romagnoli (predio Iacona). Gli scavi continuano anche all'interno dei tre siti archeologici aperti.\nTra le ultime scoperte nel territorio gelese si segnalano: il completamento del recupero del relitto greco pi\u00f9 antico (500 a.C.) che dopo il restauro a Portsmouth verr\u00e0 esposto nel Museo della Navigazione Greca di Gela, unico nel suo genere; la scoperta delle fondazioni di altri due templi greci: il primo, molto grande, accanto alle cripte della Chiesa Madre; il secondo nei pressi del nuovo parcheggio multipiano di via Istria. Nei primi sei mesi del 2009 altre importanti scoperte nel territorio gelese hanno riempito le prime pagine dei quotidiani nazionali: una quarta imbarcazione antica in prossimit\u00e0 della foce del Dirillo, un sito archeologico sottomarino davanti alla costa di contrada Bulala e altri reperti che sono venuti alla luce davanti alle coste di Montelungo durante dei lavori di pulizia dei fondali; una villa monumentale di epoca ellenistica sul promontorio di Capo Soprano con panorama sul golfo; una Necropoli greco-arcaica del VII-VI secolo a.C. in Piazza Cappuccini dalla quale sono stati recuperati diversi scheletri e reperti.\nNecropoli della Cultura di Castelluccio sono presenti nel gelese a Manfria, Milingiana, Priorato, a Gela nei quartieri Molino a Vento e Borgo, nei pressi della diga del Disueri, a Lavanca Nera, Priolo e a Sabbuci tra i fiumi Gela e Dirillo. Necropoli e insediamenti dell'et\u00e0 del rame a Piano Notaro, e Settefarine con ceramiche dello stile di Sant'Ippolito.\nGiardini.\nLa citt\u00e0 non si presenta ricca di verde, ad esclusione delle zone residenziali sorte ad ovest della collina. Tra i polmoni verdi della citt\u00e0 si segnalano:\nAree naturali.\nIl territorio di Gela dal punto di vista ambientale \u00e8 molto variegato e va considerato come parte della pi\u00f9 vasta regione coincidente con la Piana di Gela.\nNonostante questo il territorio gelese comprende estese zone sottoposte a vincoli naturalistici e paesaggistici. Le maggiori emergenze naturalistiche del territorio individuabili nelle zone umide costiere tra le formazioni dunali, e nei paesaggi dei dintorni tutelati da vincoli Sic e Zps che in questo territorio hanno la loro maggiore estensione nel quadro della Regione Siciliana. La zona di maggiore interesse naturalistico \u00e8 la Riserva Naturale Orientata Biviere di Gela, gestita dalla LIPU. Numerosi sono gli amanti della natura che si recano in questa importante riserva per l'attivit\u00e0 di birdwatching. Altre zone d'interesse sono: gli acquitrini di Piana del Signore, Poggio Arena e le colline che orlano la Piana di Gela.\nIl lago Biviere di Gela situato tra dune ricoperte di macchia mediterranea, con il suo micro-clima eccezionale della fascia costiera, consente a milioni di volatili che si spostano nelle migrazioni tra il continente africano e quello europeo di trovare, durante il loro lungo viaggio, dei luoghi in cui possano riposarsi trovando al contempo cibo e acqua a sufficienza. La Convenzione di Ramsar ha dichiarato per tale motivo il Lago Biviere di Gela sito di interesse comunitario e nel 1997 la LIPU, per tutelare questo eccezionale patrimonio naturale, ha istituito la Riserva naturale orientata Biviere di Gela.\nIn questo sito, piccolo ma importante, sono state registrate ben oltre 200 specie diverse di volatili, molte delle quali in via di estinzione, nonch\u00e9 numerose specie vegetali molto rare. Stretto e lungo, il lago Biviere si dispone parallelamente alla costa sabbiosa ed \u00e8 separato da questa da una fascia di dune ricoperte di macchia mediterranea. \u00c8 alimentato dal torrente Valletorta Monacella e, attraverso uno sbarramento mobile, dal fiume Dirillo che permette nel suo tratto finale, quando rimane asciutto, l'ingresso di acqua marina nel lago. Piccole formazioni lacustri si formano alla foce di altri torrenti che sfociano nel Golfo di Gela come il Comunelli e il Rabb\u00ecto: anche in questi siti molti volatili trovano ristoro. Accanto alla foce del Rabbito si trova la collinetta Poggio Arena interamente ricoperta di vegetazione che costituisce un vero e proprio paradiso per volatili, insetti e altri tipi di animali. La collina di Manfria, a poca distanza dalla foce del Comunelli, invece, costituisce un sito dalle peculiari caratteristiche climatiche e geo-morfologiche; nel 2007 il Dipartimento di Botanica dell'Universit\u00e0 degli Studi di Catania vi ha scoperto diverse specie rarissime. Altra zona interessante sono gli acquitrini di Piana del Signore, a nord della Strada statale 115 per Vittoria. Questi si formano durante la stagione delle piogge e costituiscono un importante zona non solo per la sosta di volatili ma soprattutto perch\u00e9 costituiscono un vero e proprio nido per vari tipi di insetti e anfibi. Lungo la costa gelese sono da notare i cosiddetti \"macconi\", cio\u00e8 le dune di sabbia. Queste, alte sino a circa 5 metri e sempre pi\u00f9 rare, sono ricoperte dalla tipica vegetazione appartenente alla macchia mediterranea. Di particolare bellezza alcune piante che producono dei fiori veramente belli di varie tonalit\u00e0 (fucsia, viola, bianco) a dispetto dell'ambiente arido e salmastro.\nPaesaggio.\nIl paesaggio di Gela ha sub\u00ecto forti trasformazioni, e non in positivo, in seguito alla disordinata e abusiva espansione a nord e all'installazione della enorme distesa di impianti e ciminiere del petrolchimico, ma \u00e8 rimasto ben molto del suo caratteristico paesaggio mediterraneo. Prima che la citt\u00e0 si espandesse verso nord, dai due belvedere cittadini di piazza Mercato e del Parco delle Rimembranze era possibile ammirare gli estesi Campi Geloi intensamente coltivati, soprattutto, a grano e cotone contornati dal profilo dei monti su cui insistono Butera e Niscemi. Tale panorama \u00e8 oggi godibile solo dalle zone pi\u00f9 elevate della citt\u00e0 (Piano Notaro). Il panorama gelese che pi\u00f9 colpisce per la sua bellezza \u00e8 quello costiero soprattutto al tramonto descritto da un poeta con queste parole: \"una palla di fuoco che coi suoi infiniti raggi fa splendere le onde spumeggianti del golfo, dipinge d'arancio ogni contrada apprestandosi a svanire infondendo calma e meraviglia col misterioso fascino della natura\".\nLa costa \u00e8 caratterizzata da ambienti diversi, a volte stridenti fra loro; procedendo da est verso ovest si incontrano un grande stagno circondato da canneti e protetto da una fascia di dune che precedono la spiaggia seguito dall'enorme sito industriale del Petrolchimico che preclude alle attivit\u00e0 turistiche un lungo tratto di fascia costiera. Di seguito si incontra la foce del fiume Gela e un boschetto di eucalipto che nasconde la citt\u00e0, grande e urbanisticamente compatta, le cui case si allontanano dalla battigia proseguendo verso il porticciolo. Da qui in poi la costa ritorna selvaggia e ricca di dune naturali, attraversata da un Lungomare con alle spalle il parco archeologico di Capo Soprano, un altro boschetto di eucalipto e poi il moderno e verdeggiante quartiere residenziale di Macchitella. Segue la collina gemella di Montelungo con le sue alte pareti argillose che sovrastano una sottile lingua di sabbia quindi scende sino alla pianura sottostante con la laguna del torrente Rabbito e l'adiacente collinetta di Poggio dell'Arena ricca di vegetazione. Poi Roccazzelle, con tante case oltre la spiaggia, e la collina di Manfria con la torre circondata da terreni riarsi dal sole. Oltre la collina, ancora pianura con case sparse e infine il confine comunale segnato dalla foce del Comunelli.\nLa riviera gelese.\nIl territorio comunale comprende un litorale esteso per 24 chilometri che va, dalla foce del Dirillo a quella del Comunelli. La costa ad oriente della citt\u00e0 \u00e8 esclusa dalle attivit\u00e0 turistico-balneari per la presenza del complesso petrolchimico e della foce del fiume Dirillo. La costa occidentale, compresa tra il centro cittadino e il confine comunale ovest \u00e8 invece aperta alla balneazione. .\nGela \u00e8 molto frequentata: tra le stazioni balneari siciliane \u00e8 quella che attrae bagnanti dalle zone limitrofe grazie alla costa, con i numerosi stabilimenti balneari, costituita di sabbia fine e dorata con le caratteristiche formazioni di dune ricoperte di macchia mediterranea.\nLe principali spiagge aperte alla balneazione (da est verso ovest) sono:\nMonumenti nei dintorni.\nIl territorio gelese oltre ad essere costellato di siti archeologici, lo \u00e8 anche di torri, castelli e altri monumenti.\nIn localit\u00e0 Manfria, zona balneare della costa occidentale ad 8\u00a0km da Gela, sorge sulla cima dell'omonima collina la torre d'avvistamento risalente al XVI secolo e progettata da Camillo Camilliani.\nSu uno sperone roccioso visibile dalla strada statale Gela-Catania si erge il Castelluccio di Gela, maniero risalente al XII secolo, rimaneggiato nel 1230 e ancora dopo. Durante lo sbarco in Sicilia degli Alleati nel luglio del 1943 fu l'ultimo avamposto della \"Battaglia di Gela\".\nNelle vicinanze del Castelluccio si trovano in contrada Grotticelle due interessantissimi monumenti: la diga delle Grotticelle (XVI secolo) che coi suoi contrafforti rappresenta la prima opera d'ingegneria idraulica in Sicilia; la catacomba paleocristiana con tombe poste in un ambiente a raggiera scavato nella roccia calcarea di una grotta.\nInteressanti infine risultano i casali sparsi nelle zone adiacenti alla citt\u00e0, come: quello dei Principi Pignatelli sulle rive del lago Biviere di Gela e quello dei Mattina presso il parco di Montelungo.\nSociet\u00e0.\nEtnie e minoranze straniere.\nAl 31 dicembre 2018 a Gela risultano residenti cittadini stranieri. Le nazionalit\u00e0 principali sono:\nReligione.\nLa religione pi\u00f9 praticata \u00e8 quella cristiana. La Chiesa Cattolica romana \u00e8 quella maggiormente diffusa. La citt\u00e0, fino agli inizi del secolo XIX, faceva parte della diocesi di Caltagirone; in seguito pass\u00f2 sotto la giurisdizione della diocesi di Piazza Armerina. Segue la confessione cristiana evangelica con comunit\u00e0 in maggior parte a carattere pentecostale.\nTradizioni e folclore.\nLe manifestazioni religiose e folcloristiche nel comune di Gela affondano le proprie radici nei secoli passati.\nCultura.\nIstruzione.\nScuole.\nNel territorio sono presenti numerosi istituti di istruzione superiore con vari indirizzi sperimentali. Dall'anno scolastico 2010/2011 \u00e8 attivo presso il Liceo Ginnasio \"Eschilo\" (gi\u00e0 PNI) l'indirizzo musicale e coreutico e presso il liceo delle scienze umane \"Dante Alighieri\" (gi\u00e0 Brocca) l'indirizzo Economico-Sociale.\nUniversit\u00e0.\nGela \u00e8 stata nel 1999 sede decentrata di alcuni corsi di laurea come la facolt\u00e0 di Economia e un corso di Scienze della Comunicazione (facolt\u00e0 di Lettere e Filosofia) dipendenti dall'Universit\u00e0 degli Studi di Catania.\nMusei.\nGela \u00e8 sede di un importante Museo Archeologico Regionale. Il museo concerne l'arte greca, quella preistorica, la ceramica normanna (\"tipo Gela\") e la numismatica antica. Esso ha sede in un edificio in stile razionalista del 1958, sito in corso Vittorio Emanuele 1, ampliato nel corso dei decenni.\nVi sono custoditi numerosi reperti, tra i quali le antefisse di Sileno e di Gorgone, le ceramiche della collezione Navarra, i reperti recuperati nelle tre navi greche affondate sulla costa gelese nel V secolo a.C., i reperti scoperti nelle necropoli preistoriche e greche di Gela ed hinterland, le due \"arule fittili\" scoperte a Bosco Littorio e le circa 1000 monete.\nDa non molto \u00e8 rientrata in citt\u00e0 la nave greca arcaica dopo un lungo e complesso lavoro di restauro ed \u00e8 in corso di realizzazione a Bosco Littorio il Museo della Navigazione Antica che esporr\u00e0 in maniera adeguata la prima delle tre navi greche Gelesi al momento custodita ma non esposta all'interno del museo regionale, importantissimi esemplari al mondo per datazione, dimensioni, tecnica costruttiva e per l'eccezionale stato di conservazione.\nRecentemente \u00e8 stato inaugurato presso la Riserva naturale orientata del Lago Biviere di Gela il nuovo Museo Naturalistico presso l'antico Casale Pignatelli (XVI secolo). Esso \u00e8 dotato di moderni apparati didascalici nonch\u00e9 didattici, inclusa una Biblioteca, e spazi polifunzionali.\nIn citt\u00e0 sono attivi altri piccoli musei di livello scolastico o amatoriale: il museo dell'arte contadina presso la scuola di 1\u00ba grado \u201cEnrico Solito\u201d e il museo mondiale della scarpa in miniatura.\nMedia.\nRadio.\nLe principali stazioni radiofoniche locali sono Radio Gela Express, attiva nel settore dal 1985, Radio Bella FM 102.5 e Radio Altra Voce.\nTelevisione.\nLa prima emittente televisiva locale fu Tele Gela Color, nata nel 1981 da un gruppo di studenti universitari. I programmi venivano trasmessi attraverso i servizi UHF 30 e 31. Tre anni pi\u00f9 tardi, l'emittente televisiva inaugur\u00f2 la sua prima edizione del telegiornale ed amplio il suo palinsesto, aggiungendo programmi di intrattenimento politico e culturale, e rubriche dedicate a film, telefilm e cartoni animati.\nNel 1994 l'emittente viene esclusa dalle concessioni governative, ma in seguito ad alcune battaglie legali, riesce ad ottenere le concessioni dal Ministero delle comunicazioni per continuare le trasmissioni dell'ente televisivo. Agli inizi degli anni duemila la rete cambia il nome in Canale 10.\nNel 2012 nasce l'emittente televisiva Rete Chiara.\nArte.\nCinema.\nUno dei primi richiami alla cinematografia che riguardino la citt\u00e0 di Gela, si pu\u00f2 trovare gi\u00e0 nel film neorealista \"Pais\u00e0\" del 1946, diretto da Roberto Rossellini; nel primo episodio, incentrato durante lo sbarco in Sicilia, l'attore Carlo Pisacane interpreta un anziano proveniente dalla citt\u00e0 di Gela.\nDopo la scoperta dei giacimenti petroliferi in citt\u00e0 negli anni 50, nel 1960 venne posata la prima pietra per la costruzione del Polo petrolchimico di Gela, istituita dall'imprenditore Enrico Mattei; part\u00ec cos\u00ec, un'azione propagandistica firmata e documentata da grandi registi del cinema, per conto dell'Ente Nazionale idrocarburi (ENI). Il primo documentario fu \"Gela 1959: Pozzi a mare\", curato da Vittorio De Seta e Franco Dodi nel 1960, dedicato alla perforazione del primo pozzo sottomarino in Europa battezzato \"Gela Mare 21\". Nello stesso anno vennero realizzati altri due documentari, \"A Gela qualcosa di nuovo\" diretto da Fernando Cerchio e il film tv \"L'Italia non \u00e8 un paese povero\", curato dal regista olandese Joris Ivens.\nNel 1961 Giacomo Vaccari diresse il documentario \"Ritratto di una grande impresa\", dove l'ultima parte \u00e8 dedicata fra le altre, allo sviluppo dell'Eni nella citt\u00e0 gelese durante gli anni sessanta. Due anni pi\u00f9 tardi viene realizzato dal regista Giuseppe Ferrara, un cortometraggio intitolato \"La cena di San Giuseppe\", dedicato alla tradizionale festivit\u00e0 annuale del santo Giuseppe.\nNel 1964 il regista Giuseppe Ferrara gira altri due documentari sullo sviluppo della cittadina gelese; \"Il Gigante di Gela\" e \"Gela antica e nuova\". Il primo documentario si focalizza sull'estrazione del petrolio e sull'ampliamento di esso, mentre il secondo documentario percorre lo sviluppo del Polo petrolchimico della citt\u00e0, accompagnato da spezzoni di quotidianit\u00e0 e di usanze tipiche del posto. \nUn anno pi\u00f9 tardi venne realizzato il documentario \"Da Palma a Gela\" diretto dal regista Gilbert Bovay, che si concentra sui mutamenti sociali e l'aumento dei posti di lavoro, sorti grazie alla costruzione del Polo petrolchimico. Nel 1967, i registi Piero Nelli e Luigi Perelli dirigono un documentario di propaganda comunista, sulle condizioni precarie della Sicilia intitolato \"Sinistra unita Sicilia nuova - Vota comunista\". Fra le altre citt\u00e0, molte delle riprese sono state effettuate nella citt\u00e0 di Gela.\nQuattro anni pi\u00f9 tardi, venne girato un documentario sulla nocivit\u00e0 fisica ed emotiva provocata dal lavoro usurante delle fabbriche, diretto dai registi Carlo Striano, Luigi Bartoccioni e Isa Crescenzio dal titolo \"Condizione operaia\". Il film fu girato negli stabilimenti della Olivetti ad Ivrea, alla Massey Ferguson di Aprilia e nello stabilimento del Polo petrolchimico di Gela.\nPer conto dell'Eni viene prodotto nel 1984 \"Una storia per l'energia\". Diretto dall'affermato regista di fama internazionale Gillo Pontecorvo, il documentario tratta la crescita esponenziale dell'Agip nel mondo. Il film contiene immagini di \"Gela Mare 21\", il primo pozzo petrolifero sottomarino perforato a Gela nel 1959.\nNel 2006 Daniele Vicari diresse \"Il mio paese\". Il documentario narra il viaggio della crisi industriale in Italia partendo da Gela, citt\u00e0 logorata dalle industrie chimiche sino a concludere il viaggio verso Marghera. Il film candidato alla 51\u00aa edizione del David di Donatello, vinse il premio come miglior documentario. \nIl regista Gianni Virgadaula nel 2008 cura la regia di \"L\u00e8muri, il bacio di Lilith\", un horror classico in bianco e nero muto, che omaggia il cinema espressionista tedesco degli anni venti. Il film venne girato anche nella citt\u00e0 gelese. \nSei anni pi\u00f9 tardi, la citt\u00e0 fu location del film \"Vento di Sicilia\" diretto dal regista Carlo Fusco. La storia verte intorno all'incontro tra Davide e padre Leonard, entrambi reduci da una vita tormentata dal loro passato criminoso da cui cercano redenzione. \nCucina.\nGela fu la patria del gastronomo, Archestrato di Gela, ha da sempre legato la sua cultura gastronomica con quella palermitana, catanese e ragusana. Ma la citt\u00e0 del golfo ha anche una tradizione culinaria tutta sua.\nLe preparazioni a base di grano costituiscono una specialit\u00e0 di questa zona. Nella Piana di Gela si producono prodotti tipici, quali il carciofo violetto di Sicilia e il pomodorino ramato.\nUno dei piatti tipici della citt\u00e0 di Gela sono le impanate, un prodotto da forno molto simile alla focaccia, con numerose variet\u00e0 di ripieni. In origine, le impanate venivano consumate maggiormente durante il periodo natalizio, preparate durante la vigilia per essere poi, servite durante il pranzo di Natale. Le origini delle impanate sono riconducibili alle \"empanadas spagnole\", citate per la prima volta in un libro datato del cinquecento. \u00c8 possibile ricondurre le origini delle impanate al dominio spagnolo in Sicilia avvenuto fra il 1516 e il 1713, grazie ad alcuni documenti che citano le impanate di Gela ed altri prodotti da forno simili, risalenti al seicento, proprio durante il dominio degli spagnoli in Sicilia. I ripieni tradizionali delle impanate sono originariamente con verdure e formaggio primo sale, o pi\u00f9 di rado, con il baccal\u00e0. Oggi le varianti del piatto gastronomico sono molte, con ripieni che variano dalla carne al pesce, o come quella pi\u00f9 tradizionale con patate, cipolle, cavolfiore e olive nere.\nFra i piatti tipici locali vi \u00e8 anche la salsiccia di seppia, all'epoca considerato un piatto povero e meno costoso rispetto alla carne. La seppia predilige come alimento dominante del piatto, che viene misto alla carne ed insaccato nel budello di maiale, esattamente come avviene con la salsiccia.\nPasticceria: tipici sono i tut\u00f9, i rami cc\u00f2 ficu, \"i spingi\" e \"i spingiuna\" (frittelle con miele o zucchero), i raviolini di ricotta e cioccolato.\nGeografia antropica.\nUrbanistica.\nGela \u00e8 uno dei pi\u00f9 estesi centri urbani della Sicilia, e quindi presenta una grande variet\u00e0 di tessuti urbani. Il centro storico medievale presenta un arcaico impianto ippodameo e vicoli ciechi. Invece, i quartieri Otto-Novecenteschi (compresi quelli edificati negli anni cinquanta e sessanta), hanno una variante del sistema a scacchiera, con strade parallele alla via principale della citt\u00e0 (Corso Salvatore Aldisio e Corso Vittorio Emanuele II), incrociate da strade perpendicolari a esse, formando quindi isolati rettangolari (ma in qualche caso quadrati, come nell'area compresa tra la via Benedetto Bonanno e la via Di Bartolo, zona facente parte del quartiere Borgo).. Il pi\u00f9 delle volte, le abitazioni si affacciano con una sola parete sulla strada e hanno le pareti cieche in comune con altri edifici. I rioni periferici sorti a nord della via Venezia negli anni settanta (Margi, Settefarine, Cantina Sociale), hanno una maglia viaria irregolare. Le case si affacciano con un solo lato sulla via, ma a volte i muri non sono in comune. In qualche caso gli edifici presentano un piccolo giardino dal lato della strada e quasi sempre \u00e8 presente un giardino sul retro. I nuovi quartieri residenziali costruiti a ovest, presentano lo schema della citt\u00e0-giardino, con villette monofamiliari a schiera.\nLa cittadina arabo-medievale di Eraclea (o Heraclea) costitu\u00ec il primo nucleo urbano fondato dopo la distruzione greca del 282 a.C. Posizionata nella zona compresa tra il cimitero Monumentale e la chiesa di San Giacomo Maggiore, pare che fosse dotata di numerose chiese e perfino di rete fognaria.\nNel 1233 il re Federico II di Svevia decise di fondare sui ruderi della citt\u00e0 greca il nuovo centro di Terranova che sarebbe diventato punto di riferimento per l'economia circostante. Il nucleo cittadino, di forma rettangolare, presentava un'estensione di oltre 40 ettari, un possente sistema di fortificazioni con castello all'angolo sud-est ed un porto caricatore. Lo schema urbano si rifaceva a quello romano in quanto incentrato su due assi principali ortogonali (il corso e l'attuale via Marconi) che collegavano le quattro porte (pi\u00f9 una quinta verso il mare) e dividevano la citt\u00e0 in quattro rioni. Oltre a via Marconi, vi sono anche altre strade che incrociano ortogonalmente il Corso Vittorio Emanuele, (o che comunque confluiscono in esso) e alcune sono anche confini di quartiere, ovvero via Salvatore Damaggio Fischietti, via Giacomo Navarra Bresmes, via Filippo Morello, via Morso, via Matrice, via Mallia, via Marotta, via Vinci, via Casale, via Cannizzo, via Sant'Agostino, via Cocchiara, via Cattuti, via San Sebastiano, via Campochiaro, via Luigi Cadorna, via San Francesco, via Cocchiaro, via Giuffr\u00e9, via San Giovanni, via Picceri, via Santa Maria di Ges\u00f9, via Catalano (tratto finale), via Trieste e via Aldisio Fischietti. Le strade perpendicolari a queste vie, ovvero parallele col Corso Vittorio Emanuele, incrociandosi con esse, formano grandi isolati quadrati o rettangolari. Tra queste strade si annoverano: via Armando Diaz, via Cairoli, via San Nicola, via Rossini, via Senatore Giuseppe Damaggio, via Florida, via Menotti, via Gurrisi, via Lo Vivo, via Matrice (tratto iniziale), via Gaetano Donizetti, via Cocchiaro (tratto finale), via Passaniti, via Zinchi, via Ventura, Via Abela, via Navarra, via Battesimo, Via Catalano (tratto iniziale), via Vespri e via Pisa. Date le grandi dimensioni degli isolati, internamente a questi, si trovano numerosi vicoli ciechi e cortili, di varia grandezza, chiamati in dialetto \"curtigghi\" (cortili), nella toponomastica ufficiale, vengono comunemente denominati col nome di \"vico\". Essi sono diversi tra loro, ma comunque se ne possono riscontrare diverse tipologie, che vanno da un semplice vicoletto, a piccole piazzette alla quale si accede da stretti vicoli o da un arco, (pi\u00f9 o meno grande) per sfruttare al massimo lo spazio edificabile disponibile (Ad esempio Vico Ficicchia, Vico Tilaro, e Vico Lombardo sul Corso Vittorio Emanuele, Vico Carpentieri e Vico Panebianco in Via Cairoli) Nel Quattrocento, l'area a ovest del corso principale, venne abbandonata, e all'altezza dell'attuale via Bresmes venne costruito un lungo muro che divideva in due la citt\u00e0.\nTra la fine del Cinquecento e gli inizi del Seicento si cominci\u00f2 a restaurare le mura medievali occidentali e si ricominci\u00f2 a popolare la zona.\nLa citt\u00e0 contava ben 22 chiese e perci\u00f2 appariva dall'alto ricca di campanili e cupole, come emerge chiaramente dalle raffigurazioni dell'epoca.\nSino al Ottocento la citt\u00e0 rimase entro le mura.\nL'esigenza di nuove abitazioni port\u00f2 all'espansione verso ovest con la creazione del \u201cBorgo\u201d (tra la via XXIV Maggio, la via Bentivegna, la via Giacomo Matteotti e la via Francesco Crispi), del \u201cRabatello\u201d (Corso Salvatore Aldisio angolo via Matteotti). Pi\u00f9 tardi vennero creati i quartieri \u201cOrto Buget \u201d(sud-est), \u201cMulino a Vento\u201d (est) e \u201cStazione\u201d (nord-est). Fino a inizio Novecento vennero creati ulteriori quartieri verso ovest (San Giacomo, Pignatelli, Loco Barone), verso sud (Piano Solfarelli, Orto fontanelle e Officina Elettrica), lungo la via Nazionale (oggi via Generale Cascino), la via Verga e la via Tevere. Dopo il 1956, si inizi\u00f2 a costruire ai margini dei vecchi quartieri, e si sopraelevarono numerose abitazioni. Di questo periodo sono i quartieri Carrubbazza (a nord-est, sotto la via Generale Cascino), Baracche(a nord-ovest, tra la via Francesco Crispi la via Recanati, la via G. Matteotti, gi\u00e0 via Bastione, e la via Po), Sant\u2032Ippolito(situato a ovest, tra la via Crispi, la via Ignazio Giuffida, la via San Giacomo e la via Risorgimento) e la zona del Cimitero (tra corso Salvatore Aldisio, la via Polizelo, la via Ignazio Giuffrida, la via Urbano Rattazzi e la via Emilia. Nel periodo viene ampliato il quartiere della Stazione sino alla via Umbria, ai confini col quartiere Carrubbazza. \nA partire dagli anni sessanta, in corrispondenza dell'attivazione del Petrolchimico, la citt\u00e0 venne sconvolta da una disordinata e abnorme espansione urbana in tutte le direzioni che minacci\u00f2 perfino la parte storica.\nI quartieri pi\u00f9 grandi oggi sono: Caposoprano (zona occidentale della collina), Macchitella e Scavone, Fondo Iozza, Villaggio Aldisio e la grande periferia di Margi e Settefarine (nord).\nAl di fuori del centro urbano di una certa dimensione sono gli insediamenti urbani sulla costa occidentale compresa tra la collina di Montelungo e la foce del Comunelli, e la zona industriale col Petrolchimico e i due nuclei dell'Asi (Azienda di Sviluppo Industriale).\nCentro storico.\nIl centro storico di Gela, seppur vittima della caotica espansione edilizia dell'ultimo cinquantennio, \u00e8 ricco di monumenti e testimonianze storiche.\nIn piazza San Giacomo \u00e8 esposto il portale con arco ogivale dell'antica chiesetta di S. Giacomo (XIII secolo). Lungo corso Salvatore Aldisio prospetta il neoclassico ex Convitto Pignatelli 1878). A sud della Villa Garibaldi (1878) si trova la Chiesa dei Cappuccini, risalente al Trecento ma rimodulata e ampliata nel corso del Novecento. Presenta un prospetto in stile neogotico e, al suo interno, un pregiato polittico in legno intarsiato.\nAttorno al centro storico federiciano (1233 sopravvivono le vestigia dell'antico sistema difensivo con tratti di mura, torrioni e porte incastonati nei prospetti delle moderne abitazioni. In particolare risultano interessanti: i tratti di mura di via Matteotti con un torrione del Quattrocento e quattro grandi arcate in pietra, e via Verga (carcere vecchio) dove le mura si sono conservate nella loro altezza originaria e senza grosse superfetazioni, in via Istria. Qui \u00e8 possibile osservare un bastione trecentesco, in parte crollato negli anni 40. Sempre in via Istria, vicino alle scale di via Filippo Morello, \u00e8 possibile osservare la torre detta \u2018dello Sperone\u2019, dal nome del quartiere dove \u00e8 situata e quattro poderosi contrafforti all'altezza con la via Miramare, sebbene rovinati dalla presenza di alcuni balconi in cemento; il tratto di viale Mediterraneo con il bastione di porta Marina e almeno due torrioni; i ruderi del Castello federiciano o Palazzo ducale in piazza Calvario e altri tratti di mura in via Porta Vittoria. Quasi tutte le porte furono distrutte nell'800, tranne Porta Marina, smantellata negli anni sessanta dalla Soprintendenza di Agrigento, in previsione di un futuro rifacimento.\nIn piazza Roma \u00e8 sita la Chiesa del Carmine risalente al Settecento, che custodisce un crocifisso ligneo quattrocentesco ritenuto miracoloso dai gelesi.\nSul corso Vittorio Emanuele, la via pi\u00f9 elegante della citt\u00e0, si erge la Chiesa del Rosario (1796-1838) che esternamente presenta un'alta torre campanaria con cuspide maiolicata e tre bei portali, mentre l'interno si presenta in linee tardo-barocche.\nNel cuore cittadino, piazza Umberto I, dove si trova una statua bronzea di Cerere opera dello scultore Silvestre Cuffaro (1954), spicca con la sua imponente ed elegante mole la Chiesa Madre (1766-1844), esempio di neoclassico. Il prospetto \u00e8 caratterizzato dai due ordini di colonne doriche e ioniche. Interessanti anche la torre campanaria e la cupola. L'elegante interno a schema basilicale con croce latina, conserva bei dipinti, tra cui: quello bizantino che ritrae la patrona Maria SS. dell'Alemanna, e poi il \"Transito di Maria\" e l\"Assunzione della Madonna\", opere rispettivamente di Deodato Guinaccia e del Tresca. Elementi degni di nota sono anche il prezioso altare principale in marmo policromo misto a vetro e il monumento funerario marmoreo al Mallia, opera di Filippo Pennino. Sotto la chiesa \u00e8 stata scoperta la cripta trecentesca appartenente alla precedente chiesetta di S. Maria de' Platea.\nAlle spalle della chiesa Madre \u00e8 ubicato l'ex Monastero di clausura femminile con annessa chiesa di San Benedetto (XV secolo). Il complesso ha ospitato dal 1910 al 1969 l'Ospedale civile. La chiesa prima di essere parzialmente distrutta da un incendio conservava una stupenda cantoria lignea ornata d'oro zecchino e recante l'aquila sveva, stemma di Gela. Il Monastero \u00e8 sorto sul sito di un antichissimo palazzo nobiliare di cui rimane un grande torrione con stemma nobiliare all'angolo sud-est.\nAccanto al moderno Palazzo di Citt\u00e0 (1951), sorto dove un tempo vi era il convento quattrocentesco dei padri Francescani, c'\u00e8 la chiesa di San Francesco d'Assisi (XIII secolo) con un ricchissimo soffitto a cassettoni lignei ornati d'oro zecchino e dipinti.\nNella piazza S. Agostino, la pi\u00f9 bella della citt\u00e0 e un tempo ornata da ben cinque chiese di epoche diverse, si possono oggi ammirare: la Chiesa e il Convento di Sant'Agostino (1439-1783); il Teatro Eschilo (1832); la chiesa di San Francesco di Paola con l'annesso convento dei padri Minimi poi divenuto educatorio, entrambi in stile tardo barocco. \u00c8 da notare il fatto che il centro storico gelese \u00e8 uno dei pochi ad avere una pianta ortogonale con vie piuttosto rettilinee e regolari. Un discorso a parte meritano i basolati delle vie del centro, realizzati dagli scalpellini locali in pietra calcarea bianca ed in basalto. Un tempo le vie principali, come il corso Vittorio Emanuele e la via Giacomo Navarra-Bresmes, erano lastricati con basoli lavici disposti a spina di pesce. Oggi questo tipo di basolato si pu\u00f2 trovare in via Marconi, in via Matrice ed in via Rossini. Quest'ultimo basolato era bruttamente fagocitato da chiazze d'asfalto. Per evitarne il degrado nel luglio 2014 iniziarono dei lavori di riqualificazione. Mentre per le vie traverse si utilizzarono basoli calcarei bianchi, disposti secondo precisi disegni e a seconda della grandezza della via. Infatti, nelle vie secondarie, troviamo una fila di lastre disposte verticalmente al centro della carreggiata e altre due ai lati per lo scolo delle acque, con il resto della carreggiata costituita da basoli disposti orizzontalmente, tranne in via Pisa, dove vi \u00e8 un'unica fila centrale con quattro basoli gli uni accanto agli altri, invece nei vicoli che si affacciano su queste strade, troviamo i basoli disposti a spina di pesce, con o senza le file verticali per lo scolo delle acque reflue. Un altro tipo di pavimentazione era costituito da quadrucci calcarei bianchi, simili ai sampietrini, disposti entro quadrati delimitati da basoli rettangolari. Questo sistema fu utilizzato per la piazza Sant' Agostino, e oggi se ne conserva un esempio nel tratto terminale di via San Nicola, ma in generale si usava per cortili, piazzette ecc.\nInfine, poco distante dal centro, si pu\u00f2 visitare un esempio d'arte medioevale: la chiesetta di San Biagio (1099) con l'annessa ex Commenda dei Templari, la pi\u00f9 antica rimasta in citt\u00e0 dopo la distruzione della vicina chiesetta di S. Ippolito sempre dell'XI secolo. Alle spalle di San Biagio si trova un'altra piccola chiesa, San Nicola da Tolentino (XIX secolo), il cui campanile neoclassico \u00e8 stato smontato alcuni anni addietro. Nelle adiacenze si trova l'ingresso del Cimitero Monumentale nel cui viale principale si possono ammirare diverse cappelle e mausolei ottocenteschi e novecenteschi negli stili neoclassico, barocco, gotico e liberty.\nCaposoprano.\nCaposoprano \u00e8 un quartiere residenziale collocato su un vasto pianoro posto nella parte occidentale della collina su cui sorge la citt\u00e0 storica, godendo del panorama collinare e costiero, ad un'altitudine media di oltre 50 metri s.l.m.\nDi interesse archeologico come tutta la collina di Gela (in quanto sede, in epoca greca, di una vasta necropoli sulla quale successivamente sorse la citt\u00e0 timoleontea, nonch\u00e9 di un complesso di bagni di et\u00e0 ellenistica), questa zona sino a tutti gli anni cinquanta dello scorso secolo era collocata al di fuori del centro urbano il cui confine era posto all'altezza dell'attuale Biblioteca Comunale (via Palazzi angolo via Butera). \nOggi il quartiere Caposoprano, con i vicini rioni satellite di Piano Notaro e Fondo Iozza, costituisce il centro moderno della cittadina abitandovi circa 10.000 abitanti.\nSviluppo.\nI primi due nuclei di questo quartiere risalgono agli anni cinquanta del XX secolo e sono costituiti da una serie di palazzine realizzate dall'Istituto autonomo Case popolari lungo la via Palazzi e la via Butera. Successivamente, dove un tempo sorgevano solamente case sparse (agricole e di villeggiatura) e orti, a partire dai primi anni settanta si assistette alla nascita di condominii e case pluri-familiari. Questo sviluppo fu dovuto in parte alla nascita di nuove infrastrutture a servizio dell'intera citt\u00e0 (ospedale in primis), in parte alla forte esigenza di nuove abitazioni dovuta all'innalzamento del numero di abitanti dovuto all'attivazione dell'area industriale. Nel P.R.G. del 1971 quest'area viene individuata come \"zona C\", ossia zona di espansione urbana con indice di cubatura edilizia massimo, il che porter\u00e0 in brevissimo tempo ad un'intensissima edificazione che nel giro di un decennio definir\u00e0 la trama urbana del quartiere. Il verde che un tempo impreziosiva il paesaggio tender\u00e0 a scomparire quasi del tutto, mentre i numerosissimi pozzi (un tempo utili all'irrigazione degli orti) verranno progressivamente coperti per far posto alle strade e ai nuovi edifici.\nUrbanistica.\nIl quartiere, tolta qualche eccezione, non \u00e8 frutto di un preciso progetto di espansione urbanistica e la sua crescita risulta, dunque, piuttosto caotica e irrazionale. Anche qui, come nel resto della citt\u00e0, quasi sempre si sono prima costruiti gli edifici e solo successivamente strade e servizi. Ne risulta una maglia ortogonale piuttosto irregolare con \"insulae\" rettangolari.\nCaratteristiche del quartiere sono le vie di media ampiezza, quasi sempre dotate di marciapiedi in entrambi i lati e parcheggi in fila indiana per le auto. Gli edifici hanno in media 5 livelli fuori terra e presentano tutti ballatoi come nella tradizione mediterranea. \nQuasi del tutto inesistenti le aree verdi, eccezion fatta per le zone di via Morselli e viale Indipendenza. \nAsse viario principale del quartiere \u00e8 la via Palazzi che costituisce la naturale prosecuzione del Corso principale della citt\u00e0 storica (sino al 1950 strada nazionale per Licata) e arteria commerciale di riferimento. Altri assi viari molto importanti sono: viale Indipendenza, via Francia, via Parioli, via Ettore Romagnoli, via Alessandro Manzoni, via Morselli, via Europa, via Cicerone e via Danimarca-Pio X, tutte interconnesse tra loro da vie traverse.\nZona archeologica.\nQuesta parte della collina a partire dal VII secolo a.C. fu sede di una vasta necropoli che, successivamente, fu inglobata nella citt\u00e0 ampliata da Timoleonte nel IV secolo a.C. La zona di Piano Notaro (nord-ovest) era anche sede di un'importantissima necropoli protostorica dalla quale sono state recuperate preziosissime ceramiche in stile castellucciano. \nTra anni quaranta e cinquanta sono stati individuati parecchi siti archeologici (fortificazioni, terme, residenze, casermette, pozzi, tombe, ecc.) quasi tutti sistematicamente ricoperti o, nella peggiore delle ipotesi, distrutti. A sud di viale Indipendenza si sviluppa il grande parco archeologico omonimo in cui sono state rimesse alla luce le note fortificazioni greche (le cosiddette \"mura timoleontee\"), una preziosissima testimonianza dell'arte classica nel Mediterraneo. Poco distanti (via Europa) sono visitabili, solo parzialmente, le terme d'et\u00e0 ellenistica.\nFrazioni.\nLa popolazione risiede quasi totalmente nel centro urbano di Gela. Una minoranza di cittadini, meno di un migliaio di persone, vive in localit\u00e0 distanti dal centro, peraltro prive di alcuni servizi fondamentali quali poste e rete idrica.\nNel 2006 \u00e8 iniziato l'iter per l'istituzione della frazione comunale di Manfria, localit\u00e0 balneare di villeggiatura distante circa 8 chilometri dal perimetro urbano. Per quanto riguarda le circoscrizioni comunali, queste sono oggetto di discussione da diverso tempo ma non si \u00e8 mai arrivati ad atti concreti volti alla loro istituzione a causa degli alti oneri finanziari per le deboli casse municipali. La proposta per la Frazione di Manfria parte dal Comitato Autonomo Torre di Manfria attraverso delibera consiliare n\u00ba 6 del 24/01/06 voluta con forza attraverso un piano di studi su cinque quartieri che sono: Manfria (297 abitanti), Rabbito (20 abitanti), Femminamorta (138 abitanti), Montelungo (28 abitanti), Roccazzelle (393 abitanti). Attraverso delle relazioni e studi sui quartieri sopramenzionati il Consiglio Comunale, in seduta pubblica, approva con delibera la Frazione di Manfria. Le associazioni, Cittadini Attivi di Gela e il Comitato di Quartiere \" Torre di Manfria, inviano al nuovo sindaco di Gela, una lettera il 18/06/2010 con la quale dicono a chiare lettere di inserire, nel Bilancio 2010, la Delibera Consiliare \"Manfria Frazione. Con questo atto, la nuova Giunta, pu\u00f2 rendere immediatamente esecutiva la Delibera Consiliare e dare finalmente giustizia ad un quartiere lontano e abbandonato. Il nuovo sindaco accoglie l'istanza dei comitati e promuove un incontro con una delegazione dei comitati per la risoluzione del caso.\nPrincipali localit\u00e0 abitate al di fuori del centro urbano:\nEconomia.\nL'economia gelese, prima dell'avvento dell'industria pesante, era basata principalmente su agricoltura e pesca ma anche su attivit\u00e0 artigianali e turismo balneare.\nAgricoltura.\nL'entrata in crisi del complesso petrolchimico, con il conseguente drastico calo di manodopera, ha rinvigorito il settore dell'agricoltura che ha riacquisito il primato per numero di addetti nel quadro dell'economia gelese.\nLa realt\u00e0 produttiva agricola pi\u00f9 vivace riguarda la cosiddetta \u201cfascia trasformata\u201d compresa tra Gela e Vittoria (piana di Gela) ricca di impianti serricoli dove si producono primariamente ortaggi (carciofi, peperoni, pomodori, etc) e verdure. Negli ultimi anni sono sorte delle cooperative di produzione, confezionamento e commercializzazione dei prodotti agricoli. La maggior produzione di carciofi nel mondo avviene in Italia, con una produzione di circa 365.991 tonnellate all'anno. Fra le regioni pi\u00f9 produttive vi \u00e8 la Sicilia, soprattutto nella provincia nissena, che risulta essere il distretto pi\u00f9 produttivo nel complesso, coprendo circa il 48% della produzione regionale nelle citt\u00e0 di Gela, Niscemi, Butera e Mazzarino. \nDi antichissima tradizione \u00e8 la produzione di vini, corposi e ricchi. Nella zona di Gela si producono: vino Moscato, Nero d'Avola (\"u calabrisi\"), Cerasuolo di Vittoria, Monreale Chardonnay e altri vitigni. La produzione vinicola gelese risente fortemente della sua posizione geografica e del clima e dipende dal particolare tipo di coltivazione della vite, \"ad alberello\". Significativa anche la produzione di grano, olive e frutta in genere.\nIndustria.\nGela \u00e8 un importante centro industriale siciliano. La realt\u00e0 produttiva gelese \u00e8 costituita dal Petrolchimico col suo indotto e dalla zona industriale Asi.\nIl Polo petrolchimico di Gela, attivato nel 1963 dall'ENI, \u00e8 uno dei pi\u00f9 grandi d'Europa. La forza lavoro \u00e8 andata riducendosi nei decenni ed oggi conta solo circa 1500 dipendenti. Le produzioni ancora attive riguardano: la raffinazione del petrolio, la produzione di benzine e gasoli, l'imbottigliamento di gas metano, la dissalazione per usi civili e industriali, la produzione energetica per fini industriali, la produzione di materie plastiche (Polimeri Europa).\nLa zona industriale ASI (azienda di sviluppo industriale) di Gela conta numerose aziende di piccole e medie dimensioni attive nei vari settori della produzione: alimentare, edilizia, riciclaggio dei rifiuti, elettronica, chimica, metalmeccanica, cantieristica navale e falegnameria.\nInquinamento.\nIl territorio ricadente nei comuni di Gela, Butera e Niscemi \u00e8 stato dichiarato dall'Organizzazione Mondiale della Sanit\u00e0 come \"ad alto rischio di crisi ambientale\" per la presenza del Polo petrolchimico di Gela. i cui ultimi impianti sono stati dismessi nel 2014.\nTurismo.\n, in parte archeologico ma soprattutto balneare in virt\u00f9 della sua lunga costa sabbiosa. Nei decenni successivi il flusso turistico si \u00e8 prima ridotto ai minimi termini pur rimanendo sede di un ufficio informazioni turistiche regionale (S.T.R. n. 9 di Gela con competenza comprensoriale) poi, lentamente, \u00e8 tornato ad essere una delle fonti di guadagno della citt\u00e0 anche in virt\u00f9 di investimenti mirati del Comune per la valorizzazione dell'archeologia della citt\u00e0 e alla nascita di decine di lidi nel litorale. La presenza annua registrata dagli uffici regionali presso i botteghini del museo e dei parchi si aggira attorno alle 20.000 unit\u00e0.\nInfrastrutture e trasporti.\nStrade.\nGela \u00e8 attraversata dalla lunga statale 115 che unisce Siracusa a Trapani attraversando Ragusa e Agrigento. \u00c8 raggiungibile da Catania e il limitrofo centro di Caltagirone tramite la Strada statale 417 di Caltagirone e la Strada statale 117bis Centrale Sicula \"nord-sud\". Quest'ultima collega Gela con Piazza Armerina e con Enna. Caltanissetta \u00e8 raggiungibile seguendo la Strada statale 626 della Valle del Salso che si innesta sulla SS 115, tra Gela e Licata, in contrada Burgio (territorio di Butera). Tramite la SS 626 si raggiunge l'Autostrada A19 allo svincolo Caltanissetta e quindi Palermo. La Strada statale 190 delle Solfare, distante circa 7\u00a0km da Gela, costituisce il collegamento con Mazzarino. Alcune strade provinciali la collegano a Niscemi e Scoglitti. La citt\u00e0 \u00e8 capolinea sud dell'itinerario europeo E45; tarda invece a essere realizzato il collegamento autostradale A18 Gela-Siracusa, aperto al traffico per quasi un terzo del suo tracciato sul versante aretuseo.\nFerrovie.\nLa nuova stazione ferroviaria di Gela venne costruita pi\u00f9 grande e in sede differente negli anni settanta del XX secolo contestualmente a un nuovo tracciato esterno alla citt\u00e0 in luogo di quella precedente, pi\u00f9 piccola, attivata nel 1891 e quale terminale della ferrovia Catania-Caltagirone-Gela; \u00e8 lo scalo intermedio pi\u00f9 grande della linea a binario unico Siracusa-Canicatt\u00ec, che la collega a Ragusa e Siracusa e a Caltanissetta e Palermo. Adiacente alla stazione \u00e8 stato costruito il terminal cargo di Gela.\nLa stazione gelese ha visto ridurre sempre pi\u00f9 il numero di viaggiatori contestualmente alla diminuzione dell'attivit\u00e0 del Polo petrolchimico e, nel complesso, ancor pi\u00f9 dopo l'interruzione della linea per Caltagirone e Catania (per crollo di un ponte ferroviario tra i territori di Caltagirone e Niscemi) dall'8 maggio 2011 ed ancora non ripristinata. Sono per\u00f2 in corso lavori di ammodernamento infrastrutturale della linea tra Canicatt\u00ec e Comiso al fine di correggere il tracciato e abbreviare i tempi di percorrenza col nuovo Aeroporto degli Iblei.\nPorti.\nGela \u00e8 dotata di tre strutture portuali: il porto-isola (ad uso esclusivo del Polo petrolchimico di Gela); il porto rifugio, ad uso turistico-peschereccio; il \"pontile\" cosiddetto \"sbarcatoio\", inutilizzato dagli anni sessanta del secolo scorso.\nAeroporti.\nIl territorio \u00e8 dotato di un eliporto privato nel centro direzionale Enimed di contrada Ponte Olivo, due elisuperfici nella zona industriale e di un Campo di Volo in contrada Femmina Morta.\nMobilit\u00e0 urbana.\nIl servizio di trasporto urbano in citt\u00e0 \u00e8 gestito dall'AST (Azienda Siciliana Trasporti) e conta diverse linee che collegano i vari quartieri dell'abitato.\nAmministrazione.\nGela con altri comuni limitrofi, quali Niscemi e Piazza Armerina, decide di aderire alla citt\u00e0 metropolitana di Catania, con un referendum del 13 luglio 2014, invece che al Libero consorzio comunale di Caltanissetta. Dopo l'approvazione della legge regionale n.15/2015, il consiglio comunale gelese conferma il 14 settembre il risultato del referendum. La conferma tramite legge da parte dell'ARS, come previsto dall'art.44 della legge istitutiva dei liberi consorzi e delle citt\u00e0 metropolitane \u00e8 stata per\u00f2 bocciata il 4 maggio 2016 in commissione all'Ars. Il caso rimane aperto attraverso un ricorso, presentato dal CSAG comitato promotore, al TAR Palermo.\nGemellaggi.\nLe citt\u00e0 di Gela ed Eleusi sono gemellate dal 1976 in nome del grande tragediografo greco Eschilo nato nella cittadina greca, vissuto e morto nella cittadina del golfo.\nDal 2013, grazie al record del mondo su ultraleggero del dottor Giuseppe Alabiso, \u00e8 nato il gemellaggio tra l'estremo nord e l'estremo sud d'Europa (Gela e Nordkapp).\nSport.\nCalcio.\nLa prima formazione calcistica gelese ad aderire alla FIGC e disputare un campionato federale fu la Societ\u00e0 Sportiva Gela, attiva nei campionati regionali del dopoguerra, che vinse il titolo siciliano nel 1950 e nel 1953 e partecip\u00f2 a tre campionati interregionali di quarta serie, sino al 1955 quando non fu pi\u00f9 iscritta ai campionati. Ne prese il posto la neonata Unione Sportiva Terranova Gela che disput\u00f2 numerose stagioni in serie D e nel 1979-1980 ebbe un'effimera esperienza in Serie C2. Pochi anni dopo, nel Serie C2 1988-1989 esord\u00ec in C2 anche la seconda squadra cittadina, la Juventina Gela. Le due compagini si fusero nel 1994, dando vita all'Unione Sportiva Juveterranova Gela (poi Gela Calcio S.p.A.) la quale, sino al fallimento del 2011, ha disputato numerosi campionati di serie C2, C1 e LegaPro. Nella stagione 2021-2022 l'Associazione Polisportiva Dilettantistica Amatori Gela disputa il girone G del campionato siciliano di Prima Categoria.\nImpianti sportivi.\nLe principali strutture sportive di Gela sono lo Stadio comunale \"Vincenzo Presti\", il campo sportivo \"Enrico Mattei\" e i due palazzetti dello sport di contrada Marchitello: il palasport comunale Francesco Cossiga e il palasport provinciale Rosario Livatino, solo in parte sufficienti per il fabbisogno della citt\u00e0. Ad esse si affiancano numerose strutture private, tra le quali due piscine, un campo di volo, due maneggi e due piscine."}
{"id": "2165", "revid": "1652635", "url": "https://it.wikipedia.org/wiki?curid=2165", "title": "Gioachino Rossini", "text": "Fra i massimi e pi\u00f9 celebri operisti della storia, la sua attivit\u00e0 ha spaziato attraverso vari generi musicali, ma \u00e8 ricordato principalmente per opere famose e celebrate quali \"Il barbiere di Siviglia\", \"L'italiana in Algeri\", \"La gazza ladra\", \"La Cenerentola\", \"Il turco in Italia\", \"Semiramide\" e \"Guglielmo Tell\". Rossini compose la prima opera all'et\u00e0 di quattordici anni e scrisse trentanove opere di rilievo in diciannove anni, prima del suo improvviso abbandono del teatro nel 1829; seguirono decenni in cui Rossini abbandon\u00f2 l'attivit\u00e0 compositiva a livello professionale e fu afflitto da depressione. Mor\u00ec nella campagna parigina di Passy, dove si era ritirato a vita privata.\nPi\u00f9 importante compositore italiano della prima met\u00e0 del XIX secolo e uno dei pi\u00f9 grandi operisti della storia della musica, per la precocit\u00e0 e la velocit\u00e0 di composizione Rossini \u00e8 stato soprannominato il \"Mozart italiano\". Definito da Giuseppe Mazzini \u00abun titano. Titano di potenza e d'audacia [...] il Napoleone d'un'epoca musicale\u00bb, tipico del suo stile era il crescendo orchestrale su una frase ripetuta, immortalato nella locuzione \"crescendo rossiniano\".\nBiografia.\nNato a Pesaro (a quel tempo nello Stato Pontificio) il 29 febbraio 1792, da Giuseppe Rossini e Anna Guidarini, il \"Cigno di Pesaro\", come fu definito, impresse al melodramma uno stile destinato a far epoca e del quale chiunque, dopo di lui, avrebbe dovuto tener conto; music\u00f2 decine di opere liriche senza limite di genere, dalle farse alle commedie, dalle tragedie alle opere serie e semiserie.\nLa sua famiglia era di semplici origini: il padre Giuseppe \u2013 detto \"Vivazza\" (1764-1839) \u2013 fervente sostenitore della Rivoluzione francese, era originario di Lugo (Ravenna) e suonava la tromba per professione nella banda cittadina e nelle orchestre locali che appoggiavano le truppe francesi d'occupazione; la madre, Anna Guidarini (1771-1827), era nata a Urbino ed era una cantante di discreta bravura. In ragione delle idee politiche del padre, la famiglia Rossini era costretta a frequenti trasferimenti da una citt\u00e0 all'altra tra Emilia e Romagna.\nCos\u00ec il giovane Rossini trascorse gli anni della giovinezza o presso la nonna o in viaggio fra Ravenna, Ferrara e Bologna dove il padre era riparato nel tentativo di sfuggire alla cattura dopo la restaurazione del governo pontificio. A soli 10 anni Gioachino lasci\u00f2 Pesaro e con la famiglia visse dapprima per qualche anno a Lugo; qui Gioachino apprese i primi rudimenti di teoria musicale nella scuola dei fratelli Malerbi. Gli abitanti di Lugo consideravano Rossini loro cittadino adottivo e lo soprannominarono \"Cignale di Lugo\". Nel 1804 compose le \"Sei sonate a quattro\".\nSuccessivamente la famiglia si trasfer\u00ec a Bologna, dove Rossini inizi\u00f2 lo studio del canto (fu contralto e cantore all'Accademia filarmonica), del pianoforte e della spinetta presso il maestro Giuseppe Prinetti. Nel 1806, a quattordici anni, si iscrisse al Liceo musicale bolognese, studiando intensamente composizione e appassionandosi alle pagine di Haydn, Mozart (\u00e8 in questo periodo che guadagn\u00f2 l'appellativo di \"tedeschino\"), Palestrina e Cimarosa; sempre in quegli anni scrisse la sua prima opera (\"Demetrio e Polibio\", che sar\u00e0 rappresentata per\u00f2 soltanto nel 1812).\nTrasferitosi a Napoli negli anni 1815-1822, si leg\u00f2 al soprano Isabella Colbran, primadonna dei teatri partenopei, maggiore di lui di otto anni, che spos\u00f2 infine a Castenaso il 16 marzo 1822 e da cui si separ\u00f2 legalmente nel 1837. In realt\u00e0, i due coniugi vivevano separati gi\u00e0 dal settembre 1830, dopodich\u00e9 in novembre, Rossini part\u00ec definitivamente per Parigi, dove conobbe Olympe P\u00e9lissier che spos\u00f2 nel 1846 (un anno dopo la morte della prima moglie).\nCarriera.\nA neanche vent'anni tre sue opere erano gi\u00e0 state rappresentate; un anno dopo saranno diventate dieci. L'esordio ufficiale sulle scene era avvenuto nel 1810 al Teatro San Mois\u00e8 di Venezia con \"La cambiale di matrimonio\".\nNei vent'anni successivi, Rossini compose una quarantina di opere, arrivando anche a presentarne al pubblico 4 o 5 in uno stesso anno; in occasione delle prime rappresentazioni dei suoi lavori, il pubblico italiano gli riserv\u00f2 accoglienze controverse. Si pass\u00f2 infatti da straordinari successi (\"La pietra del paragone\", \"La gazza ladra\", \"L'italiana in Algeri\", \"Semiramide\") ad accoglienze freddine e perfino a clamorosi insuccessi, tra i quali storico fu quello del \"Barbiere di Siviglia\", in occasione della cui \"prima\" al Teatro Argentina di Roma, nel 1816, si verificarono tafferugli, causati con ogni probabilit\u00e0 dai detrattori di Rossini; l'opera ebbe comunque un grande successo pochi giorni pi\u00f9 tardi. Sempre del 1816 \u00e8 l'opera \"Otello\" (da cui sar\u00e0 ricavata poi parte della musica del \"Duetto buffo di due gatti\", brano per due soprani erroneamente attribuito a Rossini). Dal 1815 al 1822 Rossini fu direttore musicale del Teatro di San Carlo di Napoli.\n\"Semiramide\" (1823) fu l'ultima opera composta da Rossini per un teatro italiano. Dopo la sua rappresentazione il compositore si trasfer\u00ec a Parigi, dove le sue opere furono accolte quasi sempre in modo trionfale. Il 30 luglio 1824 Rossini divent\u00f2 \"directeur de la musique et de la sc\u00e8ne\" al \"Th\u00e9\u00e2tre de la com\u00e9die italienne\", con l'obbligo di comporre anche per l\"Op\u00e9ra\". La prima opera composta nella capitale francese fu \"Il viaggio a Reims\", eseguita in onore del re Carlo X il 19 giugno 1825 al \"Th\u00e9atre Italien\", opera che \u2013 in quanto lavoro celebrativo \u2013 venne tolta dal repertorio, su richiesta dello stesso Rossini, dopo tre sole rappresentazioni. Una parte consistente della musica fu per\u00f2 riutilizzata ne \"Le Comte Ory\" (20 agosto 1828), melodramma giocoso composto per l\"Op\u00e9ra\". Nello stesso teatro Rossini concluse di l\u00ec a poco la sua carriera di operista con il \"Guglielmo Tell\", capolavoro a cavallo tra classicismo e romanticismo andato in scena il 3 agosto 1829.\nAbbandonato il teatro d'opera, Rossini entr\u00f2 in una fase di crisi personale e creativa. Al 1831/1832 risalgono sei pezzi di uno \"Stabat Mater\" completato solo nel 1841: il successo di quest'opera regge il confronto con quelli ottenuti nel campo dell'opera lirica; ma la ridotta produzione nel periodo che va dal 1831 alla sua morte, avvenuta nel 1868, divide la sua biografia in due parti, quasi due vite distinte: la vita del trionfo veloce e immediato, e la lunga vita appartata e oziosa, nella quale i biografi hanno immortalato il compositore. Negli ultimi anni egli compose infatti solo pochissimi lavori, tra cui la memorabile \"Petite messe solennelle\" (1863).\nMolti storici della musica si sono interrogati sulle cause del suo precoce ritiro dalle scene teatrali. Secondo alcuni, il motivo \u00e8 da trovarsi nella Rivoluzione di luglio del 1830, che mise in crisi gli accordi gi\u00e0 presi da Rossini coi teatri parigini (il \"Tell\" doveva essere la prima di cinque opere da comporre in dieci anni) e lo fa desistere dal comporre per il teatro. Secondo altri all'origine di questa inaspettata scelta vi fu l'incompatibilit\u00e0 tra Rossini e l'estetica romantica: infatti all'esaltazione della forza trascinante del sentimento e l'identificazione coi personaggi egli contrapponeva un settecentesco distacco razionale. Sono stati comunque rilevati i numerosi elementi romantici presenti all'interno del suo \"Guglielmo Tell\", come il soggetto storico-patriottico (la lotta per l'indipendenza degli svizzeri dagli austriaci nel XIV secolo), l'utilizzo di elementi folcloristici (come l'inserimento nell'organico orchestrale dei richiami svizzeri per le vacche, o \"ranz des vaches\"), e la grande importanza affidata al coro. Quasi che Rossini, prima di uscire di scena, si fosse premurato di dimostrare che, se solo avesse voluto, avrebbe potuto dominare anche il trionfante nuovo stile romantico.\nUltimi anni.\nDopo lunghe diatribe giudiziarie che lo avevano opposto al nuovo governo francese salito al potere dopo la rivoluzione di luglio del 1830, Rossini decise alla fine, nel 1838, di ristabilirsi permanentemente a Bologna. Nel capoluogo emiliano rimase per una decina d'anni, ricevendo anche, nel 1839, l'incarico di \"consulente perpetuo onorario\" dell'allora Liceo filarmonico, che sarebbe divenuto poi, un secolo dopo, il Conservatorio della citt\u00e0.\nRossini, uomo dalle mille sfaccettature, \u00e8 stato descritto dai numerosi biografi in molte maniere: ipocondriaco, umorale e collerico, preda di profonde crisi depressive, ma pure gioviale \"bon vivant\", amante della buona tavola e delle belle donne; alcuni hanno ipotizzato che dietro alle sue stranezze psicologiche si nascondesse una nevrosi di tipo ossessivo-compulsivo o un disturbo dell'umore. Spesso \u00e8 stato ritenuto afflitto da pigrizia, ma la sua produzione musicale, alla fine, si riveler\u00e0 incomparabile (sebbene arricchita da numerosi \"centoni\", brani musicati precedentemente e riutilizzati per nuove opere che il compositore prestava a s\u00e9 stesso in una sorta di auto-plagio).\nIl 15 marzo 1847 Rossini ottenne dalla Repubblica di San Marino il titolo di nobile e venne altres\u00ec proposto, il 10 dicembre 1857, per l'ascrizione al patriziato della citt\u00e0 di Lugo.\nRossini smise di comporre per il teatro lirico all'et\u00e0 di trentasette anni, dopo il \"Guglielmo Tell\", ritirandosi a vita privata. Nonostante ci\u00f2 continu\u00f2 fino all'ultimo a comporre musica, per s\u00e9, per Olympe P\u00e9lissier (sposata in seconde nozze nel 1846, dopo la morte della Colbran) e per gli amici.\nTra le ultime opere composte si ricordano la versione definitiva dello \"Stabat Mater\" (1841, con prima esecuzione a Parigi, 7 gennaio 1842) e innumerevoli brani di musica da camera, sonate e composizioni per pianoforte solo o con voce solista, come le \"Soir\u00e9es musicales\", pubblicate nel 1835. Nella produzione dell'ultimo Rossini ci sar\u00e0 inoltre spazio anche per quelli che egli stesso defin\u00ec autoironicamente i suoi \"P\u00e9ch\u00e9s de vieillesse\", \"semplici senili debolezze\".\nNel 1859 lo Stato Pontificio cominci\u00f2 a venire annesso dall'esercito sabaudo a partire dalla Legazione delle Romagne. Rossini, che gi\u00e0 nel corso della precedente rivoluzione nazionale (1848-1849) aveva ritenuto pi\u00f9 prudente lasciare Bologna per Firenze, si stabil\u00ec definitivamente a Parigi. Nella capitale francese realizz\u00f2 l'ultima sua composizione di rilievo, la \"Petite messe solennelle\" (1863) per dodici cantori (tra uomini, donne e castrati), due pianoforti e armonium, che Rossini si risolse ad orchestrare poco prima di morire, nel timore che altrimenti poi lo avrebbe fatto qualcun altro. Di questa versione, tuttavia, finch\u00e9 visse, non consent\u00ec mai l'esecuzione neppure in privato, mentre la versione originale fu rappresentata nel 1864 presso la villa di una nobildonna parigina, alla presenza di un limitatissimo numero di amici e conoscenti, tra cui i pi\u00f9 grandi musicisti operanti all'epoca nella capitale francese.\nRossini mor\u00ec dopo aver lungamente combattuto contro un cancro al retto, inutilmente trattato con due interventi chirurgici (che causarono, tra l'altro, una devastante infezione), nella sua villa di Passy, presso Parigi, il 13 novembre 1868, poco prima del suo settantasettesimo compleanno. Le sue spoglie furono tumulate nel cimitero parigino di P\u00e8re Lachaise, per essere poi traslate in Italia nel 1887, nove anni dopo la morte della P\u00e9lissier, su iniziativa del governo italiano, e riposare definitivamente nella Basilica di Santa Croce, a Firenze. Il suo monumento funebre, realizzato da Giuseppe Cassioli, fu inaugurato nel 1900.\nA parte alcuni legati a titolo individuale in favore della moglie e di alcuni parenti, Rossini nomin\u00f2 erede universale delle sue ingenti fortune il Comune di Pesaro, pur conservando, vita natural durante, alla consorte l'usufrutto sul tutto. Egli costituiva anche un fondo, con una rendita annuale di seimila franchi, destinato a finanziare due borse di studio annuali specificamente destinate a musicisti e librettisti francesi, scrivendo: \u00abHo desiderato di lasciare in Francia, dalla quale ebbi una cos\u00ec benevola accoglienza, questa testimonianza della mia gratitudine e del desiderio di veder perfezionata un'arte alla quale ho consacrata la mia vita.\u00bb Nel rispetto del vincolo tassativamente fissato dal compositore, l'asse ereditario fu poi utilizzato per l'istituzione di un Liceo Musicale cittadino a Pesaro. Quando, nel 1940, il liceo fu \u00abregificato\u00bb (statalizzato) e divenne il Conservatorio Statale di Musica Gioachino Rossini, l'Ente Morale a cui erano state conferite propriet\u00e0 e gestione dell'asse ereditario rossiniano fu trasformato nella Fondazione Rossini. Finalit\u00e0 della Fondazione, che \u00e8 tuttora in piena attivit\u00e0, sono: il sostegno dell'attivit\u00e0 del Conservatorio, lo studio e la diffusione nel mondo della figura, della memoria e delle opere del maestro pesarese. La Fondazione ha collaborato, fin dagli inizi, con il Rossini Opera Festival e ha concorso in misura significativa a predisporre gli strumenti culturali (le \"edizioni critiche\" delle opere rossiniane) che sono stati alla base della \"Rossini-renaissance\" dell'ultimo trentennio del Novecento.\nIl \"Rinascimento rossiniano\".\nUna prima fase della \"Rossini-renaissance\" prese l'avvio dagli anni quaranta-cinquanta ad opera di Vittorio Gui, che ripropose esecuzioni di opere di Rossini poco eseguite o dimenticate sulla base del proprio studio diretto sulle partiture autografe. A ci\u00f2 va aggiunta, sulle medesime basi di conoscenza degli autografi, la sua interpretazione del \"Barbiere di Siviglia\" nelle tonalit\u00e0 originali e con la strumentazione originale (sistro, chitarra, ottavini) a Firenze nel 1942 e poi in varie sedi sino al Glyndebourne Festival Opera e alla registrazione con la EMI nel 1962.\nA partire dagli anni settanta, poi, \u00e8 andata prendendo campo, nel quadro di un'ulteriore rivalutazione delle opere del compositore pesarese (e in particolare dei suoi melodrammi seri), una generale riscoperta della produzione operistica rossiniana, basata sulle edizioni critiche delle partiture per mano di Alberto Zedda, Philip Gossett e tanti altri. Tale riscoperta \u00e8 stata vivificata dalle interpretazioni di Claudio Abbado del \"Barbiere di Siviglia\" (Salisburgo 1968), della \"Cenerentola\", dell\"Italiana in Algeri\" e del \"Viaggio a Reims\". Quando si parla di \"Rossini-renaissance\" si allude oggi generalmente a questa seconda fase.\nI suoi capolavori, alcuni dei quali gi\u00e0 riportati in auge un paio di decenni prima nell'interpretazione di Maria Callas (\"Il turco in Italia\", \"Armida\"), sia pure sulla base di edizioni non filologiche delle partiture, sono rientrati ormai in repertorio e vengono rappresentati dai maggiori teatri lirici del mondo.\nA Pesaro viene organizzato annualmente il Rossini Opera Festival: appassionati da tutto il mondo giungono appositamente per ascoltare opere del maestro che sono eseguite utilizzando le edizioni critiche delle partiture.\nLe ricette del Rossini \"bon vivant\".\nRossini era un amante della buona cucina. Sin da bambino \u2013 secondo i suoi biografi \u2013 avrebbe fatto il chierichetto essenzialmente per poter bere le ultime gocce del vino contenuto nelle ampolline della messa. Ma, lo si capisce facilmente, questa asserzione \u2013 pure riportata in passato \u2013 ha il sapore della leggenda che, nel tempo, si \u00e8 costruita attorno a un personaggio sicuramente dalle molte sfaccettature e ricco di ironica originalit\u00e0.\nAlcune delle frasi che gli vengono attribuite e che, per questo aspetto, meglio lo definiscono sono \"l'appetito \u00e8 per lo stomaco quello che l'amore \u00e8 per il cuore\". \"Non conosco\" \u2013 era solito aggiungere \u2013 \"un lavoro migliore del mangiare\"; \"Per mangiare un tacchino dobbiamo essere almeno in due: io e il tacchino\"; \"Mangiare, amare, cantare e digerire sono i quattro atti di quell'opera comica che \u00e8 la vita\".\nIl compositore era spesso alla ricerca di prodotti di ottima qualit\u00e0 che si faceva giungere da diversi luoghi: da Gorgonzola l'omonimo formaggio, da Milano il panettone, ecc.\nEra anche grande amico di Antonin Car\u00eame, uno dei pi\u00f9 famosi chef dell'epoca, il quale gli dedic\u00f2 parecchie delle sue ricette; al che Rossini contraccambi\u00f2 dedicando proprie composizioni musicali al grande cuoco.\nUna delle ricette che Rossini amava di pi\u00f9 era l'insalata che aveva personalmente ideato, composta da olio di Provenza, senape inglese, aceto francese, succo di limone, pepe, sale e tartufo.\nDurante la visita di Richard Wagner nella sua villa di Passy, \u00e8 stato narrato che Rossini si alzasse dalla sedia durante la conversazione quattro o cinque volte per poi tornare a sedersi dopo pochi minuti. Alla richiesta di spiegazioni da parte di Wagner, Rossini rispose: \u00abMi perdoni, ma ho sul fuoco una lombata di capriolo. Dev'essere innaffiata di continuo\u00bb.\nNel libro \"Con sette note\", di Edoardo Mottini, \u00e8 scritto che un ammiratore \u2013 vedendolo cos\u00ec allegro e pacifico \u2013 chiese al maestro se egli non avesse mai pianto in vita sua: \u00abS\u00ec\u00bb, gli rispose Rossini, \u00abuna sera, in barca, sul lago di Como. Si stava per cenare e io maneggiavo uno stupendo tacchino farcito di tartufi. Quella volta ho pianto proprio di gusto: il tacchino mi \u00e8 sfuggito ed \u00e8 caduto nel lago!\u00bb.\nDella passione culinaria di Rossini restano varie ricette, nelle quali compare sempre il \"tartufo d'Alba\", o forse, meglio, di Acqualagna, viste le origini del Maestro, e, tra queste, i \"Maccheroni alla Rossini\", ripassati in padella col tartufo, e i \"tournedos alla Rossini\", cuori di filetto di manzo cucinati al sangue, poi coperti con foie gras e guarniti col tartufo.\nStile musicale.\nLo stile musicale di Rossini \u00e8 caratterizzato innanzitutto dall'estrema brillantezza ritmica. Molte delle sue pagine pi\u00f9 note sono caratterizzate da una sorta di frenesia, che segna uno stacco netto rispetto allo stile degli operisti del Settecento, dai quali pure egli ricav\u00f2 stilemi e convenzioni formali. La meccanicit\u00e0 di alcuni procedimenti, tra cui il famoso \u00abcrescendo rossiniano\u00bb, donano alla sua musica un tratto surreale, quando non addirittura folle, che si combina perfettamente con il teatro comico, ma offre esiti altrettanto interessanti, e originali, a contatto con soggetti tragici. La sua musica \u00e8 eminentemente belcantistica.\nOltre a tale frenesia ritmica, bisogna poi ricordare la fresca invenzione melodica, la cura per l'orchestrazione e l'attenzione per i particolari armonici (cosa che indusse i suoi compagni di liceo a chiamarlo \"Tedeschino\"), unite ad una straordinaria politezza di segno e ad una strumentazione chiara e luminosa nelle opere buffe, malinconica e inquietante nelle opere serie.\nLa perfetta padronanza del linguaggio sinfonico e contrappuntistico (appreso in giovent\u00f9 alla scuola di Stanislao Mattei e sulle partiture di Mozart e Haydn) consente al Rossini operista di giocare le sue carte migliori non solo e forse non tanto nelle arie, quanto nelle celebri sinfonie e nei concertati.\nLe opere di Rossini sono solitamente divise in due atti: il primo \u00e8 pi\u00f9 lungo, ampio e complesso, e comprende un finale che occupa quasi un terzo dell'atto stesso: nel finale primo quindi si raggiunge il punto di massima complicazione dell'intreccio e di massima elaborazione formale. Il secondo atto invece \u00e8 pi\u00f9 breve e ha carattere liberatorio. Il tutto poi \u00e8 tenuto insieme da un'architettura musicale possente, ricavata da una concezione classica del teatro d'opera.\nFu poi il primo a scrivere per esteso le fioriture dei cantanti.\nIl passaggio dall'Italia a Parigi segna tuttavia uno stacco sensibile nel linguaggio musicale e teatrale di Rossini. Le ultime due opere, \"Le Comte Ory\" e \"Guillaume Tell\", in lingua francese, presentano una libert\u00e0 formale e una ricchezza timbrica del tutto nuove, e si aprono per molti versi alla sensibilit\u00e0 pi\u00f9 autentica del romanticismo; la seconda sviluppa tematiche di stampo nazionalistico, inconsuete per un uomo cos\u00ec legato, per indole pacifica e tranquilla, all'ordine imposto dalla Restaurazione.\nComposizioni.\nOpere liriche.\n\"Tra parentesi luogo e data della prima rappresentazione\"\nP\u00e9ch\u00e9s de vieillesse.\nI cosiddetti \"P\u00e9ch\u00e9s de vieillesse\" sono costituiti da una raccolta di vari pezzi distribuiti in 14 volumi:"}
{"id": "2167", "revid": "7", "url": "https://it.wikipedia.org/wiki?curid=2167", "title": "George Friderich Handel", "text": ""}
{"id": "2169", "revid": "287204", "url": "https://it.wikipedia.org/wiki?curid=2169", "title": "Georg Friedrich Handel", "text": ""}
{"id": "2170", "revid": "399", "url": "https://it.wikipedia.org/wiki?curid=2170", "title": "Giovan Battista Perasso", "text": "Biografia.\nLa sua reale identit\u00e0 \u00e8 rimasta dubbia ma in lui viene identificato il giovane da cui il 5 dicembre 1746 prese le mosse la rivolta popolare contro gli occupanti dell'impero asburgico (durante la Guerra di Successione austriaca) nel sestiere genovese di Portoria.\nLa popolazione venne incitata dal ragazzo a sollevarsi attraverso il lancio di un sasso contro le truppe austro-piemontesi che sotto il comando del ministro plenipotenziario Antoniotto Botta Adorno occupavano la citt\u00e0, a quel tempo alleata con i francesi e gli spagnoli. Il 10 dicembre 1746 la citt\u00e0 fu cos\u00ec liberata dalle truppe austriache.\nL'arroganza dei soldati austriaci, che pretendevano di essere aiutati ad estrarre fuori dal fango un pezzo di artiglieria, fu la miccia che fece esplodere la risolutiva, per le sorti di Genova, rivolta popolare.\nIdentit\u00e0 del Balilla.\nSebbene l'esistenza del \u00abragazzo\u00bb sia confermata tra le altre dalla testimonianza del in un dispaccio del 13 gennaio 1747, il quale afferma di aver visto un manifesto nel quale era detto che \u00abla prima mano, onde il grande incendio s'accese, fu quella di un picciol ragazzo, qual di\u00e8 di piglio ad un sasso e lanciollo contro un ufficiale tedesco\u00bb, non esistono prove documentali che attestino che il fanciullo che scagli\u00f2 la prima pietra fosse detto \"Balilla\", cos\u00ec come non esistono prove documentali che questo Balilla fosse Giovanni Battista Perasso: tutto si basa solo sulla continuit\u00e0 della tradizione nel sestiere di Portoria.\nUn'apposita Commissione Municipale istituita a Genova nel 1881, composta da autorevoli cittadini quali il prof. A. G. Barrili, l'avv. Cornelio Desimoni, il prof. L. T. Belgrano ed il march. M. Stagliano, dopo aver ascoltato la testimonianza di alcuni anziani del quartiere, i quali riferivano ci\u00f2 che avevano udito dai loro nonni che avevano conosciuto di persona il Balilla, concluse potersi stabilire la \"quasi certezza\" che egli fu Giambattista Perasso figlio di Antonio Maria tintore di seta, nato a Genova nella parrocchia di S. Stefano il 26 ottobre 1735.\nL'ipotesi avanzata nel 1851 dal canonico Giuseppe Olivieri di Montoggio che il Balilla potesse essere un suo compaesano, Giambattista Perasso nato a Pratolongo di Montoggio nel 1729, dunque all'epoca diciassettenne, \u00e8 stata confutata, da Aldo Agosti nel 1979.\nMa Balilla era il soprannome anche di un altro popolano, non un ragazzo ma un uomo, Andrea Podest\u00e0, .\nPerasso pu\u00f2 essere stato invece il ragazzo di Portoria, perch\u00e9 la tradizione orale aveva fondamenta e perch\u00e9 di et\u00e0 congrua, ma non vi \u00e8 alcuna prova documentale. Egli aveva un soprannome, documento della Rota Criminale della met\u00e0 anni cinquanta, diverso, ovvero Beccione, di natura dileggiativa simile a Mangiamerda (ma anche e pi\u00f9 usato in natura elogiativa simile a \"grande amante\"), che per\u00f2 ha come fonte testimone oculare Accinelli, che riferiva per sentito dire degli altri sestieri, lui essendo di Pr\u00e8 e non di Portoria.\nLa Societ\u00e0 Ligure di Storia Patria nel 1927 ha messo, per cos\u00ec dire, una parola definitiva sulla questione stabilendo che non \u00e8 possibile - sulla base dei documenti di cui si dispone - identificare con sicurezza il \"ragazzo delle sassate\".\nMito.\nCome ricorda il giornalista e scrittore Paolo Lingua nel suo libro \"Breve storia dei Genovesi\", il mito del \"Balilla\" fu alimentato e ingrandito principalmente in pieno Risorgimento, ovvero cento anni dopo gli accadimenti che portarono alla rivolta popolare contro le truppe austro-piemontesi guidate dal plenipotenziario asburgico Antoniotto Botta Adorno.\nLa sua figura fu poi ulteriormente enfatizzata, sempre in chiave fortemente patriottica, nel ventennio dell'era fascista, anche attraverso la creazione dell'Opera nazionale Balilla.\nPer lo storico Federico Donaver il monumento eretto a ricordo dell'episodio di Portoria rappresenta, oltre che l'eroe in s\u00e9 stesso, \"l'ardire generoso d'un popolo che, giunto al colmo dell'oppressione, spezza le sue catene e si rivendica la libert\u00e0\".\nOrigine del soprannome.\n\"Balilla\" o \"Ballilla\" \u00e8 il diminutivo di \"balla\" (\"palla\"), con l'aggiunta di desinenza latinizzante o pi\u00f9 probabilmente ispanizzante (visto il gusto dell'epoca, per conferire un tono esotico oltre che informale): pu\u00f2 essere tradotto letteralmente con \"pallina\" e doveva essere un appellativo riferito ai bambini molto comune nella lingua ligure di Genova, insieme a \"Ballin\" (\"Pallino\") e \"Balletta\", tuttora in uso.\nIl nome \"Balilla\" era gi\u00e0 presente nella letteratura in lingua ligure, dato che era stato utilizzato per uno dei personaggi positivi dell'opera del 1697 di Giovanni Agostino Pollinari \"Il genio ligure trionfante\".\nIl soprannome \"Balilla\" non sembra aver quindi nulla a che vedere con il soprannome \"Baciccia\", che \u00e8 una variante familiare genovese di \"Battista\", nata probabilmente da una pronuncia infantile storpiata e, come spesso accade, adottata come soprannome \"ufficiale\" della persona che l'infante intendeva indicare, poi diffusosi largamente nella lingua genovese ottocentesca (come testimoni\u00f2 anche Charles Dickens). Il diminutivo di \"Baciccia\" \u00e8 \"Baciccin\".\n\"Che l'inse?\".\n\"Che l'inse?\", il celebre grido con cui il Balilla diede l'avvio alla rivolta, \u00e8 una tipica forma interrogativa della lingua ligure pre-ottocentesca che prevedeva l'uso della congiunzione \"che\" seguita dal congiuntivo. Il verbo \"ins\u00e2\" o \"in\u00e7\u00e2\" \u00e8 transitivo e significa \"cominciare a consumare qualcosa\" o \"dare inizio a qualcosa\". In questo caso pu\u00f2 essere tradotto con \"La comincio?\" ovvero \"Volete che cominci [la rivolta?]\". Ma forse il significato pi\u00f9 corretto deriva proprio dal suo paese di \"nascita\" dunque la parola \u00abins\u00e0\u00bb, diamo il significato di \u00abrompere\u00bb, \u00abaprire\u00bb e si adatterebbe bene all\u2019esclamazione fatta dal Balilla, che con una pietra in mano, prima di lanciarla con molta abilit\u00e0 contro la testa di un austriaco, grid\u00f2: \u00ab...che l\u2019inse?\u00bb, ossia \u00abgliela rompo?\u00bb.\nOmaggi al \"Balilla\".\nNell'entroterra ligure venivano fatti i cosiddetti \"Panin du Balilla\", in onore del \"Balilla\" e dedicati a tutti i bambini. Dopo la guerra il nome venne cambiato in \"Panin du Balin\". Erano rotondi di leggera pasta frolla zuccherati in superficie; oggi sono spariti.\nIl giovane Balilla viene citato nella quarta strofa del \"Canto degli Italiani\" di Goffredo Mameli (musicato da Michele Novaro e divenuto l\u2019Inno Nazionale): \nAlle vicende legate alla rivolta di Portoria e alla figura di Balilla \u00e8 dedicata la commedia storica in dialetto genovese intitolata \u201cChe l\u2019inse?\u201d, opera di Francesco Augusto Masnata del 1929.\nLa trentasettesima galleria della strada delle 52 gallerie del Monte Pasubio, scavata in occasione dei combattimenti della prima guerra mondiale, porta il suo nome.\nNel 1923 il duo Giuseppe Blanc e Vittorio Emanuele Gaeta scrissero la canzone patriottica \"Balilla!\" che - nonostante non sia propriamente considerata una \"canzone fascista\" - divenne a partire dal 1926 l'inno dell'organizzazione giovanile del regime fascista che inquadrava i bambini dagli 8 agli 11 anni, chiamata Opera nazionale Balilla. \"Balilla\" era il nome generico con cui si indicavano i bambini obbligatoriamente iscritti a questa organizzazione.\nNella canzonetta \"Serenata decisiva\" di Aldo Fabrizi, musica di Giuseppe Cioffi (1936), il protagonista della canzone dice all'amata \"prepara le balie per venti Balilla\" intendendo che vuole avere con lei una prole numerosa. \nNel 1918 il ricognitore Ansaldo A.1 aveva ricevuto come nomignolo \"Balilla\".\nAl Balilla furono dedicate due classi di sommergibili, una varata nel 1915 e una varata nel 1928. \nNel 1932 la Fiat present\u00f2 il modello Fiat 508 Balilla.\nNel 1949 il gioco del \u00abcalcio da tavolo\u00bb arriv\u00f2 in Italia e ben presto assunse il nome di \u00abCalcio-balilla\u00bb."}
{"id": "2171", "revid": "762947", "url": "https://it.wikipedia.org/wiki?curid=2171", "title": "Giulio Caccini", "text": "Biografia.\nDi famiglia toscana, originaria di Montopoli in Val d'Arno, Caccini nacque a Roma. Negli anni 1564-65 fu fanciullo cantore della Cappella Giulia, dove fu allievo del fiorentino Giovanni Animuccia, a quel tempo maestro della cappella.&lt;br&gt;\nFu condotto a Firenze dall'ambasciatore fiorentino a Roma Averardo Serristori, perch\u00e9 cantasse durante i festeggiamenti per le nozze del principe Francesco de' Medici e Giovanna d'Austria nel dicembre 1565. In quest'occasione cant\u00f2 nel quinto intermedio della commedia \"La cofanaria\" di Francesco d'Ambra. Dall'aprile 1566 Caccini abit\u00f2 in casa di Simone Ponte, musicista della corte fiorentina, e studi\u00f2 canto con il rinomato virtuoso Scipione delle Palle.&lt;br&gt;\nCaccini si stabil\u00ec a Firenze, mantenendo da allora un costante rapporto con la corte medicea. In un documento del 1568 \u00e8 menzionato come \u00abmusico di Sua Altezza Serenissima\u00bb, ma il suo nome figura nei ruoli della corte medicea soltanto a partire dal 1579. In quell'anno cant\u00f2 anche nelle musiche eseguite a corte per le nozze di Francesco I de' Medici con Bianca Cappello). &lt;br&gt;\nPrese parte alle attivit\u00e0 della Camerata de' Bardi, l'Accademia promossa dal conte Giovanni de' Bardi, in seno alla quale, dagli anni Settanta del XVI secolo, si andava teorizzando e sperimentando un nuovo stile di canto, che Caccini utilizz\u00f2 nella sua produzione di madrigali e arie a voce sola e basso continuo, pi\u00f9 tardi pubblicate nella raccolta \"Le nuove musiche\" (Firenze, 1602).&lt;br&gt;\nNel 1584 Caccini spos\u00f2 la cantante Lucia Gagnolanti (morta nel 1593), da cui ebbe le figlie Francesca (1587-1641) e Settimia (1591-1660), entrambe divenute cantanti e compositrici, e il figlio Giovan Battista.&lt;br&gt;\nNel 1589 compose la musica di uno degli intermedi della commedia \"La pellegrina\" di Girolamo Bargagli, rappresentata nell'ambito dei festeggiamenti per il matrimonio del granduca Ferdinando I de' Medici con Cristina di Lorena.&lt;br&gt;\nCaccini visit\u00f2 pi\u00f9 volte la corte estense a Ferrara (1583, 1592, 1594, 1597); nel marzo 1592 era a Roma al seguito del conte Giovanni de' Bardi, di cui era segretario; si rec\u00f2 anche a Genova nel 1595.&lt;br&gt;\nNel 1593, per motivi non chiari, fu estromesso dal ruolo di corte.&lt;br&gt;\nNell'ottobre 1600, in vista dei festeggiamenti per le nozze di Maria de' Medici ed Enrico IV di Francia, Caccini fu reintegrato nei ruoli della corte medicea, mantenendo il posto fino alla morte. Nell'ambito di questi festeggiamenti, il 9 ottobre 1600 nel palazzo degli Uffizi fu eseguito il suo dramma per musica \"Il rapimento di Cefalo\" su libretto di Gabriello Chiabrera (la musica \u00e8 perduta, eccetto il coro finale). Nella stessa circostanza Caccini compose la musica per l\"Euridice\" su libretto di Ottavio Rinuccini, anche se poi and\u00f2 in scena la versione con musica del suo rivale Jacopo Peri sullo stesso libretto. L\"Euridice\" di Caccini, data comunque alle stampe nel dicembre 1600, fu rappresentata a palazzo Pitti il 5 dicembre 1602.&lt;br&gt;\nFra i cantanti che si esibirono nel \"Rapimento di Cefalo\" figuravano i membri della famiglia di Caccini: le figlie Francesca e Settimia, il figlio naturale Pompeo, e la seconda moglie, Margherita Benevoli della Scala (ca. 1575-1636), anch'essa cantante (forse allieva della celebre Vittoria Archilei), che Caccini aveva sposato dopo la morte della prima moglie. Il gruppo familiare, spesso nominato come il \"concerto delle donne di Giulio\", avendo come punto di forza le due figlie e la moglie del compositore, si esib\u00ec pi\u00f9 volte negli anni 1602-12 davanti a ospiti di riguardo o per cerimonie religiose di corte.&lt;br&gt;\nLa fama del \"concerto delle donne\" fiorentino era tale che nell'autunno del 1604, su invito della regina di Francia Maria de' Medici, Caccini si rec\u00f2 a Parigi, insieme con le figlie Francesca e Settimia, il figlio Pompeo, e la moglie Margherita. Dopo aver fatto tappa nelle corti di Modena e Torino, i Caccini giunsero a Parigi all'inizio di dicembre 1604. Ottenuto uno strepitoso successo grazie alle esibizioni del \"concerto\", di cui, oltre alle donne, faceva parte Caccini stesso e il figlio Pompeo, alla fine di aprile 1605 il compositore e i suoi familiari ripartirono da Parigi per fare ritorno a Firenze.&lt;br&gt;\nAncora per gli spettacoli di corte compose la musica (perduta) del sesto intermedio del \"Giudizio di Paride\", favola di Michelangelo Buonarroti il Giovane, rappresentata in occasione del matrimonio del principe Cosimo de' Medici e Maria Maddalena d'Austria il 25 ottobre 1608 al palazzo degli Uffizi.\nCaccini, dettato un codicillo del suo testamento il 6 dicembre 1618, mor\u00ec pochi giorni dopo. Il 10 dicembre 1618, secondo le sue volont\u00e0 testamentarie, fu sepolto nella chiesa della SS. Annunziata a Firenze.\nConsiderazione sull'arte e la produzione musicale di Caccini.\nFondamentale \u00e8 l'apporto dato da Caccini alla definizione dello stile \"recitativo\" o \"rappresentativo\" negli ultimi decenni del Cinquecento. Il nuovo stile di canto non teorizza semplicemente il primato della monodia accompagnata (prassi esistente fin dall'antichit\u00e0), ma di una \"nuova maniera\" di canto che richiede \u00abvariet\u00e0 e libert\u00e0 ritmiche confacenti a una perfetta recitazione, capace di rendere il senso degli affetti contenuti nel testo, ancor meglio del madrigale troppo vincolato dall\u2019intreccio della polifonia\u00bb. Nello stile rappresentativo sono utilizzati sia i metri solenni e gravi del madrigale (endecasillabo, settenario) sia quelli vivaci e ritmicamente accentuativi (quinario, senario, ottonario) della \u00abcanzonetta a uso d\u2019aria\u00bb. A questo scopo Caccini si avvalse della collaborazione del poeta Gabriello Chiabrera, autore delle innovative \u00abcanzonette a richiesta di musici\u00bb, composte per andare incontro alle esigenze del nuovo stile di canto. In sostanza, la poesia dovette piegarsi alle esigenze della musica e in qualche caso asservirsi ad essa. Questo nuovo genere di poesia per musica, liberata dalle forme poetiche fisse e caratterizzata dalla variet\u00e0 e dalla flessibilit\u00e0 dei versi e dei metri, si riflette nelle raccolte di arie e madrigali per voce sola date alle stampe da Caccini: \"Le nuove musiche\" (Firenze, 1602) e le \"Nuove musiche e nuova maniera di scriverle\" (Firenze, 1614). Le due opere a stampa da un lato segnano il passaggio dal madrigale polifonico a quello monodico; dall'altro offrono importanti testimonianze per la storia del canto e della prassi esecutiva, grazie alle preziose indicazioni che Caccini stesso forn\u00ec negli \"avvertimenti\" \u00abai lettori\u00bb in prefazione alle due raccolte.&lt;br&gt;\nCon la composizione dei due \"drammi posti in musica per recitar cantando\", \"L'Euridice\" (1600) e \"Il rapimento di Cefalo\" (1600), Caccini, insieme con Jacopo Peri, Emilio de' Cavalieri, Marco da Gagliano e Claudio Monteverdi, diede un fondamentale contributo alla nascita dell'opera, un genere che proprio tra gli ultimi anni del Cinquecento e i primi del Seicento muoveva i primi passi nell'ambito degli spettacoli teatrali promossi da alcune corti italiane.&lt;br&gt;\nCaccini ebbe un ruolo determinante nella diffusione dello stile rappresentativo anche grazie alla sua attivit\u00e0 di insegnante di canto: alla sua scuola si formarono, oltre che le figlie Francesca e Settimia, e il figlio Pompeo, numerosi cantanti, molti dei quali ebbero carriere di successo, come il tenore Francesco Rasi e il soprano Giovanni Gualberto Magli.&lt;br&gt;\nDiversi compositori del tempo si dichiararono apertamente debitori dello stile e della musica di Caccini: Severo Bonini nel dedicargli la sua raccolta \"Madrigali e canzonette spirituali... a una voce sola\" (Firenze, 1607) dichiar\u00f2 di aver \u00abimitato il gratioso stile del famosissimo signor Giulio Romano\u00bb. Ottavio Durante in prefazione alle \"Arie devote\" (Roma, 1608), riconobbe come \u00abfonte delle sue virt\u00f9\u00bb gli \"avvertimenti\" posti in prefazione a \"Le nuove musiche\". Antonio Brunelli, nel dedicargli i suoi \"Canoni varii musicali sopra un soggetto solo\" (Venezia, 1612), lo riconobbe come colui che \u00abaveva sparso i primi semi della vera maniera di comporre madrigali, canzonette e arie in istile rappresentativo\u00bb. Filippo Vitali (prefazione a \"L'Aretusa\", Roma, 1620) e Vincenzo Giustiniani (\"Dialogo sopra la musica\", 1628) lo celebrarono come \u00abinventore d'una nuova maniera di cantare\u00bb.\nElenco delle composizioni.\nManoscritti.\n72 composizioni vocali (arie e canzonette)."}
{"id": "2172", "revid": "439868", "url": "https://it.wikipedia.org/wiki?curid=2172", "title": "Girolamo Frescobaldi", "text": "\u00c8 ritenuto uno dei maggiori compositori per clavicembalo e organo del XVII secolo.\nBiografia.\nFerrara.\nGirolamo Frescobaldi nacque e pass\u00f2 la giovinezza a Ferrara, in una casa in via Belvedere. La citt\u00e0 vantava una scuola musicale che aveva attirato, nel XVI secolo, diversi importanti compositori: tra questi, Josquin Desprez, Adrian Willaert, Alessandro Milleville. Al tempo della giovinezza di Frescobaldi erano presenti ed attivi nella citt\u00e0 musicisti come Alfonso della Viola, Lodovico Agostini, le celebri dame che formavano il Concerto del duca Alfonso II d'Este, e Luzzasco Luzzaschi che fu suo maestro. \nIn quegli anni passarono da Ferrara anche Costanzo Porta, Luca Marenzio, Claudio Merulo, John Dowland, Jacques de Wert, Orlando di Lasso, Giovanni Bardi, Jacopo Corsi, Giulio Caccini, Claudio Monteverdi (che lavorava ad una raccolta di madrigali che dedic\u00f2 poi ad Alfonso II d'Este), oltre al principe Carlo Gesualdo. Molti giunsero nella citt\u00e0 in occasione delle nozze del duca con Eleonora, sorella di Cesare d'Este. Furono in citt\u00e0 anche Scipione Stella, il liutista Fabrizio Filomarino e Rinaldo dall'Arpa.\nAbbiamo notizia di un suo incarico professionale gi\u00e0 nel 1597 quando, all'et\u00e0 di 14 anni, ottenne il posto di organista dell\"'Accademia della Morte\" di Ferrara lasciato vacante da Ercole Pasquini.&lt;br&gt;\nRisalgono a questo periodo i primi contatti di Frescobaldi con la potente famiglia ferrarese dei Bentivoglio. Egli ottenne la protezione del marchese Enzo, figlio della celebre cantante Isabella Bendidio, che da esperto uomo di corte, divenne una figura molto influente nel campo della musica e del teatro del primo Seicento, e del fratello di questi, il potente cardinale Guido Bentivoglio.\nFrescobaldi fu un virtuoso d'organo e clavicembalo, gi\u00e0 celebrato per queste sue eccezionali qualit\u00e0 dai suoi contemporanei. Luigi Battiferri lo soprannomin\u00f2 il \"mostro degli organisti\"..&lt;br&gt;\nRoma.\nNel 1598, in mancanza di figli legittimi di Alfonso II d'Este, il papa Clemente VIII riport\u00f2 il Ducato di Ferrara sotto il dominio dello Stato della Chiesa; da quel momento diversi musicisti ferraresi gravitarono su Roma: i tre fratelli Piccinini vi si trasferirono nel 1598 e Luzzaschi vi trascorse un periodo nel 1601.\nAnche Frescobaldi giunse a Roma nei primi mesi del 1601. Fu organista della basilica di Santa Maria in Trastevere da gennaio a maggio 1607.\nNel giugno 1607, Frescobaldi insieme a Girolamo Piccinini, accompagnarono il prelato ferrarese Guido Bentivoglio inviato come nunzio alla corte delle Fiandre. Fu l'unico viaggio compiuto da Frescobaldi fuori dall'Italia. Qui ebbe contatto con la corte asburgica celebre per la ricchezza della vita musicale, presso la quale prestavano servizio musicisti italiani, spagnoli e inglesi, oltre che fiamminghi; tra questi, si suppone abbia avuto contatti con gli organisti di corte Peeter Cornet e Peter Philips, mentre il supposto incontro con Jan Pieterszoon Sweelinck ad Amsterdam, citt\u00e0 sotto controllo di un'amministrazione protestante, non ha alcuna conferma.\nNel 1608 pubblic\u00f2 per i tipi di Phal\u00e8se, ad Anversa, il suo primo lavoro completo, una raccolta di 19 madrigali a 5 voci. Durante il viaggio di ritorno a Roma, fece tappa a Milano dove pubblic\u00f2 \"Il primo libro delle Fantasie a quattro\".\nTornato a Roma, succedette ancora una volta al concittadino Ercole Pasquini, come organista della Cappella Giulia nella Basilica di San Pietro, prendendo servizio il 31 ottobre 1608. Inoltre, egli entr\u00f2 alle dipendenze del marchese Enzo Bentivoglio, arrivato a Roma come ambasciatore di Ferrara nell'anno 1608; tuttavia, le relazioni tra i due divennero presto difficili, per cui gi\u00e0 nell'anno successivo vi fu una rottura.\nTra il 1610 e il 1611, Frescobaldi entr\u00f2 al servizio del cardinale Pietro Aldobrandini.\nNel 1612 nacque il suo primo figlio, Francesco, dall'unione con Orsola Travaglini Del Pino, che spos\u00f2 il 12 febbraio dell'anno successivo nella chiesa di Santa Maria in Via; a questo seguirono, tra il 1613 e il 1619, Maddalena, Domenico, che fu poeta e collezionista d'arte, Stefano e Caterina.\nIntanto, dopo la morte di Clemente VIII la fortuna del suo patrono era notevolmente declinata. Cos\u00ec, nel 1614 Frescobaldi negozi\u00f2 con Ferdinando Gonzaga la sua assunzione al servizio della corte di Mantova, dove si rec\u00f2 e suon\u00f2 alla presenza del duca nel 1615. Tuttavia, egli non raggiunse il suo scopo e torn\u00f2 a Roma avendo ottenuto da questa avventura solo un contributo alla pubblicazione del primo libro di Toccate, che infatti usc\u00ec nel 1614-15 in una ricca edizione incisa su rame da Nicol\u00f2 Borboni.\nLa relazione con l'Aldobrandini non fu facile, tuttavia egli rimase al suo servizio fino alla morte del cardinale, nel 1621. Inoltre, egli continu\u00f2 a mantenere il posto a San Pietro ed era invitato occasionalmente come organista presso altre chiese romane per le musiche di particolari festivit\u00e0. Svolse anche attivit\u00e0 d'insegnante di clavicembalo e canto per conto di membri della nobilt\u00e0 che gli affidavano giovani promettenti perch\u00e9 ne curasse la preparazione musicale.\nFirenze.\nIl granduca Ferdinando II de' Medici visit\u00f2 Roma nel marzo 1628; Frescobaldi prese contatti con lui e gli dedic\u00f2 \"Il primo libro delle canzoni a 1-4 voci\", la sua unica raccolta di musiche per gruppi strumentali. Vi ottenne un impiego come organista del granduca, presso la corte di Firenze, retribuito con un elevato stipendio. Nel 1630, pubblic\u00f2 i due libri di \"Arie musicali\". Frescobaldi godette qui di alta considerazione ed era utilizzato nelle situazioni pi\u00f9 importanti. La sua permanenza ebbe termine nel 1634.\nRitorno a Roma.\nFrescobaldi fece ritorno a Roma nell'aprile del 1634, richiamato dal cardinale Francesco Barberini, nipote del nuovo papa Urbano VIII, ora con un salario pi\u00f9 adeguato alla sua fama ormai consolidata. Riprese anche il suo posto di organista alla Cappella Giulia, passata sotto la direzione di Virgilio Mazzocchi. I Barberini, fortemente impegnati nell'allestimento di opere presso il Teatro Barberini alle Quattro Fontane, curiosamente, non coinvolsero il Frescobaldi nelle loro rappresentazioni, ma probabilmente lo facevano partecipare alle \"accademie\" che si svolgevano nel loro palazzo, dirette da Mazzocchi.\nUna delle ultime descrizioni di un'esecuzione di Frescobaldi ci viene dal musicista francese Andr\u00e9 Maugars, che nel celebre libello \"R\u00e9ponse faite \u00e0 un curieux\" racconta di un concerto quaresimale a cui assistette nel 1639 presso l'Oratorio del Crocifisso. Vi si eseguivano mottetti e oratori in latino combinati a brani strumentali; l'organico comprendeva un organo, due o tre violini, due o tre arciliuti e una lira, oltre, naturalmente, a un grande clavicembalo suonato da Frescobaldi. Gli strumenti alternavano brani concertati a soli improvvisati; in particolare, Maugars fu molto impressionato dalla \"maniera\" del cembalista, che esibiva \"ogni sorta di invenzioni sopra delle note ferme dell'organo\". \nFrescobaldi mor\u00ec a Roma, dopo una breve malattia, il 1\u00ba marzo 1643. Fu sepolto nella Basilica dei Santi Apostoli.\nLo stile frescobaldiano.\nLo stile della musica strumentale di Frescobaldi intende evocare gli \"affetti\" attraverso il suono, emulando le tecniche della cosiddetta \"seconda pratica\", seconda la celebre definizione di Claudio Monteverdi, che caratterizzavano la coeva musica vocale. Ci\u00f2 contribu\u00ec ad emancipare la musica strumentale e portarla a un livello di importanza paragonabile alla musica vocale. Lo stile frescobaldiano \u00e8 ben evidenziato nelle toccate, nelle partite e nelle canzoni. Tali generi di composizione sono infatti articolati in sezioni distinte e spesso contrapposte per ritmo (binario vs ternario), agogica (adagio vs allegro), dinamiche (forte vs piano), modalit\u00e0 (diatonico vs cromatico), \nNella sua musica i virtuosismi vocali sono espressi dagli strumenti. Nelle toccate e nelle partite inserisce scale ascendenti e discendenti, trilli e abbellimenti di ogni sorta, inframezzati da momenti accordali e passi in stile imitativo. \nRiconoscimenti.\nA Frescobaldi \u00e8 dedicato il Conservatorio di Musica di Ferrara, nonch\u00e9 una via nella zona detta \"dei musicisti\" nel quartiere Pinciano a Roma e nella Barriera di Milano a Torino.\nL'ultimo brano della raccolta Musica ricercata di Gy\u00f6rgy Ligeti \u00e8 intitolato \"Omaggio a Girolamo Frescobaldi\" ed \u00e8 strutturato come un ricercare libero in stile imitativo, forma della quale Frescobaldi \u00e8 stato grande innovatore."}
{"id": "2173", "revid": "1305772", "url": "https://it.wikipedia.org/wiki?curid=2173", "title": "Guido Bentivoglio", "text": "Erede della tradizione storiografica iniziata da Guicciardini, le sue opere rappresentano una tappa fondamentale nell'elaborazione della moderna metodologia storica.\nBiografia.\nGuido Bentivoglio nacque a Ferrara il 4 ottobre del 1577 dal marchese Cornelio Bentivoglio e da Isabella Bendidio. Contravvenendo al divieto ai sudditi estensi di studiare in Universit\u00e0 diverse da Ferrara, si iscrisse nel 1594 all'Universit\u00e0 di Padova, alloggiando inizialmente presso uno dei suoi professori, l'umanista rodigino Antonio Riccoboni. Quindi ebbe come maestro Carlo Salice padovano, \u00abbuon legista, buon filosofo ben introdotto ancora in teologia, ma ben versato particolarmente nelle altre pi\u00f9 amene e culte lettere\u00bb (\"Memorie\", p.\u00a06). Sotto la guida del Salice, scrive il Bentivoglio,\nA Padova, in compagnia dell'amico Cornaro, Bentivoglio frequent\u00f2 Galileo che per loro \u00abaveva esplicata in privato la sfera\u00bb, e pi\u00f9 tardi a Roma ebbe come maestro di geografia Traiano Boccalini, convinto com'era che la geografia \u00e8 quella scienza \u00absanza il cui lume sempre si cammina al buio ne' libri storici\u00bb (\"Memorie\", p.\u00a097). Soprattutto, fin dai suoi primi studi, Bentivoglio dimostr\u00f2 una particolare predilezione per la storia.\nEntrato nelle grazie del cardinale Pietro Aldobrandini, nipote di Clemente VIII e comandante dell'esercito papale, Bentivoglio fu fatto cameriere segreto del papa, il quale gli concesse di tornare a Padova, per finirvi gli studi. Conseguita la laurea \"in utroque iure\" nell'estate del '600, Bentivoglio mise in ordine i suoi affari patrimoniali a Ferrara e si trasfer\u00ec a Roma.\nBentivoglio ci ha lasciato nelle sue \"Memorie\" molte utili informazioni sul suo soggiorno a Roma in qualit\u00e0 di cameriere segreto. Nelle \"Memorie\" parla diffusamente delle sue amicizie romane e principalmente di tre uomini, insigni per dottrina e per virt\u00f9 ecclesiastica, i quali influirono in modo particolare sulla sua formazione morale ed intellettuale: Silvio Antoniano, Cesare Baronio e Roberto Bellarmino. Fu l'Antoniano a fargli conoscere il Baronio. \u00abQuesti, allorch\u00e9 si recava ogni sera presso il papa per la consueta confessione, volentieri s'intratteneva col giovane cameriere segreto a discorrere di storia e di politica. L'indefessa attivit\u00e0 dell'autore dell\"'Istoria ecclesiastica\" fu un esempio ed uno stimolo all'alacrit\u00e0 storica del Bentivoglio, il quale ben sentiva quale aiuto e sussidio la sua cognizione profonda della storia della Chiesa attraverso i secoli potesse essere al pensiero e all'azione di un futuro diplomatico della S. Sede.\u00bb\nIl 27 maggio 1607 venne consacrato arcivescovo titolare di Rodi. Lo stesso anno Paolo V lo invi\u00f2 come nunzio apostolico nelle Fiandre, dove rimase fino al 1615 e scrisse quella \"Storia della guerra di Fiandra\", che lo avrebbe reso celebre. La sfera della giurisdizione della Nunziatura di Fiandra \"de iure\" si estendeva ai soli Paesi Bassi; \"de facto\" invece da una parte era limitata all'attuale Belgio, mentre veniva esercitata nell'Inghilterra, nella Scozia, nell'Irlanda, nella Danimarca e nella Norvegia dietro ordine del papa. E questa estensione di giurisdizione dov\u00e9 essere effettiva per il Bentivoglio quando si ricordi la sua \"Breve relazione di Danimarca\" (pubblicata dal Du Puy nel 1629) o la \"Relazione d'Inghilterra del 1609\" (pubblicata nelle \"Relazioni del card. Bentivoglio\", Milano 1806, pp.\u00a0203\u2013217) o l'interesse per gli affari irlandesi e scozzesi che emerge dalle sue lettere diplomatiche.\nTerminata nel 1615 la nunziatura in Fiandra, Bentivoglio torn\u00f2 a Roma. Ripart\u00ec nell'autunno dell'anno successivo per andare nunzio alla Corte di Francia. In qualit\u00e0 di nunzio Bentivoglio cerc\u00f2 (seguendo le istruzioni del Papa) di ottenere l'intesa tra Francia e Spagna e lott\u00f2 contro la diffusione delle dottrine ugonotte e gallicane. L'11 di gennaio del 1621 fu creato cardinale con il titolo di cardinale presbitero di San Giovanni a Porta Latina da papa Gregorio XV. Posto a capo supremo dell\u2019Inquisizione, nel 1641 fu nominato cardinale vescovo di Palestrina. Nel 1644, alla morte di Urbano VIII sper\u00f2 di essergli eletto successore, ma fu eletto il cardinal Giovanni Battista Pamphilj, con il nome di Innocenzo X. Bentivoglio mor\u00ec a Roma il 7 settembre di quello stesso anno, e fu sepolto nella Chiesa di San Silvestro al Quirinale.\nIl cardinale Bentivoglio fu uno dei pi\u00f9 grandi mecenati della Roma barocca. Protesse il musicista Girolamo Frescobaldi, il poeta Giovan Battista Marino, il pittore Claude Lorrain e lo scultore Fran\u00e7ois Duquesnoy detto \"Il Fiammingo\", che ne realizz\u00f2 un celebre ritratto. Fu lui ad attirare l'attenzione di papa Barberini su Claude Lorrain. Non stupisce che il giovane van Dyck, durante il suo soggiorno romano (1622-1623), abbia trovato proprio nel Bentivoglio un protettore di vaglia. Secondo il Bellori, uno dei primi biografi di Van Dyck, il pittore \u00abfu trattenuto in corte del cardinale Bentivoglio amorevole della natione fiamminga, per essere egli dimorato in Fiandra, e per havere scritta quella historia, che vive immortale\u00bb. Molto probabilmente, il giovane Van Dyck risiedette come ospite nel palazzo del fratello di Bentivoglio sul Quirinale e l\u00ec dipinse opere per il cardinale. Bentivoglio commission\u00f2 a Van Dyck un piccolo crocifisso (oggi perduto) e il suo celebre ritratto a figura intera, che molto probabilmente fu dipinto nelle stanze dello stesso palazzo dove abitavano sia il patrono che il pittore.\nOpere.\nNel 1629 fece pubblicare ad Anversa le \"Relazioni in tempo delle nunziature di Fiandra\", nelle quali mostr\u00f2 un grande interesse per le tematiche politiche, presentate in modo equilibrato.\nDue anni dopo diffuse il saggio \"Lettere famigliari e politiche\", che conferm\u00f2 la sua abilit\u00e0 come studioso di diplomazia e politica, mentre tra il 1632 e il 1639 usc\u00ec l'opera storica \"Della guerra di Fiandra\". In essa vengono descritte, con stile eloquente e di grande raffinatezza letteraria, le guerre religiose e civili nei Paesi Bassi, che Bentivoglio osserv\u00f2 con occhio attento, oltre che per l'esperienza diretta durante le missioni diplomatiche in quei luoghi, anche per il coinvolgimento diretto di ben quattro fratelli e due nipoti. Nel 1648 uscirono postume le sue \"Memorie\".\nLe \"Relazioni\", pubblicate per la prima volta da Ericio Puteano (l'umanista Henri Dupuy) ad Anversa nel 1629 e pi\u00f9 volte riedite in seguito (Colonia 1650, Parigi 1651, etc.) furono tradotte in inglese da Henry Carey, II conte di Monmouth (Londra 1652) e in francese da Pierre Gaffardi (Parigi 1642).\nLa prima parte \"Della guerra di Fiandra\" fu pubblicata in otto libri a Colonia nel 1632 e riedita in dieci libri sempre a Colonia nel 1633; la seconda parte fu pubblicata in sei libri a Colonia nel 1636; la terza in otto libri a Colonia nel 1639. Questa edizione \u00e8 considerata la migliore. Ne venne pubblicata un'altra in 3 volumi in ottavo (1635, 1636 e 1640) pi\u00f9 volte riedita e tradotta in varie lingue: in inglese dal conte di Monmouth (Londra 1654), in spagnolo da Basilio Varen de Soto (Madrid 1645) e in francese da Antoine Oudin (Parigi 1634) e dall'abate Loiseau canonico di Orleans (Parigi 1769 4 voll. in duodecimo).\nEnorme fu la fortuna dell'opera: considerata uno dei capolavori della storiografia moderna fu lodata da Giovanni Ciampoli (\"Lettere\", Bologna 1679, p.\u00a017), Agostino Mascardi (\"Dell'arte istorica\", III, Venezia 1636, p.\u00a0296), Francesco De Sanctis (\"La giovinezza: ricordi\", Napoli 1983, p.\u00a057), ed Eduard Fueter (\"Storia della storiografia moderna\", Napoli 1944, pp.\u00a0154 ss.). John Adams, uno dei padri fondatori degli Stati Uniti d'America, pensava che quella di Bentivoglio fosse \u201cla storia pi\u00f9 perfetta e completa\u201d (\u201cthe most full and compleat history\u201d). L'opera di Bentivoglio deve il suo successo soprattutto ai suoi pregi formali: \u00abvi si trovava compendiata per la prima volta in una narrazione stilisticamente unitaria e leggibile da chiunque con piacere, la materia concernente un avvenimento storico importante, che finora si era dovuta andare ad attingere da diverse esposizioni cariche per lo pi\u00f9 di dettagli tecnico-militari ed aventi il carattere di memorie.\u00bb\nLe lettere scritte al tempo delle sue nunziature di Fiandra e di Francia, pubblicate la prima volta a Colonia nel 1631 e riedite a Parigi (1635), Venezia (1636) etc. furono tradotte in francese da Giovanni Veneroni e pi\u00f9 volte ristampate in Francia col testo italiano. Nel 1807 usc\u00ec a Parigi, presso Didot, un'edizione a cura di Giosafatte Biagioli delle \"Lettere del Cardinal Bentivoglio\", in tre volumi, che contenevano anche \"Notes grammaticales et philologiques\" in francese.\nLe \"Memorie\", pubblicate dopo la sua morte ad Amsterdam nel 1648 furono riedite lo stesso anno a Venezia. L'abate di Vayrac ne fece una traduzione francese, pubblicata a Parigi nel 1713 in 2 voll. in duodecimo. Tutte le sue opere ad eccezione delle \"Memorie\" sono state edite insieme a Parigi nel 1645, ristampate ivi nel 1648 e, con un nuovo frontespizio e con l'aggiunta delle \"Memorie\", a Venezia nel 1668.\nConclavi.\nDurante il suo periodo di cardinalato Guido Bentivoglio partecip\u00f2 ai conclavi:\nNon aveva invece partecipato al conclave del 1621 che elesse papa Gregorio XV.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2177", "revid": "339392", "url": "https://it.wikipedia.org/wiki?curid=2177", "title": "Graminacee", "text": ""}
{"id": "2178", "revid": "831312", "url": "https://it.wikipedia.org/wiki?curid=2178", "title": "Giro delle Fiandre", "text": "Il Giro delle Fiandre (ned. \"Ronde van Vlaanderen\") \u00e8 una corsa in linea maschile di ciclismo su strada professionistico, una delle cinque cosiddette \"classiche monumento\", che si svolge annualmente nelle Fiandre, in Belgio: si disputa di regola la prima domenica di aprile, una settimana prima della Parigi-Roubaix, ed \u00e8 in ordine di calendario la prima delle grandi classiche della \"campagna del Nord\", cio\u00e8 il gruppo di corse che si corrono in primavera tra Francia, Belgio e Paesi Bassi (dal 1989 \u00e8 stato inserito nel calendario della Coppa del mondo e dal 2005 in quello dell'UCI ProTour; dal 2010 fa parte del Calendario mondiale UCI, oggi World Tour.).\nStoria.\nIdeata dal giornalista Karel Van Wynendaele, fondatore del giornale \"Sportwereld\", la corsa si tenne per la prima volta il 25 maggio 1913: quella prima edizione prevedeva un percorso di 330 chilometri che passava in tutte le pi\u00f9 caratteristiche localit\u00e0 del Belgio, come Gand e Bruges, nel cuore delle Fiandre. Vi parteciparono 37 corridori. Interrotta dopo due sole edizioni a causa della Prima guerra mondiale, la corsa riprese nel 1919. Da allora si \u00e8 tenuta ininterrottamente, unica grande classica a non aver subito interruzioni durante la Seconda guerra mondiale.\nI plurivincitori della corsa sono Achiel Buysse, Fiorenzo Magni, Eric Leman, Johan Museeuw, Tom Boonen e Fabian Cancellara con tre vittorie ciascuno. Magni \u00e8 il solo ad aver vinto tre edizioni consecutive, dal 1949 al 1951, tripletta che gli ha valso il soprannome di \"Leone delle Fiandre\".\nPercorso.\nGli elementi caratterizzanti di questa corsa sono i \"muri\", tratti di salita brevi ma molto ripidi, spesso pavimentati in pav\u00e9. Negli ultimi anni il percorso del Fiandre si svolge sulla distanza di 250\u2013260\u00a0km e attraversa, anche pi\u00f9 di una volta durante la stessa gara, circa 15-18 muri. L'edizione 2017 ha preso il via dalla citt\u00e0 di Anversa.\nIl muro pi\u00f9 famoso e difficile \u00e8 considerato il Muro di Grammont, o \"Muur van Geraardsbergen\" in fiammingo. Presente nel percorso dal 1969 al 2011, costituiva in genere la penultima difficolt\u00e0 della corsa, posta a circa 15\u00a0km dall'arrivo, e molto spesso uno dei punti decisivi per le sorti della gara. Lo spostamento del traguardo, deciso a partire dall'edizione 2012, da Meerbeke, ove si arrivava dal 1973, a Oudenaarde ha comportato per\u00f2 l'esclusione del Muro di Grammont dal percorso. Nell'edizione del 2017 il \"Muur-Kapelmuur (\"nome uffiiciale del Muro di Grammont) \u00e8 stato reintrodotto nel percorso di gara.\nAltri celebri muri, tutti per intero o almeno in parte pavimentati in pav\u00e9, sono il Vecchio Kwaremont, o \"Oude Kwaremont\", il Bosberg, inserito per la prima volta nel 1975 e fino al 2011 ultima asperit\u00e0 della gara, il Koppenberg, il Molenberg e il Paterberg, dal 2012 ultimo muro prima del traguardo dopo l'esclusione del Bosberg.\nI muri.\nLe brevi e ripide colline delle Ardenne fiamminghe sono una caratteristica distintiva del Giro, luoghi in cui gli spettatori si riuniscono in grandi masse per vedere la gara. Nelle ultime edizioni i muri inclusi nel percorso sono stati da 17 a 19. Ogni salita ha le sue caratteristiche. Ad esempio, il Kwaremont \u00e8 lungo ben 2,2 km, ma \u00e8 relativamente poco ripido. Il Paterberg invece \u00e8 breve ma la pendenza \u00e8 brutalmente ripida, al 20%. Il Koppenberg \u00e8 il muro pi\u00f9 ripido della corsa, con pendenza al 22%, con una strada molto stretta e un pav\u00e9 molto irregolare. Altre salite famose includono l'Eikenberg, Molenberg e il Taaienberg.\nPer l'edizione 2017 i muri del Giro delle Fiandre sono:\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato al 2021.\"\nPlurivincitori.\nSei corridori hanno ottenuto tre vittorie:\nUndici corridori hanno ottenuto due successi:"}
{"id": "2180", "revid": "1982", "url": "https://it.wikipedia.org/wiki?curid=2180", "title": "Gaetano Bresci", "text": "Biografia.\nPrimi anni.\nGaetano Bresci nacque a Coiano, frazione di Prato, il 10 novembre del 1869, figlio dei contadini Gaspare Bresci (talvolta scritto \"Gasparo\" o \"Gaspero\") e Maddalena Godi, morti rispettivamente nel 1895 e nel 1889. La sua era una famiglia semplice ma non indigente; nel 1900 suo fratello Angiolo era tenente del Regio Esercito presso il corpo degli artiglieri di Caserta, mentre una sorella aveva sposato un affermato ebanista di Castel San Pietro Terme. Cominci\u00f2 a lavorare in et\u00e0 adolescenziale in un'azienda di filatura e prese contatti con il mondo politico. All'et\u00e0 di 15 anni, gi\u00e0 operaio qualificato, entr\u00f2 a far parte di un circolo anarchico di Prato. Nel 1892 fu condannato a 15 giorni di carcere per oltraggio e rifiuto di obbedienza alla forza pubblica per aver insultato delle guardie che stavano per multare un fornaio colpevole di aver tenuto aperta la bottega oltre l'orario. Fu schedato come \u00abanarchico pericoloso\u00bb e relegato nel 1895 (ai sensi delle leggi speciali di Crispi) a Lampedusa.\nRicevuta l'amnistia sul finire del 1896, Bresci si trasfer\u00ec a Ponte all'Ania, dove trov\u00f2 lavoro come operaio in uno stabilimento laniero. Nell'anno successivo ebbe un figlio da una certa Maria, probabilmente una collega, al quale Bresci, grazie al denaro prestatogli da un fratello, pag\u00f2 il baliatico. Forse per evitare i doveri della paternit\u00e0 o per l'invito di amici che stavano partendo, decise di emigrare negli Stati Uniti d'America, stabilendosi a Paterson (New Jersey) il 29 gennaio 1898, dove trov\u00f2 lavoro nell'industria tessile come decoratore in seta nello stabilimento Hamil and Booth, frequentando la comunit\u00e0 anarchica di emigrati italiani in qualit\u00e0 di membro del circolo \"Societ\u00e0 per il diritto all'esistenza\". Bresci, tuttavia, si distingueva dalla normale descrizione di \"immigrato italiano medio\", in quanto parlava correntemente l'inglese, possedeva una macchina fotografica (un piccolo lusso per l'epoca) e interagiva molto con la comunit\u00e0 statunitense, al contrario di molti immigrati italiani (soprattutto i primi che arrivarono negli Stati Uniti d'America) che, per motivi diversi, spesso si auto-ghettizzavano nelle \"Little Italy\". Bresci era considerato anche un donnaiolo, molto spigliato con le ragazze, aiutato in questo anche da una discreta cultura (caratteristiche che nella terra natia gli valsero l'epiteto dialettale di \"paino\" o \"elegantone\"). Tra i suoi amici e conoscenti di Paterson vi erano Ernestina Cravello, Mario Grisoni e Gino Magnolfi, nomi conosciuti nella comunit\u00e0 anarchica.\nNegli Stati Uniti d'America si leg\u00f2 all'irlandese Sophie Knieland, dalla quale ebbe due figlie, Maddalena e Gaetanina; quest'ultima sar\u00e0 anche lei anarchica convinta, e dopo la morte del padre continu\u00f2 le lotte per una vita migliore degli operai di Paterson (lotte peraltro gi\u00e0 sostenute, anni prima, dal padre medesimo). Durante la sua permanenza negli Stati Uniti d'America, Gaetano Bresci venne a conoscenza della feroce repressione nel 1894 dei fasci siciliani da parte di Crispi e dei moti popolari del 1898, voluta dal governo di Antonio di Rudin\u00ec. A Milano, in particolare, a seguito dell'aumento del prezzo della farina e del pane (il cui costo cresceva da anni), il popolo insorse e assalt\u00f2 i forni del pane. In quell'anno, a circa quarant'anni dall'annessione della Lombardia al futuro Regno d'Italia, dopo la seconda guerra d'indipendenza (1859), la situazione economica era grave, tanto che in quegli stessi quarant'anni erano emigrati circa 519\u00a0000 lombardi.\nGaetano Bresci intendeva vendicare l'eccidio di Milano, e decise dunque di ritornare in Italia con l'obiettivo di uccidere re Umberto, ritenendolo responsabile massimo di quei tragici avvenimenti. Il 27 febbraio 1900 acquist\u00f2 una rivoltella Harrington e Richardson a 5 colpi. Prima del ritorno in Italia invi\u00f2 del denaro alla donna a Prato con cui aveva avuto un figlio. Il 17 maggio 1900 salp\u00f2 da New York alla volta dell'Italia a bordo del piroscafo Guascogne. Una volta giunto in Italia, fu solito allenarsi presso il Tiro a Segno Nazionale di Galceti (Prato) dove poneva, distesi al suolo, dei fiaschi per il vino, allenandosi a colpire e sfondarne il fondo, facendo passare il proiettile per il collo della bottiglia. Lasciato il borgo natio, fece una serie di tappe (minuziosamente riportate negli atti ufficiali del processo). Prima and\u00f2 a Castel San Pietro Terme (dove viveva la sorella), poi a Bologna, indi a Piacenza, e infine a Milano. Qui prese in affitto una camera in via San Pietro all'Orto n. 4. Dopo pochi giorni si rec\u00f2 nella vicina Monza, prendendo in affitto una camera in via Cairoli, vicino alla stazione ferroviaria. Nella citt\u00e0 brianzola riusc\u00ec a spiare per giorni i movimenti e le abitudini del sovrano, il quale\u00a0\u2013 dal 21 luglio\u00a0\u2013 si trovava in villeggiatura estiva nella poco distante Villa Reale di Monza.\nIl regicidio e la condanna.\nLa sera di domenica 29 luglio 1900, poco dopo le 22, a Monza, Bresci uccise il re d'Italia Umberto I di Savoia, sparandogli contro tre o quattro colpi di rivoltella (Bresci afferm\u00f2 di aver sparato tre volte, ma le fonti storiche non concordano in quanto, oltre ai tre nel corpo del re, venne ritrovato un quarto proiettile nella carrozza), colpendolo alla spalla, al polmone e al cuore. Pochi secondi dopo il re perse conoscenza e mor\u00ec. Il sovrano stava rientrando in carrozza nella sua residenza monzese dopo aver assistito a un saggio ginnico, cui era seguita una premiazione presso la societ\u00e0 sportiva \"Forti e Liberi\". Il regicidio, immortalato in una celebre tavola del pittore Achille Beltrame per \"La Domenica del Corriere\", avvenne sotto gli occhi della popolazione festante che salutava il monarca.\nBresci si lasci\u00f2 catturare dal maresciallo dei carabinieri Andrea Braggio senza opporre resistenza, e fu lo stesso carabiniere a salvarlo, proteggendolo dal linciaggio a cui stava per essere sottoposto dalla folla inferocita. Poco dopo afferm\u00f2: \u00abIo non ho ucciso Umberto. Io ho ucciso il Re. Ho ucciso un principio\u00bb. Il regicida, difeso dall'avvocato Francesco Merlino dopo il rifiuto di Filippo Turati (che temeva repressioni contro il PSI; durante un colloquio con Bresci in carcere, il leader socialista rifiut\u00f2 l'incarico con la motivazione che \"non esercitava pi\u00f9 da 10 anni la professione\"), fu processato per regicidio e condannato all'ergastolo. \nLa pena di morte era invece stata inflitta a Giovanni Passannante, ventidue anni prima (1878), sebbene l'attentato contro il re fosse fallito. La condanna era poi stata commutata in ergastolo per la grazia concessa dal re Umberto. All'epoca del regicidio di Monza (1900) la pena di morte era gi\u00e0 stata abolita dal Codice Zanardelli, nel 1889, tranne per alcuni reati militari. Il dispositivo della sentenza afferm\u00f2 di condannare \u00ab [...] Bresci Gaetano alla pena dell'ergastolo, di cui i primi sette anni in segregazione cellulare continua, all'interdizione perpetua dei pubblici uffici, all'interdetto legale, alla perdita della capacit\u00e0 di testare, ritenendo nullo il testamento che per avventura fosse da lui stato fatto prima della condanna\u00bb.\nA differenza di quanto era avvenuto per Passannante e Acciarito, anche Cesare Lombroso afferm\u00f2 che in Bresci non vi erano segni di patologia o tratti criminali (secondo la discutibile scienza criminologica dell'epoca), sostenendo che \"la causa impellente sta nelle gravissime condizioni politiche del nostro paese\".\nGaetano Bresci fu recluso dapprima nel carcere di San Vittore, a Milano, poi, subito dopo il processo, nel carcere di Forte Longone, a Porto Azzurro, sull'isola d'Elba, in una delle venti celle che formano la sezione d'isolamento denominata \"la Rissa\", sotto una finestra della quale egli scrisse \"la tomba dei vivi\". Alle ore 12 del 23 gennaio 1901, dopo un trasferimento via mare sull'avviso \"Messaggero\" della Regia Marina, Bresci fu rinchiuso nel suo ultimo domicilio. Per poterlo controllare a vista venne edificata per lui una speciale cella di tre metri per tre, priva di suppellettili, nel penitenziario di Santo Stefano, presso Ventotene (isole Ponziane). Il suo numero di matricola era il 515.\nBresci indossava la divisa degli ergastolani con le mostrine nere, che indicavano i colpevoli dei delitti pi\u00f9 gravi. I piedi erano avvinti in catene, e doveva effettuare l'ora d'aria su una terrazza isolata, quando gli altri detenuti erano nelle celle, per evitare possibili comunicazioni con gli stessi (che effettuavano l'uscita giornaliera nel cortile sottostante). Ogni giorno riceveva il vitto di spettanza: una gamella di zuppa magra e una pagnotta. Aveva facolt\u00e0 di acquistare generi alimentari allo spaccio, ma si avvalse raramente di questa concessione. Delle sessanta lire depositate presso l'amministrazione dell'ergastolo (e spedite dagli Stati Uniti dalla moglie) riusc\u00ec a spenderne meno di dieci. Il comportamento del detenuto fu giudicato tranquillo, normale. Bresci ricevette la visita del cappellano del carcere, don Antonio Fasulo, ma rinunzi\u00f2 al conforto della conversazione. Si fece dare una Bibbia, che leggeva ogni tanto, e poi, tra gli scarsi volumi della biblioteca carceraria (Bibbie, una copia delle \"Vite dei Santi\" e pochi dizionari), scelse un vocabolario italiano-francese. Il testo verr\u00e0 trovato aperto, nel pomeriggio del 22 maggio 1901, quando il direttore del carcere constater\u00e0 la sua morte.\nContemporaneamente, a Parigi, si ebbe notizia di rapporti fra Maria Sofia di Borbone, detta romanticamente la \"Regina degli Anarchici\", con Errico Malatesta, rapporti probabilmente solo di conoscenza, viste le simpatie politiche dimostrate dall'aristocratica nei confronti dei \"sovversivi\" (la regina si avvicin\u00f2 agli anarchici solo per incitarli a compiere attentati contro i Savoia, al fine di recuperare il Regno delle Due Sicilie, non certo per sincero interesse). Benedetto Croce afferm\u00f2, sbagliando l'anno (riporta il 1904 anzich\u00e9 il 1901) che l'ex regina volesse organizzare con Malatesta l'evasione di Gaetano Bresci, circostanza per\u00f2 smentita dal pensatore anarchico. Frattanto, nel Governo, si temeva un'azione degli anarchici per liberarlo, mentre l'avvocato Merlino preparava le carte per una revisione del processo, al fine di ottenere una riduzione della pena, nonch\u00e9 il trasferimento in un carcere meno duro, approfittando della presenza di un governo pi\u00f9 tollerante, quello di Giuseppe Zanardelli (Merlino aveva gi\u00e0 tentato di ottenere una pena bassa al processo, giustificando il gesto di Bresci come \"violenza privata contro la violenza dello Stato\").\nLa morte.\nIl 22 maggio 1901 l'ufficio matricola della Regia Casa di Pena di Santo Stefano registr\u00f2 la morte del detenuto \"\u00abGaetano Bresci fu Gaspero, condannato all'ergastolo per l'uccisione a Monza del re d'Italia\u00bb\". Alle ore 14:55 il secondino Barbieri, che aveva l'incarico di sorvegliare a vista l'ergastolano, ma che si era allontanato per alcuni minuti, scopr\u00ec il corpo di Bresci, ormai cadavere, penzolare dall'inferriata alla quale il recluso si era appeso per il collo mediante l'asciugamano in dotazione o, secondo altri, un lenzuolo. Accorsero sia il direttore del carcere, cavalier Cecinelli, sia il medico, ma soltanto per constatare il decesso. Bresci non aveva dato segni di depressione, n\u00e9 di volont\u00e0 suicide, nei giorni precedenti. Le circostanze della sua morte destarono subito perplessit\u00e0. Voci circolate da cella a cella, e presto uscite dal penitenziario, avvalorano un'ipotesi alternativa.\nTre guardie avrebbero fatto irruzione nella cella, avrebbero immobilizzato Bresci buttandogli addosso una coperta, e poi lo avrebbero massacrato a bastonate. Nel gergo carcerario questo trattamento \u00e8 chiamato \"fare il Sant'Antonio o santantonio\", con lo scopo di punire i riottosi. La pratica spesso si rivelava mortale. Sandro Pertini, per esempio (detenuto al carcere di Santo Stefano durante il ventennio fascista), sostenne, nell'aula dell'Assemblea Costituente (nel 1947), che Bresci era stato ucciso in questo modo. Un \"delitto contro lo Stato\" sarebbe stato dunque punito con un \"delitto di Stato\". Secondo i medici che effettuarono l'autopsia, il corpo era in stato di decomposizione, e perci\u00f2 appare difficile che fosse morto da sole 48 ore. Vi sono incertezze anche sul luogo di sepoltura: secondo alcune fonti, Bresci fu seppellito assieme ai suoi effetti personali nel cimitero di Santo Stefano; a tal proposito, si veda la testimonianza di Luigi Veronelli, che disegn\u00f2 una mappa, basandosi su alcune indicazioni presenti sulle tombe. Secondo altre ipotesi, viceversa, il suo corpo fu invece gettato in mare.\nMolte tombe del cimitero del carcere (usato come confino durante il fascismo) sono senza nome, anche se in seguito furono apposte nuove targhette, sempre seguendo la mappa di Veronelli. Una delle croci di legno \u00e8 stata identificata come la tomba di Bresci. Le sole cose certe rimaste di lui furono il cappello da ergastolano (ma distrutto durante una rivolta di carcerati nel dopoguerra), la rivoltella con cui comp\u00ec il regicidio, la macchina fotografica con i reagenti per sviluppare le foto, e due valigie di effetti personali sequestrategli nella camera in affitto a Milano; questi reperti sono conservati nel Museo Criminologico di Roma.\nAlcuni misteri circondano ancora la figura dell'\u00abanarchico venuto dall'America\u00bb, come la fantasia popolare lo aveva battezzato, e riguardano prevalentemente documenti spariti: non \u00e8 mai stata trovata la pagina 515 che descriveva il suo \"status\" di ergastolano (nonch\u00e9 le circostanze della morte); nessuna informazione su di lui \u00e8 disponibile all'Archivio di Stato di Roma; non \u00e8 mai stato ritrovato\u00a0\u2013 come testimonia un'approfondita biografia di Arrigo Petacco \u2013 il dossier che Giovanni Giolitti scrisse sulla vicenda Bresci. \nDiversi anni dopo la morte del regicida, Ezio Riboldi, primo sindaco socialista di Monza, fece visitare la Cappella Espiatoria di Monza (memoriale edificato nel 1910 su disposizione di Vittorio Emanuele III in memoria del padre) a un giovane collega di partito, l'allora giovane esponente del sindacalismo rivoluzionario Benito Mussolini, il quale con un sasso appuntito incise sulla cancellata la scritta: \u00abMonumento a Bresci\u00bb.\nReazioni.\nCome gi\u00e0 accaduto ai suoi predecessori (Passannante e Acciarito), tutti gli amici pi\u00f9 stretti e i parenti di Bresci furono arrestati nel tentativo di dimostrare che il regicida non aveva agito individualmente, ma aveva preso parte a un vastissimo complotto anarchico internazionale. Anche la polizia di Paterson fu mobilitata per dimostrare tale complotto, ma non trov\u00f2 assolutamente niente; solo testimonianze che indicavano il contrario. Il quotidiano socialista \"Avanti!\", divenuto capro espiatorio (bench\u00e9 non fosse affatto vicino agli anarchici), sub\u00ec un'aggressione da parte dei conservatori, in seguito alla quale furono arrestati alcuni lavoratori del giornale, ma non gli aggressori. Uno dei fratelli di Bresci dovette cambiare il cognome. L'altro fratello venne arrestato molte volte, e perseguitato fino al suicidio. La moglie negli Stati Uniti cambi\u00f2 il cognome delle due figlie e vi furono ripetuti arresti, per anni, tra parenti, conoscenti, ex colleghi ed ex vicini di casa. Un canonico pratese imbratt\u00f2 l'atto di battesimo di Bresci con frasi ingiuriose. Per decenni nessun esponente della famiglia reale and\u00f2 a Prato. Nel 1934, a 34 anni dall'attentato, Vittorio Emanuele III, di passaggio a Prato, presiedette all'inaugurazione del monumento ai caduti in piazza delle Carceri, ma non volle visitare la citt\u00e0.\nMolti anarchici furono arrestati in tutta Italia, colpevoli di apologia di regicidio; tra coloro che celebrarono il regicidio vi furono un prete e un farmacista savonese, immediatamente arrestati. A Bresci, infatti, erano stati dedicati feste e brindisi, tanto in Italia quanto a Paterson. La maggioranza degli anarchici, anche coloro che erano solitamente contrari alla violenza, plaud\u00ec all'azione di Bresci. \nLev Tolstoj, anarchico cristiano ma fermo assertore della nonviolenza, non approv\u00f2 il gesto in s\u00e9, ma ne comprese le motivazioni profonde: \nIl regicidio pose comunque fine a un periodo di pesanti repressioni e agitazioni popolari; infatti il nuovo re chiamer\u00e0 al governo esponenti liberali come Zanardelli e Giolitti, rompendo la tradizione dei governi autoritari inaugurati con Crispi nel 1887.\nCommemorazioni.\nNegli ambienti anarchici, in quelli fortemente repubblicani e di sinistra radicale, Bresci non \u00e8 ritenuto un criminale ma una figura di rilievo, al punto da ricevere anche numerosi elogi e commemorazioni:"}
{"id": "2183", "revid": "125485475", "url": "https://it.wikipedia.org/wiki?curid=2183", "title": "Giulietta Masina", "text": "Considerata una delle migliori attrici italiane della sua generazione, la Masina lasci\u00f2 un'impronta indelebile nella storia del cinema italiano soprattutto grazie alle sue grandi interpretazioni dei film di Fellini, in particolare \"La strada\" e \"Le notti di Cabiria\". Durante la sua lunga carriera vinse numerosi premi tra cui un David di Donatello (pi\u00f9 due speciali), quattro Nastro d'argento, un Globo d'oro, il premio alla migliore interpretazione femminile sia al Festival di Cannes che a quello di San Sebasti\u00e1n e un premio onorario al Festival di Berlino; a questi si aggiungono anche due candidature ai premi BAFTA a riprova del successo che ebbe anche all'estero; di lei Charlie Chaplin disse \"\u00e8 l'attrice che ammiro maggiormente\".\nBiografia.\nFiglia del violinista e professore di musica Gaetano Masina e della maestra Angela Flavia Pasqualini, visse dall'et\u00e0 di quattro anni in poi a Roma presso una zia di origine milanese rimasta vedova. Frequent\u00f2 il ginnasio e il liceo dalle Suore Orsoline, dove, incoraggiata dalla zia, cominci\u00f2 a coltivare la passione per la recitazione. Sin dalla stagione 1941-1942 partecip\u00f2 a numerosi spettacoli di prosa, danza e musica nell'ambito del Teatro Universitario nei locali dello Stadium Urbis, che poi diventer\u00e0 il Teatro Ateneo. In quella seguente (1942-1943) entr\u00f2 nella \"Compagnia del Teatro Comico Musicale\" dove si esib\u00ec come ballerina, cantante e attrice in diverse operette e commedie brillanti.\nNel 1942 Giulietta incontr\u00f2 negli studi dell'EIAR Federico Fellini. Gi\u00e0 nel luglio 1943 la coppia si present\u00f2 ai genitori di lei. Dopo l'8 settembre 1943 la loro unione conobbe un'accelerazione: Fellini, invece di rispondere alla chiamata alla leva, convol\u00f2 a nozze con Giulietta il 30 ottobre. Nei primi mesi vissero insieme nella casa della zia milanese della moglie.\nIntanto il sodalizio artistico era gi\u00e0 avviato: dal 1942 la giovane studentessa di Lettere, nonch\u00e9 attrice, interpret\u00f2 il personaggio di Pallina, prima fidanzata e poi moglie bambina di Cico. Le disavventure della giovane coppia vennero trasmesse all'interno della rivista radiofonica \"Terziglio\", per riprendere nel dopoguerra in una serie autonoma intitolata \"Le avventure di Cico e Pallina\", interrotta dopo quattordici puntate nel febbraio del 1947. La Masina e Fellini ebbero un figlio, Pier Federico, nato il 22 marzo 1945 e morto appena undici giorni dopo la nascita, il 2 aprile.\nDal 1968 al 1976 tenne una rubrica su La Stampa, \"Risponde Giulietta Masina\", parte della pagina settimanale \"Cronache per le donne\" (di cui era responsabile Alba de C\u00e9spedes). Una selezione di risposte date ai lettori \u00e8 confluita nel volume \"Il diario degli altri\".\nGiulietta Masina mor\u00ec il 23 marzo 1994, all'et\u00e0 di settantatr\u00e9 anni, per un tumore ai polmoni (cinque mesi dopo la scomparsa di Fellini avvenuta il 31 ottobre 1993). Entrambi sono sepolti nel cimitero di Rimini. La loro tomba \u00e8 marcata dal monumento \"Le Vele\", opera dello scultore Arnaldo Pomodoro. Prima di morire chiese che fosse il trombettista Mauro Maur, \u00abla sua tromba\u00bb, a suonare il tema de \"La strada\" di Nino Rota ai suoi funerali.. Nel ventennale della morte le maggiori istituzioni culturali e cinematografiche italiane - con il patrocinio dell'Accademia del Cinema Italiano / Premio David di Donatello - la ricordarono con la mostra \"Giulietta Masina, l'Oscar di Federico Fellini\" al Teatro dei Dioscuri (Roma), a cura di Simone Casavecchia e Fiammetta Terlizzi.\nCarriera cinematografica e televisiva.\nIl cinema.\nA parte il ruolo di comparsa che svolse nel capolavoro di Roberto Rossellini, \"Pais\u00e0\" (\u00e8 una ragazza che scende le scale di un palazzo), Giulietta Masina esord\u00ec nel cinema nel 1948 in un film diretto da Alberto Lattuada, \"Senza piet\u00e0\", dove interpret\u00f2 insieme a Carla Del Poggio il ruolo della mondana di aspetto minuto e di buon cuore che la accompagner\u00e0 per buona parte della sua carriera in film diretti da Carlo Lizzani, Giuseppe Amato e Renato Castellani. Ma \u00e8 insieme al marito che raggiunse la notoriet\u00e0 a livello mondiale con il ruolo di Gelsomina nel film \"La strada\" (1954), dove recit\u00f2 accanto ad Anthony Quinn e Richard Basehart, e poi con \"Il bidone\" (1955), con Broderick Crawford e ancora Basehart, senza dimenticare il primo film firmato da Fellini con Lattuada, \"Luci del variet\u00e0\" (1950), sempre con Carla Del Poggio e Peppino De Filippo.\nNel 1957 raggiunse probabilmente l'apice della carriera nel ruolo di Cabiria nel film \"Le notti di Cabiria\" (che aveva gi\u00e0 affrontato in piccola misura nel primo film diretto dal marito, \"Lo sceicco bianco\" del 1951).\nNel 1958 interpret\u00f2 una commovente figura di donna in Fortunella per la regia di Eduardo De Filippo, con Alberto Sordi (parte drammatica del rigattiere) e lo stesso De Filippo. Dello stesso anno \"Nella citt\u00e0 l'inferno\" di Renato Castellani in cui \u00e8 possibile vederla recitare accanto ad Anna Magnani.\nFellini la diriger\u00e0 ancora nel suo primo film a colori, \"Giulietta degli spiriti\" (1965) insieme a Mario Pisu e, vent'anni pi\u00f9 tardi, nel malinconico \"Ginger e Fred\" (1985) proprio accanto a Marcello Mastroianni, nella parte di due ex ballerini di \"tip-tap\" popolarissimi durante la guerra col nome d'arte preso a prestito dai celebri Fred Astaire e Ginger Rogers, invitati nel rutilante e magniloquente \"show\" televisivo \"Ed ecco a voi...\", campionario di varia umanit\u00e0 mostrata come fenomeno da baraccone sacrificato alle esigenze dell\"'audience\" e interrotto in maniera ossessiva da \"spot\" pubblicitari. Nel 1969, con il ruolo di \"Gabrielle\" ed inserita in un ricco cast condotto da Katharine Hepburn, partecip\u00f2 al bizzarro film hollywoodiano \"La pazza di Chaillot\" di Bryan Forbes e John Huston.\nLa televisione.\nIn televisione apparve negli anni settanta in due sceneggiati di buon successo, \"Eleonora\" (1973) diretto da Silverio Blasi e \"Camilla\" (1976) diretto da Sandro Bolchi, tratto dal romanzo \"Un inverno freddissimo\" di Fausta Cialente.\nLa radio.\nFece il suo ingresso in radio nel 1941 recitando con Nella Maria Bonora e Franco Becci, all'epoca voci assai popolari. Si fece subito notare nella trasmissione di successo \"Terziglio\", basata sulle avventure dei fidanzati Cico e Pallina, recitati insieme all'annunciatore Angelo Zanobini e scritti da un versatile redattore umorista della rivista satirica \"Marc'Aurelio\", Federico Fellini, che spos\u00f2 il 30 ottobre 1943 e col quale instaur\u00f2 un intenso sodalizio artistico e affettivo, tra i pi\u00f9 importanti nella storia dello spettacolo italiano.\nNel 1945, dopo la fine della guerra si laure\u00f2 in Lettere e Filosofia all'Universit\u00e0 \"La Sapienza\". Recit\u00f2 ancora nel Teatro Universitario durante la stagione 1945-1946 nella pi\u00e8ce \"Angelica\", scritta e diretta da Leo Ferrero e interpretata insieme a un altro giovane attore destinato alla celebrit\u00e0, Marcello Mastroianni. Torner\u00e0 poi per l'ultima volta sul palcoscenico nel 1951, con \"Gli innamorati\". Tra il 1966 e il 1969 fu la conduttrice di una popolare rubrica radiofonica, \"Lettere a Giulietta Masina\", che in seguito raccoglier\u00e0 in un libro."}
{"id": "2186", "revid": "599013", "url": "https://it.wikipedia.org/wiki?curid=2186", "title": "Graphics Interchange Format", "text": "Graphics Interchange Format (in acronimo GIF, lett. \"formato di interscambio grafico\") \u00e8 un formato di file per immagini digitali di tipo bitmap utilizzato nella grafica digitale, inventato il 15 giugno 1987 da una squadra guidata da Steve Wilhite. L'estensione .gif viene usata per i file di grafica memorizzati secondo uno standard definito da CompuServe e divenuto molto diffuso grazie a Internet.\nStoria.\n\u00c8 stato introdotto nel 1987 da CompuServe per fornire un formato adatto alle immagini a colori, rimpiazzando il precedente formato RLE solo in bianco e nero, e la prima versione venne pubblicata come \"87a\", successivemente nel 1989, CompuServe diffuse una versione migliorata, denominata 89a, che aggiunse il supporto per la trasparenza e le immagini multiple. \u00c8 possibile distinguere le due versioni esaminando i primi sei byte del file che, se interpretati come caratteri ASCII, riportano rispettivamente le scritte \"GIF87a\" e \"GIF89a\". Il formato GIF si diffuse perch\u00e9 utilizzava l'algoritmo non distruttivo di compressione LZW, molto pi\u00f9 efficiente dell'RLE adottato da altri formati immagine come il PCX e MacPaint.\nCon la nascita e lo sviluppo del \"World Wide Web\", il formato divenne uno di quelli maggiormente e comunemente usati nelle pagine web, assieme al JPEG. Il brevetto originale sul formato \u00e8 scaduto nel giugno 2003 negli Stati Uniti d'America e nel 2004 nel resto del mondo.\nDescrizione generale.\nCaratteristiche.\nIl numero massimo di colori visualizzabili \u00e8 256 ma tra i punti di forza di questo formato vi sono la possibilit\u00e0 di creare immagini animate; molto spesso viene usato per le animazioni e in secondo piano per le immagini fisse. \"GIF\" spesso \u00e8 pronunciato all'inglese con la \"g\" dura (\"ghif\"), ma la pronuncia definita dai suoi creatori nella documentazione ufficiale \u00e8 con la \"g\" dolce (\"gif\").\nAnche la caratteristica opzionale di interlacciamento, che memorizza le linee in un ordine tale da rendere riconoscibile un'immagine solo parzialmente scaricata, contribu\u00ec ad incrementare la popolarit\u00e0 del GIF, permettendo agli utilizzatori di riconoscere anzitempo gli scaricamenti errati. La possibilit\u00e0 di memorizzare pi\u00f9 immagini in un unico file di tipo GIF89a, accompagnate da dati di controllo, \u00e8 spesso utilizzata per creare semplici animazioni.\nI colori.\nIl formato GIF prevede l'utilizzo di un numero massimo di 256 colori essendo basato sull'uso della tavolozza (palette) VGA. Ogni colore all'interno della tavolozza \u00e8 definito da una terna di valori (RGB: rosso, verde, blu) delle dimensioni di un byte (quindi di valore compreso tra 0 e 255) consentendo quindi di definire, per ogni colore, 256\u00d7256\u00d7256 sfumature, ovvero circa 16,8 milioni di colori distinti. La tavolozza, in questo caso, consta quindi di 256 colori, scelti tra i 16,8 milioni di colori distinti, i quali vengono appunto numerati da 0 a 255; ci\u00f2 permette di rappresentare ogni singolo pixel con un solo byte che fa riferimento alla posizione del colore nella tavolozza. Al contrario, altri formati grafici, utilizzano una terna di valori RGB per ogni singolo pixel.\nEsiste una tecnica per simulare un numero maggiore di colori contemporanei (dithering), accostando pixel di colore diverso, simile alla retinatura della stampa in quadricromia. Tuttavia questo sistema tende a \"sgranare\" l'immagine e non sempre il risultato \u00e8 migliore di un'immagine senza l'uso di questa tecnica. In linea generale, il dithering ha una resa migliore nella rappresentazione di immagini fotografiche o con molte sfumature mentre \u00e8 sconsigliato per immagini \"al tratto\" o clipart. L'uso di questa tecnica, inoltre, pu\u00f2 diminuire sensibilmente la comprimibilit\u00e0 dell'immagine.\nUn singolo colore della tavolozza pu\u00f2 essere, opzionalmente, definito come trasparente e quindi, in fase di visualizzazione, viene sostituito con il colore di sfondo o con l'immagine sottostante. Questa caratteristica differisce dal canale alfa in quanto non permette di rappresentare la semitrasparenza; il risultato \u00e8 paragonabile all'effetto di chroma key. Con questa opzione \u00e8 possibile creare immagini non rettangolari.\nUnisys ed il brevetto su LZW.\nL'algoritmo di compressione LZW sul quale \u00e8 basato il formato GIF, \u00e8 un brevetto di CompuServe e Unisys. Prima del 1994, le compagnie in questione non pretesero il pagamento di alcun diritto.\nAlla fine del dicembre 1994 CompuServe e Unisys annunciarono che avrebbero cominciato a richiedere il pagamento dei diritti di utilizzo del brevetto per qualunque programma commerciale capace di creare file in formato GIF.\nOrmai l'utilizzo di immagini in formato GIF era cos\u00ec diffuso che alle aziende non rimaneva che pagare. Il comune desiderio di un formato libero da brevetti e con meno restrizioni tecniche port\u00f2 alla definizione del formato PNG.\nIl brevetto sull'algoritmo LZW negli Stati Uniti \u00e8 decaduto il 20 giugno 2003, quindi Unisys e Compuserve non possono pi\u00f9 chiedere il pagamento dei diritti in questo paese. Questo giorno \u00e8 stato battezzato da alcuni il \"GIF Liberation Day\". Lo stesso brevetto in Europa, Giappone e Canada \u00e8 scaduto rispettivamente il 18 giugno, 20 giugno e 7 luglio 2004.\nAnche IBM deteneva un brevetto su questo algoritmo ma non se ne \u00e8 mai avvalsa."}
{"id": "2187", "revid": "1120856", "url": "https://it.wikipedia.org/wiki?curid=2187", "title": "Giaglione", "text": "Giaglione (\"Jalyon\" in arpitano, \"Dzalhoun\" in patois valdostano, \"Giajon\" in piemontese, \"Jaillons\" in francese) \u00e8 un comune italiano di 602 abitanti della citt\u00e0 metropolitana di Torino in Piemonte. Il paese \u00e8 sito in alta Val di Susa posto a circa 6\u00a0chilometri dopo Susa (60 ad ovest da Torino), sulla strada che porta al colle del Moncenisio (S.S.25).\nSi estende all'imbocco di tre valli: la Val di Susa, la Val Cenischia e la Val Clarea.\nDopo aver vissuto per molti anni dei frutti dell'agricoltura montana (vino, castagne, formaggi) ultimamente ha scoperto una vocazione turistica.\nStoria.\nLe prime tracce risalgono all'VIII secolo. Probabilmente per via della posizione quasi dominante sulla Val di Susa, era la Signoria di ricche famiglie della valle che risiedevano in alcuni castelli fortificati (ancora visibile quello delle Menate).\nIntorno al 1230 la potente famiglia degli Aschieri De Jalliono fece costruire in posizione strategica il Castello Superiore.\nSociet\u00e0.\nTradizioni e folclore.\nDanza degli Spadonari.\nLa Danza degli Spadonari \u00e8 una danza popolare di origine ancora oggi incerta, ma probabilmente pu\u00f2 essere ricondotta ai riti pagani di propiziazione per favorire la fertilit\u00e0 della terra e l'abbondanza del raccolto.\nIl confronto con alcune incisioni rupestri della Valcenischia (figure di armati di spada), stilisticamente attribuibili alla media et\u00e0 del Ferro (V-IV secolo a.C.), lascia supporre un'origine protostorica di tale danza.\nIl collegamento al tema della fertilit\u00e0 \u00e8 suggerito da alcuni particolari del costume: il pesante copricapo (l'elemento pi\u00f9 rappresentativo) \u00e8 completamente ricoperto da fiori variopinti.\nL'abbigliamento \u00e8 molto ricco di particolari e i tessuti utilizzati sono pregiati: il corpetto che ricopre i pantaloni blu e la camicia bianca \u00e8 di tessuto damascato arricchito con ricami, pizzi, lustrini, frange e chiuso con alamari.\nIntorno alla vita viene annodato un grembiule della stessa stoffa e con le stesse decorazioni del corpetto.\nL'abbigliamento \u00e8 completato da guanti bianchi e scarpe nere.\nGli Spadonari utilizzano lunghi spadoni dritti (lou sabro) con impugnatura in legno decorata e borchie in metallo che facilitano la presa. Caratteristica \u00e8 la loro marcia in quanto non procedono a passi, ma a salti. Durante il percorso, accompagnati dalla Banda Musicale di Giaglione, compiono diverse evoluzioni.\nL'esibizione della Danza degli Spadonari avviene in concomitanza della festa patronale di San Vincenzo martire (il 22 gennaio), si ripete la domenica successiva e alla festa della Madonna del Rosario la prima domenica di ottobre, e consiste nella danza degli stessi nel piazzale antistante la chiesa, con l'accompagnamento della Banda. I protagonisti della festa sono i quattro \"giovani\" spadonari, le sei priore (tre coppie di et\u00e0 diversa) e la giovane portatrice del bran (lou bran), una struttura in legno con base di 90 centimetri e alta oltre 2 metri: un disco fissato alla base e due manici permettono a una giovane donna nubile di portarlo in equilibrio sulla testa durante la processione. Interamente ricoperto da una ricca decorazione di nastri, fiori e frutta, alla base accoglie una particolare forma di pane a ciambella preparato per l'occasione e che viene distribuito alla comunit\u00e0 giaglionese alla fine della S.S. Messa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "2188", "revid": "1543377", "url": "https://it.wikipedia.org/wiki?curid=2188", "title": "Galassia di Andromeda", "text": "La Galassia di Andromeda (nota talvolta anche con il vecchio nome Grande Nebulosa di Andromeda o con le sigle di catalogo M\u00a031 e NGC\u00a0224) \u00e8 una galassia a spirale gigante che dista circa 2,538 milioni di anni luce dalla Terra in direzione della costellazione di Andromeda, da cui prende il nome. Si tratta della galassia di grandi dimensioni pi\u00f9 vicina alla nostra, la Via Lattea; \u00e8 visibile anche a occhio nudo ed \u00e8 tra gli oggetti pi\u00f9 lontani visibili senza l'ausilio di strumenti.\nLa Galassia di Andromeda \u00e8 la pi\u00f9 grande del Gruppo Locale, un gruppo di galassie di cui fanno parte anche la Via Lattea e la Galassia del Triangolo, pi\u00f9 circa cinquanta altre galassie minori, molte delle quali satelliti delle principali.\nSecondo studi pubblicati negli anni duemila, derivati dalle osservazioni del telescopio spaziale Spitzer, conterrebbe circa un bilione di stelle (mille miliardi), un numero di gran lunga superiore a quello della Via Lattea, stimato tra i 200 e i 400 miliardi di stelle. Sulla massa ci sono tuttavia opinioni discordanti: alcuni studi indicano un valore di massa per la Via Lattea pari all'80% di quello di Andromeda, mentre, secondo altri, le due galassie avrebbero dimensioni di massa simili. Alcuni studi suggeriscono per\u00f2 che la Via Lattea contenga pi\u00f9 materia oscura e potrebbe cos\u00ec essere quella con la massa pi\u00f9 grande.\nCon una magnitudine apparente pari a 3,4, la Galassia di Andromeda \u00e8 uno degli oggetti pi\u00f9 luminosi del catalogo di Messier.\nOsservazione.\nLa Galassia di Andromeda si individua con estrema facilit\u00e0: una volta individuata la costellazione di appartenenza e in particolare la stella Mirach (), si prosegue in direzione nordovest seguendo l'allineamento delle stelle e , in direzione NE/SW, fra Perseo e Pegaso, per arrivare a identificare una macchia a forma di fuso, allungato in senso nordest-sudovest; \u00e8 possibile notarlo anche ad occhio nudo se il cielo \u00e8 in condizione ottimali e senza inquinamento luminoso. Un binocolo 8\u00d730 o 10\u00d750 non mostra molti pi\u00f9 dettagli, ma consente di individuare la satellite M32; un telescopio da di apertura consente di notare che la regione centrale \u00e8 pi\u00f9 luminosa, anche se non notevolmente rispetto al resto del fuso, il quale degrada dolcemente verso il fondo cielo specialmente ai lati nordest e sudovest. Ingrandimenti eccessivi non consentono di avere una visione di insieme.\nLa Galassia di Andromeda pu\u00f2 essere osservata da entrambi gli emisferi terrestri, sebbene la sua declinazione settentrionale favorisca notevolmente gli osservatori dell'emisfero nord; dalle regioni boreali si presenta estremamente alta nel cielo nelle notti d'autunno, mostrandosi persino circumpolare dalle regioni pi\u00f9 settentrionali e della fascia temperata medio-alta, come l'Europa centro-settentrionale e il Canada, mentre dall'emisfero australe resta sempre molto bassa, ad eccezione delle aree prossime all'equatore. \u00c8 comunque visibile da buona parte delle aree abitate della Terra. Il periodo migliore per la sua osservazione nel cielo serale \u00e8 quello compreso fra settembre e marzo; nell'emisfero boreale \u00e8 uno degli oggetti pi\u00f9 caratteristici dei cieli autunnali.\nStoria delle osservazioni.\nLa prima osservazione della Galassia di Andromeda messa per iscritto risale al 964 ed \u00e8 stata condotta dall'astronomo persiano Abd al-Rahm\u0101n al-S\u016bfi, il quale la descrisse come una \"piccola nube\" nel suo Libro delle stelle fisse; anche altre carte celesti, (tra cui quelle olandesi) risalenti allo stesso periodo la riportano con la definizione di \"Piccola Nube\". La prima descrizione dell'oggetto basata sulle osservazioni telescopiche fu fatta da Simon Marius il 15 dicembre del 1612, il quale la defin\u00ec come \"la luce di una candela osservata attraverso un corno traslucido\". Charles Messier la inser\u00ec in seguito nel suo celebre catalogo col numero 31 nell'anno 1764, accreditando erroneamente Marius come scopritore, non essendo a conoscenza del precedente libro di Sufi. Nel 1785, l'astronomo William Herschel not\u00f2 un debole alone rossastro nella regione centrale di M31; egli credeva che si trattasse della pi\u00f9 vicina fra tutte le \"grandi nebulose\" e, basandosi sul colore e la magnitudine della nube, stim\u00f2 (scorrettamente) una distanza non superiore a 2000 volte la distanza di Sirio.\nWilliam Huggins nel 1864 osserv\u00f2 lo spettro di M31 e not\u00f2 che era differente da quello delle nebulose gassose; gli spettri di M31 mostravano un continuum di frequenze, sovrapposte a linee scure, molto simile a quello delle singole stelle: da ci\u00f2 dedusse che si doveva trattare di un oggetto di natura stellare. Nel 1885 fu osservata nell'alone di M31 una supernova, catalogata come S Andromedae, la prima e l'unica osservata finora nella galassia; all'epoca dato che M31 era considerato un oggetto \"vicino\", si credeva che si trattasse di un evento molto meno luminoso, chiamato nova, cos\u00ec fu indicata come \"Nova 1885\".\nLe prime immagini fotografiche della galassia furono prese nel 1887 da Isaac Roberts dal suo osservatorio privato nel Sussex; la lunga esposizione permise di mostrare, per la prima volta, che M31 possiede una struttura a spirale. Tuttavia si credeva ancora che si trattasse di una nebulosa compresa nella nostra Galassia e Roberts pens\u00f2 erroneamente che si trattasse di una nube a spirale in cui si formano sistemi simili al nostro sistema solare, dove le nubi satelliti sarebbero state dei pianeti in formazione.\nLa velocit\u00e0 radiale di M31 rispetto al sistema solare fu misurata nel 1912 da Vesto Slipher all'Osservatorio Lowell, utilizzando uno spettroscopio; il risultato fu la pi\u00f9 alta velocit\u00e0 radiale mai misurata fino ad allora, di ben 300\u00a0km/s, in avvicinamento al Sole.\nScoperta della natura delle galassie.\nNel 1917 Heber Curtis osserv\u00f2 una nova nei bracci di M31; ricercando nelle lastre fotografiche, ne scopr\u00ec altre 11; Curtis scrisse che queste novae possedevano una magnitudine apparente media di 10, pi\u00f9 deboli di quelle che si osservano nella Via Lattea. Come risultato, egli pose la Galassia di Andromeda alla distanza di , diventando cos\u00ec il proponente della teoria dei cosiddetti \"universi-isola\", secondo la quale le nebulose a spirale non sono altro che insiemi di gas e stelle simili alla nostra Via Lattea, indipendenti fra loro.\nNel 1920 ebbe luogo il Grande Dibattito fra Harlow Shapley e Heber Curtis, in cui si discuteva della natura della Via Lattea, delle \"nebulose a spirale\" e delle dimensioni dell'Universo; per supportare l'ipotesi che la \"Grande Nebulosa di Andromeda\" fosse in realt\u00e0 una galassia indipendente, Curtis riport\u00f2 pure l'esistenza di linee oscure che ricordano le nubi di polvere tipiche della nostra Galassia, come pure il notevole effetto Doppler. Nel 1922 Ernst \u00d6pik present\u00f2 un metodo astrofisico molto semplice per stimare la distanza di M31, secondo cui la \"nube\" risultava essere distante 450 kpc (quasi 1,5 milioni di anni luce). Edwin Hubble risolse il dilemma nel 1925, quando per la prima volta identific\u00f2 alcune variabili Cefeidi in alcune foto della galassia create nell'Osservatorio di Monte Wilson, rendendo cos\u00ec molto pi\u00f9 accurata la misurazione della distanza; le sue misurazioni infatti dimostrarono inequivocabilmente che M31 \u00e8 una galassia indipendente situata a notevole distanza dalla nostra.\nQuesta galassia svolge un ruolo importante negli studi galattici, dato che si tratta della galassia spirale gigante pi\u00f9 vicina a noi. Nel 1943 Walter Baade risolse per la prima volta alcune singole stelle nella regione centrale della galassia; basandosi sulle sue osservazioni, egli fu in grado di distinguere due distinte popolazioni di stelle in base alla loro metallicit\u00e0: chiam\u00f2 il gruppo pi\u00f9 giovane e vicino al disco \"Tipo I\" e le pi\u00f9 vecchie e tendenti al rosso presenti nel bulge \"Tipo II\". Questo sistema di classificazione delle popolazioni stellari, per altro gi\u00e0 notato in precedenza da Jan Oort, fu in seguito esteso alle stelle della Via Lattea e in generale di tutte le galassie note. Baade scopr\u00ec inoltre che sono presenti due tipi di variabili Cefeidi, che comport\u00f2 un raddoppio della distanza stimata di M31, come pure delle galassie del resto dell'Universo.\nLa prima mappa alle onde radio della Galassia di Andromeda fu completata negli anni cinquanta da John Evan Baldwin e dai suoi collaboratori nel Cambridge Radio Astronomy Group; il core della galassia \u00e8 chiamato 2C\u00a056 nel catalogo radioastronomico 2C.\nCaratteristiche e moto.\nLa Galassia di Andromeda \u00e8 in avvicinamento alla Via Lattea alla velocit\u00e0 di circa 400.000\u00a0km/h, pertanto \u00e8 una delle poche galassie a mostrare un spostamento verso il blu; dato il movimento del Sole all'interno della nostra Galassia, si ricava che le due galassie si avvicinano alla velocit\u00e0 di 100\u2013140\u00a0km/s. Le due galassie potrebbero cos\u00ec collidere in un tempo stimato sui 2,5 miliardi di anni: in quel caso probabilmente si fonderanno dando origine ad una galassia ellittica di grandi proporzioni; tuttavia, la velocit\u00e0 tangenziale di M31 rispetto alla Via Lattea non \u00e8 ben conosciuta, creando cos\u00ec incertezza sul quando la collisione avverr\u00e0 e sul come essa proceder\u00e0. Scontri di questo tipo sono frequenti nei gruppi di galassie.\nDopo la scoperta di un secondo tipo di Cefeidi pi\u00f9 deboli, nel 1953, la distanza della Galassia di Andromeda \u00e8 stata raddoppiata; negli anni novanta le misurazioni del satellite Hipparcos furono usate per ricalibrare le distanze delle Cefeidi, portando cos\u00ec la distanza della galassia al valore provvisorio di 2,9\u00a0milioni di anni luce.\nStime recenti di distanza.\nPer determinare la distanza della galassia sono state utilizzate quattro tecniche distinte.\nNel 2003, utilizzando le fluttuazioni di luminosit\u00e0 superficiale infrarosse, rivedendo il valore periodo-luminosit\u00e0 e utilizzando una correzione della metallicit\u00e0 di \u22120,2 mag dex\u22121 in (O/H), si \u00e8 ricavata una distanza di 2,57 \u00b1 0,06 milioni di anni luce (787 \u00b1 18 kpc).\nUtilizzando il metodo delle variabili Cefeidi, il valore ottenuto nel 2004 \u00e8 di 2,51 \u00b1 0,13 milioni di anni luce (770 \u00b1 40 kpc).\nNel 2005 \u00e8 stata annunciata la scoperta di una stella binaria a eclisse appartenente alla Galassia di Andromeda; questo sistema, catalogato come M31VJ00443799+4129236, \u00e8 formato da due stelle blu luminose e calde di classe spettrale O e B. Studiando l'eclisse delle stelle, che avviene ogni 3,54969\u00a0giorni, gli astronomi sono stati in grado di misurare il loro diametro; conoscendo il loro diametro e le temperature, si \u00e8 potuta ottenere la magnitudine assoluta dei due astri, che rapportata alla magnitudine apparente ha fornito un valore di distanza pari a 2,52 \u00b1 0,14 milioni di anni luce (770 \u00b1 40 kpc); pertanto questa distanza pu\u00f2 essere presa come un valore medio per la galassia. Questo valore si inquadra perfettamente fra i valori precedentemente identificati e viene accettato come estremamente accurato, a prescindere dalla scala Cefeidi-distanza.\nLa sua vicinanza consente pure di poter utilizzare delle stime basate sulle giganti rosse; tramite questa tecnica \u00e8 stato trovato sempre nel 2005 un valore di 2,56 \u00b1 0,08 milioni di anni luce (785 \u00b1 25 kpc).\nFacendo una media delle distanze ottenute coi vari metodi si ottiene una stima di 2,54 \u00b1 0,06 milioni di anni luce (778 \u00b1 17 kpc); basandosi sulle distanze citate, \u00e8 stato stimato un diametro della galassia pari a .\nMassa.\nLe stime della massa della Galassia di Andromeda, inclusa la materia oscura danno un valore di circa , mentre quella della Via Lattea sarebbe di : la massa di M31 sarebbe dunque inferiore a quella della Via Lattea, nonostante le sue dimensioni siano superiori; tuttavia il tasso di imprecisione sarebbe troppo largo per poter confermare questo valore. Di fatto, M31 contiene molte pi\u00f9 stelle della Via Lattea e possiede un diametro notevolmente maggiore.\nIn particolare, M31 avrebbe molte pi\u00f9 stelle comuni rispetto alla Via Lattea e la sua luminosit\u00e0 \u00e8 doppia rispetto a quella della nostra; tuttavia, il tasso di formazione stellare della Via Lattea \u00e8 molto pi\u00f9 alto: la Galassia di Andromeda produce stelle per circa una massa solare all'anno, mentre nella nostra Galassia si stima che se ne producano 3-5 all'anno. Anche il tasso di supernovae \u00e8 doppio rispetto a quello di M31. Ci\u00f2 suggerisce che M31 abbia sperimentato un'intensa fase di formazione stellare nel suo passato, mentre la Via Lattea \u00e8 nel mezzo di una di queste fasi; ci\u00f2 potrebbe anche significare che in futuro le stelle della Via Lattea potrebbero diventare numerose cos\u00ec come si osserva in M31.\nStruttura.\nBasandosi sul suo aspetto alla luce visibile, la Galassia di Andromeda \u00e8 classificata come di tipo SA(s) b nella sequenza di Hubble; tuttavia, i dati provenienti dal monitoraggio 2MASS mostrano che il bulge di M31 possiede una struttura leggermente allungata, il che implica che si potrebbe trattare di una galassia a spirale barrata con l'asse della barra disposto quasi esattamente lungo la nostra linea di vista.\nNel 2005 le osservazioni fatte con il Telescopio Keck mostrarono che i tenui filamenti di stelle che si estendono al di fuori della galassia fanno in realt\u00e0 parte del disco principale; ci\u00f2 comporta che il disco a spirale della galassia \u00e8 tre volte pi\u00f9 grande di quanto si credesse (il diametro attualmente stimato della galassia \u00e8 di circa anni luce; in precedenza si pensava fosse compreso fra i e i anni luce).\nLa galassia \u00e8 inclinata di 77\u00b0 rispetto alla linea di vista della Terra (un angolo di 90\u00b0 corrisponde ad una vista perfettamente di taglio). Le analisi della sua forma dimostrano che il disco possiede una accentuata distorsione (\"warp\") a \"S\" e non una forma piatta; una possibile causa di questo warp potrebbe essere l'influenza gravitazionale delle galassie satelliti, come pure una remota influenza della Galassia del Triangolo, ma mancano ancora le misurazioni di distanza e velocit\u00e0 radiale in grado di confermare questa ipotesi.\nGli studi spettroscopici hanno fornito misure molto dettagliate della curva di rotazione di M31 a varie distanze dal nucleo. In prossimit\u00e0 di questo, a una distanza di 1300 anni luce, la velocit\u00e0 di rotazione raggiunge un picco di ; successivamente decresce fino a un minimo a 7000 anni luce di distanza, dove potrebbe essere pari ad appena 50\u00a0km/s; pi\u00f9 all'esterno la velocit\u00e0 aumenta di nuovo fino a anni luce di distanza, dove raggiunge picchi di 250\u00a0km/s; a anni luce dal nucleo si stabilizza sui 200\u00a0km/s. Queste misurazioni implicano una massa concentrata di circa nella regione del nucleo; la massa totale della galassia aumenta linearmente fino ai anni luce, dove inizia poi a rallentare.\nNella galassia sono state anche scoperte delle sorgenti multiple di raggi X, tramite le osservazioni dell'osservatorio orbitante XMM-Newton dell'ESA; alcuni scienziati hanno ipotizzato che si tratti di possibili buchi neri o di stelle di neutroni, che riscaldano il gas in avvicinamento fino a milioni di kelvin, provocando l'emissione raggi X. Lo spettro delle stelle di neutroni \u00e8 lo stesso dei buchi neri ipotizzati, ma le due ipotesi potrebbero essere distinguibili in base alla massa.\nNucleo.\nLa Galassia di Andromeda ospita nel suo centro reale un ammasso di stelle molto denso e compatto; in grandi telescopi \u00e8 possibile osservare le stelle immerse nel bulge diffuso circostante. La luminosit\u00e0 del nucleo supera quella dei pi\u00f9 luminosi ammassi globulari.\nNel 1991, studiando le immagini ottenute con il Telescopio Spaziale Hubble delle regioni pi\u00f9 interne del nucleo, si \u00e8 scoperto che la galassia ospita un doppio nucleo, formato da due concentrazioni separate da 1,5 parsec (circa 5 anni luce); la concentrazione pi\u00f9 luminosa, catalogata come P1, \u00e8 decentrata rispetto al vero centro galattico, mentre la concentrazione minore, P2, ricade esattamente al centro e contiene un buco nero di 108 M\u2609. La spiegazione pi\u00f9 accreditata \u00e8 quella secondo la quale P1 \u00e8 una proiezione di un disco di stelle in un'orbita eccentrica attorno al buco nero centrale; anche P2 contiene un disco compatto di stelle calde di classe A, le quali non sono evidenti in filtri rossi, mentre alle luci blu e ultravioletta dominano il nucleo, rendendo P2 pi\u00f9 luminosa di P1 a queste lunghezze d'onda.\nInizialmente si era ritenuto che la parte pi\u00f9 brillante del doppio nucleo fosse il resto di un'antica galassia nana \"cannibalizzata\" da M31, ma attualmente quest'ipotesi non \u00e8 pi\u00f9 considerata una spiegazione plausibile: questi nuclei infatti avrebbero avuto una vita estremamente breve a causa della disgregazione mareale del buco nero centrale; infatti la parte pi\u00f9 brillante non possiede buchi neri per potersi stabilizzare. Inoltre l'addensamento secondario non sembra essere un nucleo galattico e non vi \u00e8 comunque evidenza di un'interazione profonda fra galassie.\nBracci di spirale.\nI bracci di spirale della Galassia di Andromeda sono segnati da una serie di regioni H II che Baade descrisse come una fila di perline; appaiono molto frequenti, sebbene siano pi\u00f9 separate fra loro e meno frequenti che nella nostra Galassia. Le immagini rettificate della galassia mostrano una comune galassia spirale con i bracci avvolti in senso orario; sono presenti dei bracci maggiori continui separati fra loro da un minimo di anni luce e possono essere seguiti dall'esterno fino a una distanza di circa anni luce dal nucleo; ci\u00f2 pu\u00f2 essere notato dallo spostamento di nubi di idrogeno neutro dalle stelle.\nNel 1998 le immagini dell'Infrared Space Observatory dell'ESA hanno dimostrato che la forma complessiva della Galassia di Andromeda potrebbe essere uno stadio transitorio verso una galassia ad anello; il gas e le polveri della galassia sono infatti distribuite generalmente attorno ad alcune strutture anulari, fra le quali una di grandi proporzioni alla distanza di anni luce dal centro. Questo anello \u00e8 nascosto alla luce visibile, poich\u00e9 \u00e8 composto da polveri fredde.\nStudi al dettaglio delle regioni interne della galassia mostrano un piccolo anello di polveri che si crede sia stato causato da un'interazione con la vicina M32 avvenuta pi\u00f9 di 200\u00a0milioni di anni fa; le simulazioni mostrano che la piccola galassia satellite pass\u00f2 attraverso il disco di M31 lungo l'asse polare. Questa collisione strapp\u00f2 via la met\u00e0 della massa originaria di M32 e cre\u00f2 la struttura anulare visibile ora in M31.\nAlone galattico.\nL'alone galattico di M31 \u00e8 comparabile a quello della Via Lattea, dove le stelle dell'alone sono principalmente povere in metalli e la loro povert\u00e0 aumenta con la distanza; ci\u00f2 indica che le due galassie hanno seguito un modello evoluzionistico comune. Probabilmente sono cresciute assimilando circa 100-200 galassie di piccola massa nel corso degli ultimi 12\u00a0miliardi di anni; le stelle dell'alone esteso della Galassia di Andromeda e della Via Lattea potrebbero arrivare ad occupare fino a un terzo della distanza che separa le due galassie.\nAssociati a M31 ci sono circa 460 ammassi globulari; il pi\u00f9 massiccio di questi, catalogato come Mayall II e soprannominato \"Globular One\", possiede una luminosit\u00e0 superiore a qualunque altro ammasso globulare noto nel Gruppo Locale di galassie. Mayall II contiene alcuni milioni di stelle ed \u00e8 due volte pi\u00f9 luminoso di Omega Centauri, l'ammasso globulare pi\u00f9 luminoso conosciuto nella Via Lattea. Contiene inoltre alcune popolazioni stellari e una struttura troppo massiccia per un normale ammasso globulare; per questa ragione alcuni considerano Mayall II un residuo del nucleo di una galassia nana cui M31 ha strappato via le stelle esterne in un lontano passato. Il globulare con la luminosit\u00e0 apparente pi\u00f9 alta vista dalla nostra prospettiva, \u00e8 per\u00f2 G76, che si trova nella met\u00e0 orientale del braccio di sud-ovest.\nNel 2005 gli astronomi hanno scoperto inoltre un nuovo tipo di ammasso stellare; la sua particolarit\u00e0 consiste nel fatto che contiene centinaia di migliaia di stelle, un numero simile a quello osservabile negli ammassi globulari, da cui si distinguono perch\u00e9 sono molto pi\u00f9 estesi (fino ad alcune centinaia di anni luce di diametro) e centinaia di volte meno densi. La distanza fra le stelle \u00e8, inoltre, molto pi\u00f9 grande nei nuovi ammassi estesi scoperti.\nGalassie satelliti.\nCos\u00ec come la Via Lattea, anche la Galassia di Andromeda possiede un sistema di galassie satelliti, consistente di 14 galassie nane conosciute; le meglio note e le pi\u00f9 facili da osservare sono M32 e M110.\nBasandosi sulle evidenze, sembra che M32 sub\u00ec un incontro ravvicinato con la Galassia di Andromeda nel passato: M32 potrebbe infatti essere stata una galassia pi\u00f9 grande di come appare attualmente e il suo disco di stelle sarebbe stato strappato via da M31, la quale assunse una forma distorta e aument\u00f2 il tasso di formazione stellare nelle regioni del nucleo, che termin\u00f2 in un passato relativamente recente.\nAnche M110 sembra essere in interazione con M31 e gli astronomi hanno scoperto nell'alone di quest'ultima una corrente di stelle ricche in metalli che sembra siano state strappate da entrambe le galassie satelliti. M110 contiene una banda di polveri, che potrebbe essere indice di un recente fenomeno di formazione stellare, una cosa insolita per una galassia nana ellittica, che di solito \u00e8 quasi completamente priva di gas e polveri.\nNel 2006 si \u00e8 scoperto che nove delle galassie satelliti si trovano lungo un piano che interseca il nucleo della Galassia di Andromeda, anzich\u00e9 essere distribuite casualmente come sarebbe lecito aspettarsi in caso di interazioni indipendenti; ci\u00f2 potrebbe significare che le galassie satelliti hanno un'origine mareale comune."}
{"id": "2189", "revid": "125192520", "url": "https://it.wikipedia.org/wiki?curid=2189", "title": "Galassia del Triangolo", "text": "La Galassia del Triangolo, conosciuta anche con il nome di M33 (oggetto numero 33 del catalogo di Charles Messier) e di NGC\u00a0598, \u00e8 una galassia a spirale di tipo SA(s)cd distante circa 3 milioni di anni luce dalla Terra e situata nella costellazione del Triangolo. Nel mondo anglosassone M33 \u00e8 anche informalmente chiamata \"Pinwheel Galaxy\" (in italiano letteralmente \"Galassia Girandola\") in alcune pubblicazioni amatoriali di astronomia, ma anche in alcuni comunicati ufficiali di siti professionali. Tuttavia sia la banca dati, astronomica SIMBAD, che contiene i nomi e le designazioni formali di vari oggetti astronomici, che diversi altri siti per l'astronomia amatoriale indicano con il nome di \"Pinwheel Galaxy\" la galassia M101.\nOsservazione.\nLa Galassia del Triangolo \u00e8 la seconda galassia non nana pi\u00f9 vicina alla Via Lattea dopo la Galassia di Andromeda (M31). Pu\u00f2 essere vista con un binocolo sotto cieli bui, attraverso il quale si presenta come una macchia ovaleggiante e dai contorni irregolari; sotto un cielo eccezionalmente buono, dove l'inquinamento luminoso \u00e8 sufficientemente basso, \u00e8 persino possibile notarla ad occhio nudo, tramite la visione distolta. Infatti, essendo un oggetto diffuso, la sua visibilit\u00e0 \u00e8 fortemente influenzata anche da una piccola quantit\u00e0 di inquinamento luminoso e pu\u00f2 variare dalla possibilit\u00e0 di vedere facilmente l'oggetto in visione diretta in cieli molto scuri fino a scrutarlo con molta difficolt\u00e0 in visione distolta in cieli sopra aree rurali e suburbane. Se per la maggior parte delle persone la galassia del Triangolo \u00e8 l'oggetto visibile pi\u00f9 distante in assoluto, osservatori esperti affermano di aver osservato ad occhio nudo M81 e Centaurus A, due galassie pi\u00f9 lontane e con una luminosit\u00e0 apparente pi\u00f9 bassa di M33.\nLa Galassia del Triangolo fu probabilmente scoperta prima del 1654 da Giovanni Battista Hodierna, che potrebbe averla accorpata insieme all'ammasso aperto NGC 752; fu poi riscoperta indipendentemente da Charles Messier, che la catalog\u00f2 con il nome di M33 il 25 agosto 1764. M33 venne infine riosservata e ricatalogata indipendentemente pure da William Herschel, l'11 settembre 1784, assegnandole il numero H V.17. Venne identificata come \"nebulosa a spirale\" da William Parsons e fu una delle prime galassie in assoluto in cui si \u00e8 notata una struttura spiraliforme, sebbene all'epoca non si conoscesse ancora la vera natura delle \"nebulose\" a spirale.\nHerschel inoltre catalog\u00f2 la regione H\u00a0II (una nebulosa ad emissione contenente idrogeno ionizzato) pi\u00f9 brillante della galassia del Triangolo come H III.150, separatamente dalla galassia. La regione H\u00a0II, che fin\u00ec poi con l'avere la designazione NGC 604, si trova nell'angolo nord-est di M33 ed \u00e8 una delle regioni H\u00a0II pi\u00f9 grandi conosciute con un diametro di quasi e uno spettro elettromagnetico simile a quello della Nebulosa di Orione. Herschel not\u00f2 inoltre altre tre regioni H\u00a0II pi\u00f9 piccole appartenenti in realt\u00e0 alla galassia del Triangolo che presero il nome di NGC 588, NGC 592 e NGC 595.\nM33 \u00e8 stato l'oggetto di studio mirato per testare una nuova tecnologia di osservazione, sviluppata appositamente per il telescopio spaziale Webb, basata su migliaia di micro-otturatori azionabili singolarmente per campionare singoli oggetti celesti. Il telescopio sperimentale, lanciato il 28 ottobre 2019, ha studiato la dinamica dei gas espulsi dalle supernove localizzate nella galassia del Triangolo.\nCaratteristiche.\nLa Galassia del Triangolo \u00e8 una galassia piuttosto piccola rispetto alle sue vicine \u2014 la Via Lattea e la Galassia di Andromeda \u2014 ma in realt\u00e0 ha dimensioni medie rispetto alle altre galassie spirali presenti nell'Universo. In particolare \u00e8 il terzo membro del Gruppo Locale per grandezza, dopo la Galassia di Andromeda e la Via Lattea, e potrebbe essere un compagno della stessa Galassia di Andromeda a cui \u00e8 gravitazionalmente legata. Ha due possibili satelliti di bassa luminosit\u00e0: Andromeda XXII e Pisces VII. La Galassia Nana dei Pesci I (o LGS 3), talvolta indicata come satellite di M33, non \u00e8 mai stata confermata in tale ruolo.\nDal punto di vista della sua conformazione M33 \u00e8 un esempio di spirale a fiocchi. Le galassie a spirale possono presentare bracci omogenei e ben definiti, oppure bracci in cui le polveri e i gas non sono distribuiti in maniera uniforme ma aggregati in collassi locali. Si pensa che la distribuzione pi\u00f9 o meno omogenea del materiale galattico dipenda dalla forza di un'onda di densit\u00e0 che trasporta il materiale e, in effetti, d\u00e0 origine ai bracci stessi. Se l'onda di densit\u00e0 \u00e8 potente, il materiale si dispone in bracci netti ed omogenei; se invece l'onda \u00e8 debole o assente, il materiale si aggrega in grumi. Quest'ultima situazione d\u00e0 origine al tipico aspetto \"fioccoso\" delle galassie a spirale a fiocchi.\nLa galassia del Triangolo possiede un nucleo con caratteristiche spettrali simili a quelle di una regione H\u00a0II e quindi non presenta fenomeni violenti tipici dei nuclei galattici attivi o delle galassie di Seyfert.\nNel 2005, usando osservazioni di due maser d'acqua ai lati opposti della galassia ottenute con il VLBA, alcuni astronomi riuscirono a stimare per la prima volta la rotazione angolare e il moto proprio della galassia del Triangolo. La velocit\u00e0 calcolata \u00e8 pari a circa , relativa alla Via Lattea, il che vuol dire che M33 si sta muovendo verso la galassia di Andromeda.\nL'osservatorio spaziale a raggi X Chandra ha trovato nel 2007 l'evidenza di un buco nero di appartenente alla galassia del Triangolo; l'oggetto, chiamato M33 X-7, orbita attorno ad una stella compagna che lo eclissa ogni 3,5 giorni.\nFinora nella galassia non sono state osservate supernove, sono state osservate sei nove.\nDistanza.\nI primi tentativi di misurare la distanza della galassia del Triangolo risalgono alla fine degli anni ottanta applicando la relazione di Tully-Fisher che lega la luminosit\u00e0 intrinseca di una galassia con l'ampiezza della propria curva di rotazione o la relazione periodo-luminosit\u00e0 di stelle variabili Cefeidi o di tipo Mira. Le misure ottenute tipicamente oscillano fra .\nI valori pi\u00f9 precisi tuttora disponibili della distanza della Galassia del Triangolo provengono da tre differenti metodi: utilizzando le variabili Cefeidi, alcuni astronomi hanno stimato nel 2004 una distanza di 2,77\u00a0\u00b1\u00a00,13 milioni di anni luce (850\u00a0\u00b1\u00a040 kpc); sempre nel 2004 \u00e8 stata calcolata una distanza di 2,59\u00a0\u00b1\u00a00,08 milioni di anni luce (794\u00a0\u00b1\u00a023 kpc) studiando la cima del ramo delle giganti rosse del diagramma HR di M33. Infine nel 2006 un gruppo di astronomi ha annunciato la scoperta di una binaria ad eclisse nella galassia del Triangolo. Dallo studio delle eclissi fra le due stelle gli astronomi sono riusciti a misurarne le dimensioni che, insieme alla temperatura, ha permesso la stima della magnitudine assoluta delle due stelle e quindi della distanza, dal confronto con la magnitudine apparente. Ne risulta che i due oggetti, e quindi M33, sono distanti circa 3,1\u00a0\u00b1\u00a00,2 milioni di anni luce (940\u00a0\u00b1\u00a070 kpc).\nFacendo una media pesata di tutte le stime finora effettuate, la distanza di M33 risulta essere pari a circa 2,88 \u00b1 0,90 milioni di anni luce (884 \u00b1 276 kpc)."}
{"id": "2190", "revid": "1543377", "url": "https://it.wikipedia.org/wiki?curid=2190", "title": "Grande Nube di Magellano", "text": "La Grande Nube di Magellano (ingl. \"Large Magellanic Cloud\", abbreviata in LMC in notazione internazionale) \u00e8 una galassia nana, probabilmente satellite della Via Lattea, e la pi\u00f9 grande delle due Nubi di Magellano.\nData la sua relativamente breve distanza di soli , \u00e8 la galassia pi\u00f9 vicina alla Via Lattea dopo la Nana Ellittica del Cane Maggiore () e quella del Sagittario (), quest'ultima posta dalla parte opposta del centro galattico rispetto al sistema solare.\nLa Grande Nube di Magellano ha una massa equivalente a circa 10 miliardi di volte quella del Sole (), pari a circa un decimo della massa della Via Lattea, ossia circa 20 miliardi di stelle; con un diametro di circa 14\u00a0000 anni-luce \u00e8 dunque anche la quarta galassia pi\u00f9 grande del Gruppo Locale, dopo quella di Andromeda, la via Lattea e la galassia del Triangolo.\nSebbene la Grande Nube sia spesso considerata una galassia irregolare, essa contiene una barra di notevole spessore che attraversa il suo centro che suggerisce che in origine si trattasse di una galassia spirale barrata la quale, a causa delle grandi forze mareali dovute all'interazione con la nostra Galassia e con la Piccola Nube di Magellano, abbia subito delle deformazioni. Il database degli oggetti extragalattici della NASA la considera infatti di classe SB(s) m, secondo la classifica di Hubble.\n\u00c8 visibile a occhio nudo come un debole oggetto nel cielo notturno dell'emisfero australe della Terra, al confine tra le costellazioni del Dorado e della Mensa. \u00c8 chiamata cos\u00ec in onore di Ferdinando Magellano che la osserv\u00f2 assieme alla sua compagna (detta Piccola Nube di Magellano) nel suo viaggio di circumnavigazione terrestre.\nNella Nube si trova la Nebulosa Tarantola, la regione di formazione stellare pi\u00f9 attiva del Gruppo Locale di galassie. Inoltre, nel 1987, fu osservata nella Nube l'esplosione di quella che sarebbe diventata famosa come Supernova 1987a.\nOsservazione amatoriale.\nLa Grande Nube di Magellano \u00e8 un oggetto dell'emisfero australe, visibile dalla Terra solo da latitudini inferiori al diciottesimo parallelo nord; il suo debole chiarore tuttavia fa s\u00ec che sia ben osservabile solo a partire da circa 1000\u00a0km a sud dell'equatore. Invisibile alle latitudini temperate boreali, si presenta circumpolare in quasi tutto l'emisfero sud, quindi da citt\u00e0 come Sydney (in Australia), Citt\u00e0 del Capo (in Sudafrica) e Rio de Janeiro (in Brasile) \u00e8 sempre visibile in qualunque periodo dell'anno. Si trova quasi esattamente in direzione del polo sud dell'eclittica, caratteristica che fa in modo che non sia mai osservabile allo zenit in un cielo notturno.\nGran parte della Nube ricade entro i confini della costellazione del Dorado. Si mostra in un cielo non inquinato come una chiazza chiara di forma vagamente ellissoidale, delle dimensioni di 7-8 gradi; d\u00e0 l'idea di un brandello separato della Via Lattea, visibile una ventina di gradi pi\u00f9 ad est. La si individua senza grandi difficolt\u00e0, circa 20 gradi a sud-sud-ovest della brillante stella Canopo; la parte pi\u00f9 notevole della Nube si trova nell'angolo a nord-est, ed \u00e8 costituito dalla Nebulosa Tarantola, il cui vago chiarore \u00e8 distinguibile anche ad occhio nudo nelle notti pi\u00f9 buie e limpide.\nLa caratteristica pi\u00f9 evidente anche ad occhio nudo \u00e8 la grande barra centrale che l'attraversa in senso est-ovest, dove si concentrano la gran parte degli oggetti celesti molti dei quali sono visibili anche con un telescopio amatoriale; la parte a nord della barra appare molto frammentata e irregolare, ricchissima di nebulose diffuse e campi di stelle giovani. La parte a sud invece, che ricade nella costellazione della Mensa, non ospita oggetti notevoli e le sue dimensioni sono inferiori rispetto alla parte nord.\nOggetti come la Nebulosa Tarantola e i campi stellari della parte settentrionale appaiono in un riflettore newtoniano da ricchissimi di particolari.\nStoria delle osservazioni.\nProprio a causa della particolare posizione della Grande Nube di Magellano, vicino al polo sud dell'eclittica, dalle latitudini mediterranee non \u00e8 mai visibile in nessuna delle epoche precessionali; fu cos\u00ec che rest\u00f2 sconosciuta a tutte le civilt\u00e0 classiche.\nSebbene fosse senz'altro nota agli abitanti dell'emisfero australe, essendo ben visibile ad occhio nudo, ben pochi documenti sulla sua osservazione ci sono pervenuti da questi popoli. La prima documentazione scritta che ci \u00e8 giunta \u00e8 infatti quella dell'astronomo persiano Abd al-Rahm\u0101n al-S\u016bfi, nella sua opera \"Libro delle stelle fisse\", datato 964 d.C. Egli affermava che mentre non era visibile dal nord dell'Arabia e dalla citt\u00e0 di Bagdad, si mostrava bassa sopra l'orizzonte meridionale dallo stretto di Bab el-Mandeb, a 12\u00b0 25' nord.\nIn seguito le nubi furono note col nome \"Nubi del Capo\", probabilmente chiamate cos\u00ec dai navigatori, prima portoghesi, poi olandesi e danesi, che doppiavano il Capo di Buona Speranza per raggiungere le Indie. Da notare a questo proposito che secoli dopo, nel Settecento, l'astronomo Nicolas-Louis de Lacaille invent\u00f2 la costellazione della Mensa proprio sotto la Grande Nube, poich\u00e9 quest'ultima gli rammentava le nuvole che frequentemente circondano la cima del Monte Tabor, vicino a Citt\u00e0 del Capo.\nNel 1503-04 l'esploratore fiorentino Amerigo Vespucci la menzion\u00f2 in una lettera sul suo terzo viaggio; egli fa riferimento a \"tre canopi, due chiari ed uno scuro\": i due oggetti chiari sono le due Nubi di Magellano, mentre l'oggetto scuro \u00e8 la Nebulosa Sacco di Carbone, osservabile nella Via Lattea australe. Nel 1515 le nubi vennero descritte dal navigatore Andrea Corsali nel suo viaggio verso Kochi; dello stesso anno \u00e8 anche la descrizione dello storico Pietro Martire d'Anghiera nel suo \"De Rebus Oceanicis et Orbe novo\".\nIl loro nome attuale fu assegnato nel gennaio del 1521 dallo scrittore Antonio Pigafetta, che era imbarcato con la Spedizione di Magellano. Tuttavia, il nome di Magellano divenne diffuso solo molto tempo dopo: nell'Uranometria di Bayer, pubblicata nel 1603, la Grande Nube viene chiamata in latino semplicemente \"Nubecula Major\", mentre nell'edizione francese del 1795 del catalogo stellare di Flamsteed veniva chiamata in francese \"Le Grand Nuage\" (La Grande Nube).\nIl primo a studiare nei dettagli le nubi di Magellano fu John Herschel, che dal 1834 al 1838 si stabil\u00ec a Citt\u00e0 del Capo, dove costru\u00ec un osservatorio privato. Herschel individu\u00f2 278 oggetti diversi all'interno della Grande Nube di Magellano.\nNei primi anni del Novecento l'astronoma Henrietta Swan Leavitt osserv\u00f2 centinaia di stelle variabili nelle immagini delle Nubi di Magellano e not\u00f2 che alcune tra quelle stelle mostravano una regolarit\u00e0: le pi\u00f9 luminose avevano anche un periodo pi\u00f9 lungo. Dopo alcuni studi conferm\u00f2, nel 1912, che le stelle variabili oggi chiamate Cefeidi, presentano una relazione periodo-luminosit\u00e0. Questa relazione rese le Cefeidi degli importantissimi indicatori di distanza nell'Universo, perch\u00e9 noto il periodo si pu\u00f2 ricavare facilmente la distanza.\nFino alla scoperta della Galassia Nana Ellittica del Sagittario, avvenuta nel 1994, la Grande Nube di Magellano era considerata la galassia pi\u00f9 vicina alla Via Lattea; nel 2003, con la scoperta della Galassia Nana Ellittica del Cane Maggiore, il titolo di galassia pi\u00f9 vicina pass\u00f2 a quest'ultima.\nDistanza e moto proprio.\nIl metodo delle variabili Cefeidi \u00e8 stato uno dei pi\u00f9 importanti per determinare la distanza della Grande Nube di Magellano; questa classe di stelle mostra, infatti, una relazione tra la loro magnitudine assoluta ed il periodo di variazione di luminosit\u00e0. Ad ogni modo, la relazione magnitudine-periodo viene modificata da fattori interni alla stella stessa, primo tra i quali il tasso di metallicit\u00e0. Sfortunatamente, le Cefeidi della Via Lattea che di solito sono usate come metro per calibrare la relazione sarebbero pi\u00f9 ricche in metalli di quelle della Grande Nube. Di recente, la luminosit\u00e0 assoluta delle Cefeidi \u00e8 stata ricalibrata prendendo a modello quelle scoperte nella galassia M106, che possiedono una variet\u00e0 maggiore di gradi di metallicit\u00e0.\nUtilizzando la nuova unit\u00e0 di misura, fu trovato un valore di circa , pari a circa . Questa distanza, leggermente inferiore a quella precedentemente accettata di 50 kpc, \u00e8 stata confermata da altri studiosi.\nNel corso del Novecento, da quando \u00e8 stata appurata la vera natura della galassie, si \u00e8 sempre pensato che la Grande Nube fosse una galassia satellite della nostra Galassia; tuttavia uno studio del 2008 che prende in considerazione le nuove misurazioni del moto proprio della Nube ottenute tramite il Telescopio Spaziale Hubble, rischia di mettere in dubbio questa teoria: infatti queste nuove misurazioni mostrano che la velocit\u00e0 della galassia sia troppo elevata perch\u00e9 sia una vera galassia satellite, mentre sembrerebbe che sia la Grande che la Piccola Nube si stiano in realt\u00e0 avvicinando per la prima volta alla Via Lattea. Sembra inoltre che le due Nubi non siano un sistema binario di galassie, come pure che la Corrente Magellanica potrebbe avere differenti origini.\nMorfologia.\nLa Grande Nube di Magellano \u00e8 classificata, secondo il database degli oggetti extragalattici della NASA, di tipo SB(s) m, ossia una galassia spirale barrata (SB) senza struttura ad anello (s) di forma non regolare e priva di bulge (m).\nLa Nube fu a lungo considerata una galassia planare, ossia di forma piatta, come le galassie spirali dove le sue parti hanno la stessa distanza dalla Via Lattea. Tuttavia nel 1986 gli astronomi Caldwell e Coulson scoprirono una stella variabile cefeide nella parte nordorientale della galassia, la cui posizione risultava assai pi\u00f9 vicina alla Via Lattea di tutte le restanti cefeidi della LMC. Pi\u00f9 recentemente la diversa disposizione dei campi stellari della Nube \u00e8 stata confermata attraverso lo studio di altre Cefeidi e la disposizione del ramo delle giganti rosse; tutti gli esiti mostrano che questi campi possiedono un'inclinazione di circa 35\u00b0 rispetto al piano della Nube. Ulteriori studi sulla struttura della galassia che sfruttano la cinematica delle stelle di carbonio mostrano che il suo disco \u00e8 spesso da entrambi i lati allo stesso modo.\nRiguardo alla distribuzione degli ammassi stellari, Schommer ed altri scienziati misurarono la velocit\u00e0 radiale di oltre 80 oggetti, scoprendo che il sistema di ammassi della Grande Nube possiede una cinematica paragonabile agli oggetti distribuiti su un normale disco galattico. Questi risultati vennero confermati dal team di Grocholski, che calcolarono le distanze tra gli ammassi, scoprendo che sono disposti nello stesso piano dei campi stellari.\nCaratteristiche.\nCome la gran parte delle galassie irregolari, la Grande Nube di Magellano \u00e8 ricchissima di gas e polveri al cui interno frequentemente hanno luogo intensi e vigorosi fenomeni di formazione stellare. L'esempio pi\u00f9 evidente \u00e8 dato dalla Nebulosa Tarantola, la pi\u00f9 grande regione di formazione stellare di tutto il Gruppo Locale.\nOggetti.\nLa Grande Nube \u00e8 ricca di oggetti e fenomeni celesti di ogni tipo che d\u00e0 la possibilit\u00e0 agli scienziati di poter analizzare e studiare le reazioni cosmiche, tra cui l'evoluzione stellare; un esempio \u00e8 dato dalla supernova SN 1987a, esplosa nei pressi della Nebulosa Tarantola nel febbraio del 1987: l'oggetto che diede luogo all'esplosione non fu, come ci si aspetterebbe, una gigante rossa, ma, al contrario, una supergigante blu supermassiccia. Questa supernova fu anche la pi\u00f9 vicina osservata negli ultimi secoli, nonch\u00e9 la prima dopo l'invenzione del telescopio.\nLa stella pi\u00f9 luminosa della Grande Nube si trova lungo la sua barra centrale, ed \u00e8 la variabile S Doradus: invisibile ad occhio nudo, raggiunge nella sua fase di massima luminosit\u00e0 la magnitudine apparente 8,6. Considerata la sua enorme distanza, la sua magnitudine assoluta al massimo \u00e8 di circa \u221210, il che significa che se fosse posta alla distanza di dalla Terra, sarebbe in grado di proiettare ombre degli oggetti.\nAll'interno della galassia sono state recentemente osservate altre due stelle ipergiganti, catalogate come R 66 e R 126; appartengono alla classe O, ossia si tratta di stelle estremamente massicce e luminose, di colore blu e con temperatura superficiale elevatissima. Stranamente, attorno ad esse \u00e8 presente un disco di polveri.\nL'intera galassia appare immersa internamente e circondata esternamente da grandi complessi di nebulosit\u00e0 diffuse, che ben si evidenziano nelle immagini all'infrarosso (come quella a destra), mostrandosi di aspetto granulare e ricco di \"bozzoli\", al cui interno si trovano numerosi ammassi aperti. Nell'immagine il colore blu \u00e8 dato dalla luce che proviene dalle stelle pi\u00f9 vecchie (in massima parte nella barra centrale); le regioni pi\u00f9 chiare al di fuori sono affollate da stelle calde e massive ricoperte da spessi strati di polvere; il rosso nei pressi delle regioni chiare \u00e8 polvere riscaldata dalle stelle, mentre i punti rossi sparsi nell'immagine sono o stelle vecchie coperte da polveri o galassie distanti. Infine, le regioni verdi contengono gas interstellare freddo illuminato dalla luce circostante. Queste immagini all'infrarosso svolgono un ruolo fondamentale nella scoperta, all'interno dei bozzoli di polveri e gas, degli starburst, ossia intensi fenomeni di formazione di stelle ipergiganti, che rapidamente evolvono esplodendo come supernovae; infatti le nubi interstellari, una volta riscaldate da stelle appena nate, emettono radiazione infrarossa, consentendo di scoprire stelle giovani e nuovi ammassi aperti invisibili all'osservazione nella banda del visibile.\nComplessivamente, all'interno della Grande Nube sono stati inoltre censiti circa 60 ammassi globulari (poco meno della met\u00e0 di quelli presenti nella Via Lattea), ben 400 nebulose planetarie ed oltre 700 ammassi aperti, oltre a centinaia di migliaia di stelle giganti e supergiganti.\nAll'interno della Nebulosa Tarantola brillano due grandi ammassi aperti, noti come Hodge 301 e R136, responsabili della sua grande luminosit\u00e0. Altre nebulose minori sono visibili nel settore nord della galassia, mentre tra gli ammassi aperti i pi\u00f9 notevoli sono NGC 1850 e NGC 1872; di notevole interesse per astronomi e scienziati \u00e8 inoltre la nebulosa N44, che contiene al suo interno una vasta area priva di gas, al cui interno si trova un brillante ammasso di stelle giovani.\nL'8 dicembre 2011 \u00e8 stata scoperta nella Nebulosa Tarantola VFTS 102, una stella che gira su se stessa con una velocit\u00e0 di .\nStrutture esterne.\nAl di fuori della galassia un grande flusso di idrogeno neutro e stelle, noto come Corrente Magellanica, connette le due Nubi alla Via Lattea; questo lungo ponte di materia si sarebbe formato a seguito dei vari transiti ravvicinati con la nostra Galassia. Le sue dimensioni apparenti raggiungono i 180\u00b0 di volta celeste.\nUna seconda struttura, chiamata Ponte Magellanico, collega la Grande Nube con la Piccola Nube; oltre all'idrogeno sono presenti in piccola percentuale altri metalli, in origine appartenenti ad entrambe le Nubi, nonch\u00e9 un discreto numero di stelle isolate e piccole associazioni.\nSorgenti di raggi X.\nAl di l\u00e0 delle sorgenti di fondo, durante il primo volo del razzo-sonda Nike-Tomahawk nel 1966 non venne registrata alcuna sorgente di raggi X; neppure nella seconda missione vennero individuate sorgenti X nella fascia 8-80\u00a0KeV.\nNei lanci successivi venne programmato di studiare in dettaglio la Grande Nube di Magellano alla ricerca di sorgenti, la prima delle quali venne localizzata alle coordinate ; e facente parte sicuramente della galassia. Questa sorgente si estende per circa 12\u00b0 e le sue emissioni sono comprese fra 1,5 e , che alla distanza di equivalgono a . Nel 1970 venne lanciato con un missile Thor uno strumento di rilevazione di sorgenti cosmiche di raggi X, allo scopo di indagare la Piccola Nube di Magellano per la prima volta e approfondire gli studi sulla Grande Nube; si \u00e8 cos\u00ec notato che la sorgente precedente identificata conteneva la stella .\nLa sorgente LMC\u00a0X-1 coincide con una stella binaria a raggi X di grande massa, cos\u00ec come le successive sorgenti scoperte, denominate LMC\u00a0X3, X4 e A\u00a00538-66; fa eccezione la LMC\u00a0X2, che si \u00e8 appurato si tratti di una stella binaria a raggi X di piccola massa, l'unica conosciuta nella Grande Nube ad associata a emissioni X.\nUn'altra sorgente di raggi X \u00e8 l'oggetto DEM L 316, formato da due resti di supernova; lo spettro di quest'oggetto ottenuto tramite osservazioni a raggi\u00a0X rivela che l'involucro di gas di uno dei due resti contiene un'elevata percentuale di ferro, compatibile con un'esplosione di supernova di tipo Ia, mentre la minore abbondanza del secondo resto implica l'esplosione di una supernova di tipo II.\nAd altri resti di supernova sono associate delle pulsar, come nel caso di SNR\u00a00538-69.1, che contiene una pulsar con periodo di 16\u00a0millisecondi, e SNR\u00a00540-697.\nOsservazione inversa.\nDa un ipotetico osservatore situato nella Grande Nube, la Via Lattea sarebbe uno spettacolo imperdibile: la magnitudine apparente integrata della nostra Galassia sarebbe infatti pari a \u22122, ossia 14 volte pi\u00f9 brillante di come ci appare la LMC dalla Terra, e occuperebbe circa 36\u00b0 d'arco nella volta celeste, cio\u00e8 oltre 70 volte il diametro della Luna piena.\nA causa della relativamente elevata latitudine galattica della Nube, questo osservatore avrebbe una vista \"obliqua\" della Via Lattea, che quindi sarebbe visibile per intero senza l'interferenza data dalle polveri interstellari, che rende lo studio della Galassia dalla Terra notevolmente difficoltoso.\nLa Piccola Nube di Magellano apparirebbe invece come una macchia chiara di magnitudine apparente 0,6, di dimensioni maggiori di come appare a noi, e sarebbe visibile ad oltre 90\u00b0 di distanza dalla Via Lattea; le sue dimensioni e la sua luminosit\u00e0 apparirebbero simili a quelle della Grande Nube vista dalla Terra."}
{"id": "2195", "revid": "37056", "url": "https://it.wikipedia.org/wiki?curid=2195", "title": "Giovanni Francesco Barbieri", "text": ""}
{"id": "2199", "revid": "339392", "url": "https://it.wikipedia.org/wiki?curid=2199", "title": "Graminaceae", "text": ""}
{"id": "2200", "revid": "123404201", "url": "https://it.wikipedia.org/wiki?curid=2200", "title": "Gruppo della tavola periodica", "text": "Un gruppo (o famiglia) di elementi \u00e8 costituito da quelli che compaiono in una stessa colonna della tavola periodica. Gli elementi di uno stesso gruppo sono caratterizzati da una medesima configurazione elettronica esterna, quindi, gli elementi di un certo gruppo formano legami con gli elementi di un altro gruppo che lega con loro.\nQuesto comporta notevoli analogie nel loro comportamento chimico, che possono essere maggiori o minori a seconda del gruppo preso in esame.\nEsistono tre diverse convenzioni di numerazione per i gruppi chimici. La pi\u00f9 recente, dal 1990 raccomandata dalla IUPAC, utilizza i numeri arabi, mentre la vecchia numerazione IUPAC e la numerazione CAS utilizzano i numeri romani e le lettere \"A\" e \"B\". Nella vecchia numerazione IUPAC la lettera A si riferisce alla parte sinistra della tabella e la lettera B a quella destra; invece nella numerazione CAS la lettera A si riferisce agli elementi del gruppo principale e la lettera B agli elementi di transizione.\nI gruppi della tavola periodica sono 18 e vengono di seguito elencati. \nLe vecchie numerazioni avevano il difetto di poter essere ambigue, indicando con numeri uguali gruppi diversi, soprattutto considerando il fatto che la vecchia numerazione IUPAC era prevalentemente usata in Europa mentre negli Stati Uniti d'America si preferiva la numerazione CAS. La nuova numerazione punta a risolvere queste ambiguit\u00e0. Tuttavia il vantaggio principale di entrambe le vecchie numerazioni consiste nel fatto che il numero del gruppo corrisponde al numero di legami che formano nella maggior parte dei casi gli elementi che gli appartengono."}
{"id": "2202", "revid": "35470162", "url": "https://it.wikipedia.org/wiki?curid=2202", "title": "GNU/Linux", "text": ""}
{"id": "2203", "revid": "2153148", "url": "https://it.wikipedia.org/wiki?curid=2203", "title": "GNU LGPL", "text": ""}
{"id": "2204", "revid": "2217153", "url": "https://it.wikipedia.org/wiki?curid=2204", "title": "GNU General Public License", "text": "La GNU General Public License (comunemente indicata con l'acronimo GNU GPL o semplicemente GPL) \u00e8 una licenza fortemente copyleft per software libero, originariamente stesa nel 1989 da Richard Stallman per patrocinare i programmi creati per il sistema operativo GNU. Infatti, a differenza di altre licenze libere non-copyleft, un'opera protetta da GNU GPL deve rimanere libera, ovvero col susseguirsi delle modifiche deve continuare a garantire ai suoi utenti le cosiddette quattro libert\u00e0.\nLa Free Software Foundation pu\u00f2 pubblicare nuove revisioni o versioni, l'ultima delle quali fu pubblicata il 29 giugno del 2007 sotto il nome di GNU GPL v3. Il nome della licenza (\"General Public\") \u00e8 dovuto al fatto che l'autore di un qualsiasi software pu\u00f2 applicare la licenza cos\u00ec com'\u00e8. L'editor di testo Emacs e il kernel Linux sono esempi di software molto diffusi che per primi adottarono tale licenza.\nStoria.\nLa questione GNU Emacs.\nNei primi anni del Progetto GNU, i singoli software venivano pubblicati ciascuno con una licenza specifica, valevole unicamente per quel programma. Chi avesse voluto riutilizzare una licenza, avrebbe dovuto ricopiare il testo cambiando i parametri specifici (ad esempio il nome del software, l'autore, ecc.).\nNel 1984, a Richard Stallman viene intimato da UniPress di cessare la distribuzione dell'editor testuale GNU Emacs, che riutilizzava del codice di Gosling Emacs. In realt\u00e0 Gosling aveva inizialmente distribuito il software senza restrizioni, vendendolo solo successivamente ad Unipress. Stallman \u00e8 costretto a sostituire le parti sotto copyright con nuovo codice. Tuttavia l'esperienza negativa lo avvicina per la prima volta all'idea di una licenza che impedisca una simile appropriazione di software libero.\nLa versione 1.\nNel 1989 Stallman, riprendendo i contenuti delle licenze dei software GNU (in particolare GNU Emacs), insieme a Eben Moglen, realizza la prima versione della GNU General Public License (GNU GPLv1), applicabile senza modifiche a chiunque lo dichiari nel programma stesso. Questa prima versione viene pubblicata precisamente il 25 febbraio dello stesso anno ed impedisce ai distributori di software di limitare le libert\u00e0 che definiscono il software libero. Infatti i distributori potevano pubblicare solo i file binari, eseguibili ma non leggibili o modificabili dagli esseri umani. Per evitare questo, la GPLv1 sancisce che qualsiasi fornitore, al momento di distribuire file binari, deve anche rendere il codice sorgente leggibile e disponibile sotto gli stessi termini di licenza (punti 3a e 3b della licenza).\nIl secondo problema consisteva nel fatto che i distributori potevano aggiungere ulteriori restrizioni, sia aggiungendo restrizioni della licenza, sia combinando il software con altri software che avevano altre restrizioni sulla sua distribuzione. In questo caso, poi l'unione delle due serie di restrizioni si applicavano al lavoro combinato, con la possibilit\u00e0 che venissero aggiunte delle restrizioni dunque inaccettabili. Per evitare questo, la GPLv1 sancisce che le versioni modificate, nel loro insieme, dovevano essere distribuite sotto i termini della GPLv1 (Sezioni 2b e 4 del titolo). Pertanto, il software distribuito sotto i termini della GPLv1 poteva essere combinato con software a condizioni pi\u00f9 permissive, in quanto questo non avrebbe cambiato le condizioni alle quali l'intero pacchetto poteva essere distribuito. Al contrario, il software distribuito sotto GPLv1 non poteva essere combinato con software distribuito sotto una licenza pi\u00f9 restrittiva, in quanto ci\u00f2 sarebbe stato in contrasto con il requisito che l'intero oggetto fosse distribuibile ai sensi del GPLv1.\nLa versione 2.\nNel 1991 viene pubblicata la GNU GPLv2. Secondo Richard Stallman, la modifica pi\u00f9 importante di questa versione \u00e8 la clausola da lui denominata \"Libert\u00e0 o morte\". Tale clausola impone che, qualora ci siano restrizioni di qualsiasi tipo sulla libera distribuzione del software nei termini indicati nella licenza, il software non pu\u00f2 essere distribuito affatto. Ad esempio se una legge impedisce di distribuire il codice sorgente, l'intero software protetto da GNU GPLv2 non pu\u00f2 essere distribuito. La speranza \u00e8 quella di rendere meno allettante per le imprese il ricorso alle minacce di brevetto, ovvero esigere un corrispettivo da parte degli sviluppatori di software libero.\nDal 1990 \u00e8 diventato evidente che l'utilizzo di una licenza meno restrittiva sarebbe stata strategicamente pi\u00f9 utile per le librerie C e per quelle librerie software che ormai, in pratica, lavoravano come se fossero di tipo proprietario; quando, nel giugno 1991, \u00e8 stata rilasciata la versione 2 della GPL (GPLv2) e quindi \u00e8 stata introdotta una seconda licenza \u2013 la \"Library General Public License\" \u2013 che, considerata la complementarit\u00e0, ha mantenuto lo stesso nome con la sola aggiunta della lettera \"L\" (LGPLv2). \nLa numerazione delle versioni si differenzi\u00f2 a partire dal 1999 quando \u00e8 stata pubblicata la versione 2.1 della LGPL, che \u00e8 stata rinominata in GNU Lesser General Public License per mantenere la sua filosofia originale.\nLa diffusione.\nLa GNU GPLv2 riscosse un discreto successo nel mondo del software libero.\nNel 1997 appare fra le licenze conformi alle Debian Free Software Guidelines (DFSG), ovvero le linee guida del progetto Debian. Nel 1998, alla nascita della Open Source Initiative, appare nel primo elenco di licenze open source.\nLa versione 3.\nAlla fine del 2005, la Free Software Foundation (FSF) annuncia di essere al lavoro sulla versione 3 della GPL (GPLv3). Il 16 gennaio 2006 viene pubblicata la prima \"bozza di discussione\" della GPLv3, a cui segu\u00ec poi la consultazione pubblica che inizialmente era prevista per nove o quindici mesi, ma che poi si estese a diciotto mesi con quattro progetti in corso di pubblicazione.\nIl processo di consultazione pubblica \u00e8 stato coordinato dalla Free Software Foundation con l'assistenza del Software Freedom Law Center, del Free Software Foundation Europe, e di altri gruppi di software libero. I commenti sono stati raccolti dal pubblico tramite il portale web gplv3.fsf.org. Tale portale eseguiva software appositamente scritto chiamato stet.\nDurante il processo di consultazione pubblica, 962 osservazioni sono state presentate per la prima bozza. Alla fine, erano stati presentati un totale di 2636 commenti.\nIl terzo progetto \u00e8 stato pubblicato il 28 marzo 2007. Questo progetto limita le clausole anti-tivoization ad una definizione giuridica di \"utente\" o \"prodotto di consumo \". Ha inoltre esplicitamente rimosso la sezione \"Limiti geografici\", la cui rimozione probabile era stato annunciata in occasione dell'inizio della consultazione pubblica.\nLa quarta e ultima bozza di discussione, \u00e8 stata pubblicata il 31 maggio 2007. Ha introdotto la compatibilit\u00e0 Apache License, chiarito il ruolo di appaltatori esterni, e fatto un'eccezione per evitare i problemi percepiti in un accordo come quello Microsoft - Novell, affermando infatti nella sezione 11, paragrafo 6, che non \u00e8 possibile distribuire un programma coperto se si \u00e8 parte di un accordo con una terza parte che \u00e8 nel business della distribuzione del software [\u2026]. Questo mirava a rendere in futuro tali offerte inefficaci.\nAlcuni sviluppatori di alto profilo del kernel Linux, commentarono pubblicamente circa le proprie obiezioni alle parti di bozze di discussione 1 e 2.\nIl 29 giugno 2007 la Free Software Foundation pubblica finalmente la versione 3 della licenza (GNU GPLv3), che introduce misure contro la tivoization, contro alcuni effetti del Digital rights management, oltre ad una protezione maggiore dai brevetti software e la definizione di \u201ccodice sorgente\u201d. Altri cambiamenti riguardano l'internazionalizzazione, come vengono gestite le violazioni di licenza, e come autorizzazioni aggiuntive possano essere concesse dal detentore del copyright.\nLa versione Affero.\nDurante la gestazione della GPLv3 era stata discussa l'introduzione dell'obbligo di distribuire il codice per i programmi che girano su un computer remoto (come ad esempio un sito web). La decisione finale fu di non includere l'obbligo nella GPLv3, ma di creare una nuova licenza che lo prevedesse, la GNU Affero General Public License (GNU AGPL), compatibile con questa versione.\nCaratteristiche.\nLa Free Software Foundation (FSF) detiene i diritti di copyright sul testo della GNU GPL, ma non detiene alcun diritto sul software da essa coperto. La GNU GPL non \u00e8 liberamente modificabile: solo la copia e la distribuzione sono permesse. La FSF permette di creare nuove licenze basate sulla GNU GPL, a patto che tali licenze non usino lo stesso preambolo senza permesso. Dato che, solitamente, la nuova licenza non \u00e8 compatibile con la GNU GPL, la FSF sconsiglia di creare versioni modificate.\nEssa garantisce agli utenti finali come organizzazioni, imprese o semplici individui, di utilizzare, condividere e persino modificare il software (quest'ultima operazione non era invece garantita dalle licenze per software proprietario).\nIl GPL \u00e8 una licenza copyleft, il che significa che le opere derivate possono essere distribuite solo sotto gli stessi termini di licenza. GPL \u00e8 stata la prima licenza copyleft per uso generale. Per rendere un programma libero, GPL invita i programmatori a dichiararlo di dominio pubblico, quindi privo di copyright.\nLa GNU GPL \u00e8 progettata per essere applicata facilmente ai programmi se si \u00e8 titolari dei relativi diritti. Per far questo, non bisogna modificarla ma solamente aggiungere nel programma una nota che vi faccia riferimento.\nPer mantenere il titolo fino ad oggi la licenza GPL include una clausola facoltativa \"ogni versione successiva\", che consente agli utenti di scegliere fra i termini originali o le condizioni nelle nuove versioni come aggiornato dalla FSF.\nNel progetto GNU, le specifiche condizioni di distribuzione che si utilizzano sono contenute nella GNU General Public License, la GNU Lesser General Public License e la GNU Free Documentation License.\nContenuto.\nCome ogni licenza software, la GPL \u00e8 un documento legale associato al programma pubblicato sotto tale licenza. Come ogni licenza di software libero, essa concede ai licenziatari il permesso di modificare il programma, di copiarlo e di ridistribuirlo con o senza modifiche, gratuitamente o a pagamento. Quest'ultimo punto distingue il GPL dalle licenze di software che vietano la distribuzione commerciale. La FSF sostiene che il software libero non deve porre restrizioni sull'uso commerciale, mentre la GPL afferma esplicitamente che le opere GPL possono essere vendute a qualsiasi prezzo.\nChi distribuisce \u00e8 tenuto a rendere disponibile il codice sorgente del software alle persone che ne hanno ricevuto una copia o, in alternativa, accompagnare il software con una offerta scritta di rendere disponibile il sorgente su richiesta a prezzo nominale.\nLa GPL afferma inoltre che un distributore non pu\u00f2 imporre \"ulteriori restrizioni ai diritti concessi dalla GPL\". Questo proibisce attivit\u00e0 quali la distribuzione del software nell'ambito di un accordo di non divulgazione o di contratto. Risulta comunque chiaro che la FSF non detiene il copyright di un'opera pubblicata sotto GPL, a meno che un autore non assegni esplicitamente i diritti d'autore alla FSF (il che accade raramente, tranne per i programmi che fanno parte del progetto GNU). Solo i singoli titolari dei diritti hanno l'autorit\u00e0 di citare in giudizio in caso di violazione di licenza.\nLa GPL impone delle condizioni a chi ridistribuisce il software. La base giuridica di questo sta nella licenza specifica: qualora l'utente non accetti le condizioni specificate, essa diventa nulla e quindi non concede alcun permesso. In particolare, essendo il software protetto dalla legge sul diritto d'autore e dalle norme internazionali sul copyright, chi ottiene il software non ha alcun diritto di modifica, copia o ridistribuzione al di fuori di quelle concesse dalla licenza.\nRispetto alle altre licenze di software libero, la GPL \u00e8 classificabile come:\nCome per le altre licenze libere normalmente in uso, le versioni modificate di un programma sotto GNU GPL sono soggette al vincolo di copyleft solo in caso di \"distribuzione\", cio\u00e8 quando il software viene ceduto da un'entit\u00e0 giuridica ad un'altra. In nessun caso esiste alcun obbligo di distribuzione.\nLa GPL \u00e8 incompatibile con i brevetti software, perch\u00e9 esplicitamente vieta qualunque restrizione alla distribuzione in aggiunta a quelle definite nella licenza stessa. A rigore, quindi, software GPL coperto da brevetti non pu\u00f2 essere distribuito dove quei brevetti siano in vigore, a meno che i titolari di tali brevetti non ne consentano l'uso senza condizioni allo scopo di far girare quel software.\nGaranzia.\nCome per le altre licenze libere, e in generale come le altre licenze software, il fornitore del software non fornisce alcun tipo di garanzia per il programma. Nel caso di malfunzionamenti o qualunque altro difetto, sar\u00e0 lo stesso acquirente che dovr\u00e0 provvedere a sue spese ad una eventuale riparazione.\nIl fornitore infatti afferma esplicitamente nella licenza di non essere responsabile di mancanze, malfunzionamenti o danni subiti dall'acquirente (dalla corruzione e perdita dei dati, all'impossibilit\u00e0 di utilizzare propriamente il programma), a meno che non sia richiesto dalle leggi locali o altro accordo separato preveda diversamente.\nCaratteristiche introdotte con la GPLv3.\nLa GPL versione 3 chiarisce alcuni concetti utilizzati nel testo della licenza in modo da renderla pi\u00f9 facilmente applicabile a legislazioni diverse da quella americana.\nLe innovazioni pi\u00f9 significative della GPLv3 sono:\nTermini e condizioni.\nModalit\u00e0 di utilizzo.\nSoftware sotto la GPL pu\u00f2 essere eseguito per tutti gli scopi, inclusi scopi commerciali e persino come strumento per la creazione di software proprietario, per esempio quando si utilizzano i compilatori con licenza GPL. Gli utenti o le aziende che distribuiscono opere con licenza GPL (per esempio software), potrebbero percepire una commissione per le copie o distribuirle gratuitamente. Questo distingue la GPL dalle licenze software shareware che consentono la copia per uso personale, ma vietano la distribuzione commerciale. Il GPL dichiara esplicitamente che le opere GPL possono essere vendute a qualsiasi prezzo.\nNell'utilizzo puramente privato (o interno), senza che sia venduto o distribuito, il codice del software pu\u00f2 essere modificato e riutilizzato senza richiedere il codice sorgente per essere pubblicato. Per la vendita o la distribuzione \u00e8 necessario l'intero codice sorgente affinch\u00e9 il software venga messo a disposizione degli utenti, comprese eventuali modifiche del codice e integrazioni.\nTuttavia il software in esecuzione come un programma applicativo in un sistema operativo con licenza GPL, come Linux, non \u00e8 tenuto a essere pubblicato sotto licenza GPL; in questo caso la concessione delle licenze dipende solo dalle librerie utilizzate e dalle componenti software e non dalla piattaforma sottostante. Solo se vengono utilizzate parti GPL in un programma (e il programma \u00e8 distribuito), tutti gli altri codici sorgente del programma devono essere resi disponibili alle stesse condizioni di licenza. La GNU Lesser General Public License (LGPL) \u00e8 stata creata per ottenere un copyleft debole rispetto al GPL, in quanto non richiede un codice sorgente custom-developed (distinto dalle parti LGPLed) da rendere disponibile alle stesse condizioni di licenza.\nLa maggior parte dei programmi con licenza GPLv2 utilizza il seguente testo approvato dalla FSF: \u00abThis program is free software; you can redistribuite it and/or modify it under the terms of the GNU/General Pubblic License as published the Free software Foundation; either version 2 of the License, or (at your opinion) any later version\u00bb. Questo testo non significa che i programmi passeranno automaticamente alla versione successiva della licenza, ma solo che questi programmi ottengono automaticamente i permessi aggiuntivi della licenza successiva e non le eventuali clausole restrittive. Quindi, se lo sviluppatore vorr\u00e0 far valere per intero la licenza successiva dovr\u00e0 cambiare il testo in \u00ab[...] either version 3 of the License, or (at your opinion) any later version\u00bb.\nTuttavia, altri programmi specificano esplicitamente l'utilizzo della versione 2 della GPL (tra questi, il kernel Linux) o della sola versione 3 per mantenere il controllo esplicito sulla licenza utilizzata e per evitare di assecondare implicitamente l'evoluzione futura della licenza GNU GPL nelle versioni a venire.\nCopyleft.\nI diritti di distribuzione concessi dalla GPL per le versioni modificate del lavoro non sono incondizionati. Quando qualcuno distribuisce un'opera GPL con le proprie modifiche, i requisiti per la distribuzione dell'intera opera non possono essere in nessun modo superiori ai requisiti che si trovano nella GPL.\nQuesto requisito \u00e8 noto come copyleft. Esso guadagna il proprio potere legale dall'uso di copyright sui programmi software. Dato che un progetto GPL \u00e8 protetto da copyright, un concessionario non ha diritto di ridistribuirlo, neppure in forma modificata, tranne sotto i termini della licenza. Si \u00e8 tenuti soltanto a rispettare i termini della GPL, se si vuole esercitare i diritti normalmente limitati da copyright, come la ridistribuzione. Al contrario, se si distribuisce copie del progetto senza rispettare i termini della licenza GPL (per esempio, mantenendo il codice sorgente segreto), si pu\u00f2 essere citati dall'autore originale sotto copyright.\nCopyleft quindi utilizza copyright per realizzare l'opposto del suo solito scopo: invece di imporre restrizioni, concede i diritti di altre persone, in modo tale da garantire che tali diritti non possano essere successivamente annullati.\nCi sono diversi livelli di copyleft che hanno effetti diversi: strong, weak e network copyleft. Quando si parla della licenza GPL si parla di uno strong copyleft che implica che per tutte le opere derivate e le librerie collegate dinamicamente ad esse ereditano anch'esse la licenza copyleft (come ad esempio per un Dynamic Linking). Questa differenza tra livelli di copyleft pu\u00f2 portare ad una incompatibilit\u00e0 tra clausole e licenze che quindi impediscono la distribuzione di programmi che possano lavorare insieme.\nMolti distributori di programmi GPL raggruppano il codice sorgente con gli eseguibili. Un metodo alternativo di soddisfare il copyleft \u00e8 di fornire un'offerta scritta per fornire il codice sorgente su un supporto fisico (ad esempio un CD) su richiesta. In pratica, molti programmi GPL sono distribuiti su Internet, e il codice sorgente \u00e8 reso disponibile tramite FTP o HTTP, il che \u00e8 conforme con la licenza.\nIl Copyleft si applica solo quando una persona cerca di ridistribuire il programma. Si ha il permesso di modificare privatamente il software senza alcun obbligo di divulgare le modifiche fino a quando il software modificato non viene distribuito esternamente.\nLicenza e contratto.\nIl GPL \u00e8 stato progettato come una licenza, piuttosto che come un contratto. In alcuni ordinamenti di Common law, la distinzione giuridica tra una licenza e un contratto \u00e8 importante: i contratti sono applicabili dal diritto contrattuale considerando che le licenze vengono applicate dalla legge sul copyright. Tuttavia, questa distinzione non \u00e8 utile in molte giurisdizioni dove non ci sono differenze tra i contratti e le licenze, come i sistemi di diritto civile.\nColoro che non accettano i termini e le condizioni della GPL non hanno il permesso, in base al diritto d'autore, di copiare o distribuire con licenza GPL il software o i lavori derivati. Tuttavia, se non ridistribuiscono il programma GPL, possono comunque utilizzare il software all'interno della loro organizzazione, e i lavori (compresi i programmi) costruiti con l'uso del programma non sono tenuti ad essere coperti da questa licenza.\nDerivazioni.\nIl testo della GPL \u00e8 a sua volta protetto da copyright, e il copyright \u00e8 detenuto dalla Free Software Foundation.\nLa FSF permette alle persone di creare nuove licenze basate sul GPL, a patto che i titoli derivati non utilizzino il preambolo GPL senza permesso. Questo \u00e8 scoraggiato, tuttavia, poich\u00e9 tale licenza potrebbe essere incompatibile con la GPL.\nAltri titoli creati dal progetto GNU includono la GNU Lesser General Public License e la GNU Free Documentation License.\nIl testo della GPL non \u00e8 di per s\u00e9 sotto GPL. Il diritto d'autore della licenza non consente la modifica della licenza di per s\u00e9. La copia e la distribuzione della licenza sono consentiti in quanto il GPL richiede ai destinatari di ottenere \"una copia di questa Licenza insieme al Programma\". Secondo le GPL FAQ, chiunque pu\u00f2 fare una nuova licenza utilizzando una versione modificata del GPL a patto che utilizzi un nome diverso per la licenza e non menzioni \" GNU\u201d.\nCollegamenti e lavori derivati.\nSecondo la FSF, \"La GPL non richiede di pubblicare la versione modificata, n\u00e9 parte di essa. Siete liberi di apportare modifiche e usarle privatamente, senza mai pubblicarle\". Tuttavia, se si distribuisce al pubblico un progetto licenziato dalla GPL, c'\u00e8 un problema che riguarda il collegamento: vale a dire, se un programma proprietario utilizza una libreria GPL, il programma proprietario viola la GPL?\nIl GPL \u00e8 chiaro nel richiedere che tutti i progetti di codice sotto GPL debbano esse stesse essere sotto GPL. L'ambiguit\u00e0 si pone per quanto riguarda l'utilizzo di librerie GPL, e l'accorpamento software GPL in un pacchetto pi\u00f9 ampio (magari mescolato in un binario tramite collegamento statico). Questo \u00e8 in definitiva una questione non di GPL di per s\u00e9, ma di come il diritto d'autore definisce le opere derivate.\nComunicazione e impacchettamento con i programmi non-GPL.\nIl semplice atto di comunicare con altri programmi non richiede di per s\u00e9 che tutto il software sia GPL. Tuttavia devono essere rispettate le condizioni minori, le quali assicurano che i diritti di software GPL non vengano violati. La seguente \u00e8 una citazione dal gnu.org GPL FAQ, che descrive in che misura il software \u00e8 autorizzato a comunicare con i programmi GPL:\nTesto originale\n\"What is the difference between an \"aggregate\" and other kinds of \"modified versions\"?\"\n\"An \"aggregate\" consists of a number of separate programs, distributed together on the same CD-ROM or other media. The GPL permits you to create and distribute an aggregate, even when the licenses of the other software are non-free or GPL-incompatible. The only condition is that you cannot release the aggregate under a license that prohibits users from exercising rights that each program's individual license would grant them.\"\n\"Where's the line between two separate programs, and one program with two parts? This is a legal question, which ultimately judges will decide. We believe that a proper criterion depends both on the mechanism of communication (exec, pipes, rpc, function calls within a shared address space, etc.) and the semantics of the communication (what kinds of information are interchanged).\"\n\"If the modules are included in the same executable file, they are definitely combined in one program. If modules are designed to run linked together in a shared address space, that almost surely means combining them into one program.\"\n\"By contrast, pipes, sockets and command-line arguments are communication mechanisms normally used between two separate programs. So when they are used for communication, the modules normally are separate programs. But if the semantics of the communication are intimate enough, exchanging complex internal data structures, that too could be a basis to consider the two parts as combined into a larger program.\"\nTraduzione in italiano\nQual \u00e8 la differenza tra un \"aggregato\" e altri tipi di \"versioni modificate\"?\nUn \"aggregato\" \u00e8 costituito da un certo numero di programmi separati, distribuiti insieme sullo stesso CD-ROM o altri supporti. La GPL permette di creare e distribuire un aggregato, anche quando le licenze degli altri software sono non-libere o incompatibili con la GPL. L'unica condizione \u00e8 che non \u00e8 possibile distribuire l'aggregato sotto una licenza che impedisce agli utenti di esercitare i diritti di licenza che ogni singolo programma avrebbe loro concesso.\nDov'\u00e8 il confine tra due programmi separati, e un programma in due parti? Si tratta di una questione giuridica, che spetter\u00e0 ai giudici dirimere. Noi crediamo che un criterio adeguato dipenda sia dal meccanismo della comunicazione (exec, pipes, rpc, function calls within a shared address space, ecc.) e la semantica della comunicazione (quali tipi di informazioni sono scambiate).\nSe i moduli sono inclusi nello stesso file eseguibile, sono definitivamente combinati in un unico programma. Se i moduli sono progettati per funzionare collegati insieme in uno spazio di indirizzi condiviso, significa quasi sicuramente che essi sono uniti in un unico programma.\nAl contrario, pipes, sockets e gli argomenti della riga di comando sono meccanismi di comunicazione normalmente utilizzati tra due programmi separati. Quindi quando sono utilizzati per la comunicazione, i moduli normalmente sono programmi separati. Ma se le semantiche della comunicazione sono abbastanza vicine, lo scambio di complesse strutture dati interne, anche questo potrebbe essere una base per considerare le due parti combinate in un programma pi\u00f9 ampio.\nCompatibilit\u00e0.\nUn software licenziato sotto altre licenze pu\u00f2 essere combinato con un programma sotto GPL senza conflitti, almeno finch\u00e9 tale combinazione non pone ulteriori limitazioni rispetto a quanto la GPL permette. In aggiunta ai normali termini della GPL, ci sono restrizioni e autorizzazioni aggiuntive che si possono applicare:\n1) Se un utente vuole combinare codice concesso in licenza sotto diverse versioni di GPL, questo \u00e8 consentito solo se il codice con la versione precedente GPL include una dichiarazione \"ogni versione successiva\". Ad esempio, la libreria GNU LibreDWG licenziata GPLv3 non pu\u00f2 essere pi\u00f9 utilizzata da LibreCAD e FreeCAD che sono solo licenziate GPLv2.\n2) Al codice sotto licenza LGPL \u00e8 permesso essere collegato con qualsiasi altro codice al di l\u00e0 della licenza che il codice possiede, anche se la LGPL fa aggiungere ulteriori requisiti per il lavoro combinato. LGPLv3 e solo-GPLv2 non possono quindi essere collegate comunemente. Codice sotto licenza LGPLv2.x senza la dicitura \"ogni versione successiva\" pu\u00f2 essere pubblicato solo se tutto il lavoro combinato \u00e8 concesso in licenza GPLv2 o GPLv3.\nFSF possiede una lista di licenze di software libero compatibili con la GPL con molte delle licenze di software libero pi\u00f9 comuni, come la licenza originale MIT/X, la licenza BSD (nella sua forma 3-clause corrente) e la Licenza Artistica 2.0.\nDavid A. Wheeler ha sostenuto che gli sviluppatori di software libero/open source utilizzano licenze compatibili solo GPL, perch\u00e9 fare diversamente rende difficile per gli altri partecipare e contribuire al codice.\nUn certo numero di aziende utilizzano la multi-licenza per distribuire una versione GPL e vendere una licenza proprietaria per le aziende che desiderano combinare il pacchetto con il codice proprietario, utilizzando o meno il collegamento dinamico.\nLe critiche di Linus Torvalds.\nLinus Torvalds, autore della prima versione del kernel Linux, \u00e8 stato ad esempio inizialmente contrario alla licenza GPLv3 per la rigida determinazione etica delle prime bozze della licenza, da lui ritenuta di \"crociata\" contro la \"tivoization\". \u00abSecondo me uno dei motivi per cui Linux ha avuto tanto successo \u00e8 la qualit\u00e0 del progetto, non certo l'atteggiamento di crociata che molti gli vogliono attribuire\u00bb ha dichiarato Linus Torvalds. Infine ha ribaltato la posizione di Richard Stallman: \u00abnon \u00e8 la GPL ad aver reso famoso Linux, ma \u00e8 Linux ad aver reso \"presentabile\" la GPL, essendo dannatamente meno integralista di quello che la FSF vuole\u00bb. Pur dopo la pubblicazione della nuova versione della licenza, Torvalds \u00e8 rimasto scettico, dichiarando che Linux non verr\u00e0 distribuito con licenza GPLv3. Stallman nel settembre 2007 ha commentato riguardo alla posizione di Torvalds ritenendola una conseguenza della posizione filosofica che differenzia in modo decisivo la comunit\u00e0 che promuove il software libero da chi favorisce l'open source:\nUtilizzo.\nI programmi di software libero di spicco sotto licenza GPL includono il kernel Linux e il GNU Compiler Collection (GCC). In altri programmi di software libero (MySQL \u00e8 un esempio lampante) che hanno licenze multiple, spesso una delle licenze \u00e8 di tipo GPL.\n\u00c8 possibile usare la GPL per documenti di testo invece che per programmi per computer, o pi\u00f9 in generale per tutti i tipi di mezzi di comunicazione, nel caso in cui sia chiaro cosa costituisce il codice sorgente. Per i manuali e libri di testo, per\u00f2, la FSF raccomanda la GNU Free Documentation License (GFDL) invece, che \u00e8 stata creata per questo scopo.\nSe il GPL viene utilizzato per i font, i documenti o le immagini realizzate con tali caratteri potrebbero dover essere distribuiti sotto i termini della licenza GPL.\nDati statistici.\nSecondo la Black Duck Software, i dati del sito web dimostrano che la famiglia di licenze GPL viene utilizzata nel 54% dei software open-source, in particolare: 33% GPLv2, 12% GPLv3, 6% LGPL 2,1, 3% LGPL 3,0.\nMatthew Aslett, un analista, ha sostenuto (in base alle statistiche di Black Duck Software) che le licenze \"copyleft\" sono andate in declino mentre le licenze permissive in aumento. Tuttavia, uno studio successivo ha mostrato che il software sotto licenza GPL \u00e8 aumentato, e anche i dati della Black Duck Software hanno mostrato un incremento complessivo di progetti software sotto licenza GPL. Daniel German, professore presso il Dipartimento di Computer Science presso l'Universit\u00e0 di Victoria in Canada, durante un intervento nel 2013 ha presentato le sfide metodologiche per determinare quali sono i titoli FOSS pi\u00f9 diffusi, e ha mostrato come non riusciva a replicare il risultato da Black Duck Software.\nA partire dall'agosto 2007, il GPL ha rappresentato quasi il 65% dei 43.442 progetti di software libero quotati in FreeCode, e nel gennaio 2006 circa il 68% dei progetti elencati su SourceForge.net. Allo stesso modo, nel 2001 un'analisi di Red Hat Linux 7.1 ha trovato che il 50% del codice sorgente \u00e8 stato pubblicato sotto GPL. Nel 2011, quattro anni dopo la pubblicazione della GPLv3, secondo i dati Black Duck Software il 6,5% di tutti i progetti di licenza open-source usava GPLv3 mentre il 42,5 % usava GPLv2. Il direttore dell'ufficio \u201cprogrammi open-source\u201d di Google, Chris DiBona, ha riferito che il numero di progetti open-source software su licenza che si erano trasferiti a GPLv3 da GPLv2 nel 2009 \u00e8 stata del 50%."}
{"id": "2205", "revid": "123938044", "url": "https://it.wikipedia.org/wiki?curid=2205", "title": "Gottlob Frege", "text": "Logica e filosofia della matematica.\nFrege \u00e8 considerato quasi unanimemente dalla critica odierna uno dei pi\u00f9 grandi logici dopo Aristotele, ed \u00e8 il padre del pensiero formale del Novecento. Per esempio, Jan \u0141ukasiewicz lo definisce \"il pi\u00f9 grande logico dei nostri tempi\", mentre secondo J\u00f3zef Maria Boche\u0144ski il suo primo libro, l\"Ideografia\", \u00abpu\u00f2 essere paragonato soltanto a un'opera nell'intera storia della logica, gli \"Analitici Primi\" di Aristotele\u00bb. Questo suo scritto rivoluzionario (intitolato in tedesco \"Begriffsschrift\", \"Scrittura per concetti\", e pubblicato nel 1879) ha segnato l'inizio di una nuova epoca nella storia della logica, sostituendo la vecchia logica del rapporto genere-specie, che era rimasta pressoch\u00e9 inalterata per secoli dopo la formalizzazione di Aristotele nell\"Organon\", con una logica delle funzioni \"n\"-esime mutuata dalla matematica.\nFrege \u00e8 stato il primo fautore del logicismo, ossia della prospettiva secondo la quale l'aritmetica, in quanto costituita da proposizioni analitiche, sarebbe riducibile alla sola logica. In pratica, tramite la realizzazione del suo progetto, egli avrebbe dimostrato che i giudizi dell'aritmetica non sono sintetici a priori (come aveva ritenuto Immanuel Kant nella Critica della ragion pura), ma analitici; pertanto sono dimostrabili in modo esclusivamente logico, cio\u00e8 facendo ricorso soltanto alle regole del pensiero razionale. In breve, Frege voleva dimostrare che, con la teoria degli insiemi e una buona definizione di logica, si potessero derivare tutti gli insiemi numerici. Tutta l'aritmetica diventa costruzione logica.Ci\u00f2 non vale per la geometria, che per Frege (come per Kant) \u00e8 sintetica a priori, in quanto basata sull'intuizione pura dello spazio; infatti egli polemizzer\u00e0 con David Hilbert, che, con il suo formalismo matematico, aveva tentato di ricondurre anche la geometria ad assiomi puramente logici.\nOltre alla gi\u00e0 citata \"Ideografia\", egli successivamente tent\u00f2 di fondare l'aritmetica su basi logiche in \"Die Grundlagen der Arithmetik\" (\"I Fondamenti dell'aritmetica\") e in \"Grundgesetze der Arithmetik\" (\"I Principi dell'aritmetica\"): queste opere rappresentarono appunto il tentativo di derivare esplicitamente le leggi dell'aritmetica da un sistema di assiomi mediante un calcolo logico costituito da lunghe catene deduttive nelle quali, secondo Frege, non avrebbe dovuto inserirsi nulla di intuitivo e di non deducibile logicamente. Dati i limiti del linguaggio naturale, sottolineati spesso in modo critico dallo stesso Frege, al fine di realizzare questo progetto era necessario utilizzare un linguaggio formale dotato di un suo proprio simbolismo, di un \"linguaggio in formule del pensiero puro a imitazione di quello aritmetico\": \u00e8 appunto questo il linguaggio simbolico presentato nell\"Ideografia\". Nasceva cos\u00ec la logica simbolica.\nNonostante la portata rivoluzionaria di questo progetto di costruzione di un linguaggio artificiale in grado di rappresentare enunciati e giudizi, che rappresenta la realizzazione del sogno di Leibniz di elaborare una \"\"characteristica universalis\" e un \"calculus ratiocinator\"\", (realizzato, quest'ultimo, gi\u00e0 da George Boole), attualmente il simbolismo fregheano, la cui lettura \u00e8 particolarmente ostica, \u00e8 stato sostituito da uno pi\u00f9 semplice elaborato sostanzialmente da Giuseppe Peano e divulgato da Bertrand Russell e Alfred North Whitehead nei Principia Mathematica.\nIl 16 giugno 1902, dopo la pubblicazione del primo volume dei \"Principi\" (a spese dello stesso autore, dato che questi non godeva ancora di un particolare successo) e poco prima della pubblicazione del secondo (1903), il gi\u00e0 citato matematico britannico Russell (altro grande teorico del logicismo) invi\u00f2 a Frege una lettera, che quest'ultimo accolse con costernazione, in cui, nonostante il generale apprezzamento per il paradigma logicista, egli sosteneva nondimeno che il V assioma dei \"Principi\" (quello che derivava il principio di David Hume e che introduceva la nozione di estensione di concetto o, per usare un'espressione fregeana, il \"decorso di valori\") permetteva di derivare una contraddizione. Ecco il testo integrale della lettera di Russell:\nMediante questo paradosso che porta il suo nome (scoperto in realt\u00e0 da Ernst Zermelo qualche anno prima), Russell mostr\u00f2 dunque che il V assioma dei \"Principi\" portava a una contraddizione, che Frege riconobbe in un'appendice al secondo volume dell'opera, abbozzandone una soluzione che per\u00f2 risultava insoddisfacente date le pretese dell'opera di fondare la matematica non sull'intuizione, e che venne in seguito abbandonata dallo stesso autore. Frege fu perci\u00f2 costretto a dichiarare \u00abrisolti in un completo fallimento\u00bb i suoi sforzi di chiarire il concetto di numero. In ogni caso, dopo la sua morte i teoremi di incompletezza di G\u00f6del avrebbero dimostrato formalmente che lo scopo da lui perseguito era semplicemente irraggiungibile.\nDopo l'abbandono del paradigma logicista, che invece fu portato avanti da Russell e Whitehead nei \"Principia Mathematica\" (e che ancora al giorno d'oggi vanta alcuni esponenti tra cui Crispin Wright e la sua scuola, detti \"neologicisti\"), Frege tent\u00f2 la riduzione della matematica alla geometria e all'intuizione sensibile pura dello spazio: ci\u00f2 costituiva per\u00f2 una resa incondizionata al Kant dell'Estetica trascendentale; infatti Frege cos\u00ec sosteneva (come Kant) il carattere sintetico a priori non solo della geometria, ma anche dell'aritmetica, determinando i numeri complessi (non pi\u00f9 i numeri interi positivi) nei termini del rapporto tra punto e linea nel piano. L'opera per\u00f2 rimase incompleta e comunque infruttuosa.\n\"Senso e significato\".\nUna delle sue opere principali \u00e8 senz'altro \"Senso e Significato\" (\"\u00dcber Sinn und Bedeutung\"), pubblicata nel 1892.\nFunzione e concetto.\nSi illustrano di seguito alcuni fondamenti dell\"ideografia\" elaborata da Frege.\nLe uguaglianze matematiche svolgono una funzione affine a quella di enunciati assertori. Consideriamo come esempio l'enunciato: \u00abCesare conquist\u00f2 la Gallia\u00bb.\nLe funzioni si differenziano quindi dagli oggetti, si differenziano inoltre tra funzioni che hanno come argomento altre funzioni e funzioni che hanno come argomento oggetti. Si definiscono di primo livello se l'argomento \u00e8 un oggetto. Di secondo livello se l'argomento \u00e8 una funzione.\n\"Senso\" e \"significato\" secondo Frege.\nPer usare una terminologia tipicamente husserliana, per Frege ogni \"termine concettuale\" ha un \"senso\" e un \"significato\". Il \"termine concettuale\" \u00e8 un nome comune con un senso e un significato propri, che d\u00e0 la possibilit\u00e0 di indicare un oggetto. Se il \"concetto\" (significato del termine concettuale) \u00e8 vuoto, il termine non \u00e8 utilizzabile scientificamente. \"Giudicare\" consiste nel far progredire il pensiero al valore di verit\u00e0. Il \"nome proprio\" ha la facolt\u00e0 di riferirsi a un unico determinato oggetto, a differenza del termine concettuale, che si riferisce a pi\u00f9 oggetti. Ai fini scientifici, se il significato del termine concettuale \u00e8 vuoto (in analogia con un nome proprio che non si riferisca a un oggetto), esso non avrebbe \"senso\" perch\u00e9 non potrebbe essere riferito ad alcun oggetto.\nSenso e denotazione.\nIl problema dell'uguaglianza porta a riflettere sul concetto di segno. Infatti se a = a \u00e8 vero a priori, a = b va verificato. \u00c8 solo una relazione fra i segni, o anche fra i designati? Ogni segno \u00e8 legato a qualcosa di designato, la cosiddetta \"Denotazione\" (\"Bedeutung\"), ma anche al modo con cui esso \u00e8 espresso, il \"Senso\" (\"Sinn\").\n\"Segno o Nome\": un'espressione in grado di fare le veci di un nome proprio, il cui significato sia un oggetto determinato, ma non un concetto o una relazione. Il nome proprio \u00e8 un'espressione che designa un oggetto particolare.\n\"Rapporto Segno-Senso Denotazione\": un segno ha un senso determinato, e questo, a sua volta, un significato determinato. Un significato, non ha invece un unico senso, ma pi\u00f9 sensi (per esempio \"Stella della sera\" e \"Stella del mattino\" si riferiscono entrambi al pianeta Venere). Non sempre una frase, per quanto possa avere un senso, ha un significato determinato (\"Ulisse giunse a Itaca immerso in un sonno profondo\").\n\"Rappresentazione\" (\"Bild\"): immagine prodotta dal soggetto su un senso e significato. Essa \u00e8 soggettiva. Quindi:\n\"Rappresentazione\" (soggetto) - \"Senso\" (universale per entrambi) - \"Denotazione\" (oggetto).\nParole, enunciati ed espressioni si possono distinguere per rappresentazione, senso o significato o per tutti e due contemporaneamente. Nell'enunciato: il pensiero \u00e8 il senso; il valore di verit\u00e0 \u00e8 il significato. Nel giudizio si vede se l'enunciato \u00e8 Vero o Falso. C'\u00e8 il passaggio dal senso al significato.\nIl giudizio quindi \u00e8 il progredire dal pensiero al suo valore di verit\u00e0.\nFrege stesso esemplifica il concetto con la metafora della luna osservata attraverso un cannocchiale: la luna \u00e8 il significato, l'immagine sulla retina \u00e8 la rappresentazione (soggettiva e diversa per ciascuno), mentre l'immagine sulla lente del cannocchiale \u00e8 il senso (oggettivo, ma variabile a seconda del punto di osservazione).\nConcetto e oggetto.\n\"Concetto\": in senso logico, termine che pu\u00f2 fungere da predicato.\n\"Nome d'oggetto\": nome proprio che non pu\u00f2 fungere da predicato grammaticale.\nUn oggetto cade sotto un concetto e il predicato grammaticale ha per significato un oggetto. Il cadere di un oggetto sotto un concetto non \u00e8 invertibile, pertanto questo rapporto non \u00e8 un'uguaglianza. Ogni concetto pu\u00f2 cadere sotto un altro concetto di ordine superiore. Solitamente negli asserti si trova l'articolo determinativo per indicare oggetti e l'indeterminativo per indicare concetti. Nell'accezione linguistica l'oggetto e il concetto sono il soggetto e il predicato.\nIl concetto \u00e8 sempre predicativo anche quando si fa una affermazione attorno a esso, pu\u00f2 essere sostituito da un altro concetto, ma mai da un oggetto. Ci\u00f2 che si afferma di un concetto non pu\u00f2 mai attribuirsi a un oggetto.\nPensiero e giudizio.\nNel testo \"Begriffsschrift\" per la prima volta viene analizzata la distinzione tra pensiero e giudizio. Per Frege il primo sta a identificare l'attivit\u00e0 della mente a capire il significato di una determinata frase, mentre il secondo \u00e8 il progredire del pensiero al valore di verit\u00e0. La loro distinzione \u00e8 materialmente sottolineata da dei segni posti prima delle frasi:\nSe ad esempio avessimo \"\u2015 La Terra gira\", la barra orizzontale pu\u00f2 essere sostituita con espressioni come \"la proposizione che\" o \"la circostanza che\", quindi il suo contenuto deve essere un contenuto sul quale non si \u00e8 ancora pronunciato alcun giudizio. Se avessimo invece \"|\u2015 La Terra gira\", allora dovremmo considerare la frase \"La Terra gira\" come un'asserzione. La loro differenza \u00e8 fondamentale: anche gli avversari di Galilei, che non credevano che la Terra girasse, capivano cosa volesse dire la frase. Si capisce quindi come il significato della frase sia indipendente dall'atto del giudizio.\nOpere.\nLista cronologica completa delle opere di Frege (in Inglese)"}
{"id": "2206", "revid": "7", "url": "https://it.wikipedia.org/wiki?curid=2206", "title": "Greta Lovisa Gustafsson", "text": ""}
{"id": "2209", "revid": "120317880", "url": "https://it.wikipedia.org/wiki?curid=2209", "title": "GNU Lesser General Public License", "text": "La GNU Lesser General Public License (abbreviata in GNU LGPL o solo LGPL) \u00e8 una licenza di software libero creata dalla Free Software Foundation, studiata come compromesso tra la GNU General Public License e altre licenze non copyleft come la Licenza BSD, la Licenza X11 e la Licenza Apache. Fu scritta nel 1991 (aggiornata nel 1999 e nel 2007) da Richard Stallman, con l'ausilio legale di Eben Moglen.\nLa LGPL \u00e8 una licenza di tipo copyleft ma, a differenza della licenza GNU GPL, non richiede che eventuale software \"linkato\" al programma sia pubblicato sotto la medesima licenza. \u00c8 principalmente usata per le librerie software, infatti a volte \u00e8 chiamata Library GPL, \u00e8 per\u00f2 utilizzata anche da applicativi, come Mozilla Firefox, OpenOffice.org o LibreOffice.\nStoria.\nLa licenza in origine era stata chiamata GNU Library General Public License ed \u00e8 stata pubblicata per la prima volta nel 1991, col numero di versione 2 per coerenza con la versione della GPL. La LGPL \u00e8 stata rivista in alcuni dettagli con la versione minore 2.1, pubblicata nel 1999, quando \u00e8 stata anche rinominata in GNU Lesser General Public License, per rispecchiare la posizione della Free Software Foundation secondo cui non tutte le librerie dovevano usarla. La versione 3 della LGPL \u00e8 stata pubblicata nel 2007 come elenco di permessi aggiuntivi alla versione 3 della GPL.\nDifferenze dalla GPL.\nLa principale differenza tra la GNU GPL e la LGPL \u00e8 che quest'ultima permette al software di essere \"linkato\" ad altro software con licenza diversa. Vi sono due possibili casi: opere basate sul software (opere derivate), o opere che usano il software. Il secondo caso non \u00e8 contemplato dalla licenza come si legge nel paragrafo 5:\nUn eseguibile \"stand alone\" collegato dinamicamente a una libreria \u00e8 generalmente considerato un'opera che usa la libreria e quindi ricade in questo caso.\nUna caratteristica della LGPL \u00e8 che si pu\u00f2 convertire il software che la usa in software coperto da GPL (sezione 3 della licenza). Questa possibilit\u00e0 \u00e8 utile per il riuso di codice LGPL in applicativi o librerie GPL, o se si vuole evitare che il software venga usato all'interno di software proprietari.\nScegliere se licenziare una libreria sotto la GPL o la LGPL.\nIl nome precedente \"GNU library General Public License\" fece credere a taluni che la Free Software Foundation volesse che tutte le librerie usassero la LGPL. Nel febbraio 1999 Richard Stallman scrisse il saggio: \"Perch\u00e9 non dovreste usare la LGPL per la vostra prossima libreria\", spiegando che le cose non stavano cos\u00ec, e che la LGPL non \u00e8 necessariamente la scelta migliore per le librerie:\nQuesto non significa che la FSF scoraggi l'uso della LGPL, ma solo che non dovrebbe essere usata per tutte le librerie.\nStallman prosegue: \nL'argomentazione prosegue affermando che, se una libreria ha delle rivali non libere, utilizzare una licenza con un copyleft pi\u00f9 forte pu\u00f2 essere pericoloso perch\u00e9 scoraggerebbe l'adozione del modulo in progetti non compatibili con la GPL. Viceversa, sempre secondo Stallman, se la libreria risulta essere l'unica scelta possibile (o comunque tecnicamente superiore alle sue rivali), dovrebbe utilizzare la GPL, usando cos\u00ec la sua forza intrinseca per convertire altri progetti a una licenza compatibile.\nObblighi per chi distribuisce software LGPL.\nPer proteggere i diritti dell'utente, la LGPL impone restrizioni che vietano ai distributori di negare tali diritti o di chiedere di rinunciarvi. Queste restrizioni si traducono in determinate responsabilit\u00e0 a carico di chi distribuisce copie del software o di chi lo modifica.\nAd esempio, chi distribuisce copie di una libreria LGPL, gratuitamente o a pagamento, deve concedere ai destinatari tutti i diritti che ha ricevuto. Deve anche assicurarsi che i destinatari ricevano o possano ottenere il codice sorgente. Se ha collegato altro codice alla libreria, deve fornire i file oggetto completi ai destinatari, in modo che essi possano ricollegarli alla libreria dopo averla modificata e ricompilata. E deve mostrar loro queste condizioni della licenza, in modo che essi conoscano i propri diritti."}
{"id": "2210", "revid": "1226", "url": "https://it.wikipedia.org/wiki?curid=2210", "title": "Graphical User Interface", "text": ""}
{"id": "2211", "revid": "1186766", "url": "https://it.wikipedia.org/wiki?curid=2211", "title": "Guitto", "text": "Il termine guitto, genericamente, definisce la condizione di chi vive in maniera misera e sporca. Nel gergo teatrale veniva adoperata un tempo (oggi molto meno) per definire in senso abbastanza dispregiativo un attore di basso livello e poco preparato la cui recitazione era comunque considerata \"sopra\" se non, talvolta, \"fuori le righe\".\nIn tempi pi\u00f9 recenti questa figura artistica \u00e8 stata rivalutata, grazie anche ad attori che, ispirandosi alla tecnica recitativa dei guitti di un tempo, ricca di sfumature e improvvisazioni, quindi un po' \"na\u00eff\" (ma neppure troppo, come si vedr\u00e0), hanno restituito nuovo lustro a questa figura.\nSolitamente nomade, nel medioevo il guitto usava trasferirsi da una localit\u00e0 all'altra seguendo le cosiddette compagnie di giro. In tempi pi\u00f9 recenti, sono stati considerati guitti anche attori dialettali, di rivista e di avanspettacolo (alcuni nomi: Michele Galasso, Erminio Macario, Walter Chiari, Cesco Baseggio e Carlo Dapporto).\nCos\u00ec oggi il guitto non \u00e8 considerato un attore di categoria inferiore; anzi, tutt'altro. Basti pensare che, se fatta derivare dall'antica Commedia dell'arte (che ha generato una serie infinita di \"macchiette\" regionali e che ha un capostipite nelle burle di Arlecchino), la figura ne esce inevitabilmente nobilitata diventando addirittura un modello di recitazione seguito e apprezzato (e i moderni comici di cabaret ne sono una testimonianza neppure troppo indiretta).\nAltri esempi \"principe\" di recitazione \"guittesca\", ricca di \"gigioneria\" e ammiccamenti, sono venuti \u2013 sopra tutti \u2013 da Ettore Petrolini, Gilberto Govi, Tot\u00f2, Peppino De Filippo, Alberto Sordi, Aldo Fabrizi e \u2013 per le indubbie doti \"mattatoriali\" \u2013 da attori del calibro di Vittorio Gassman e Vittorio De Sica.\nIn questo senso, maggior lustro al termine deriverebbe ancora se si includessero i nomi di attori teatrali o cinematografici di assoluta popolarit\u00e0, caratteristi come Franco Franchi, Ciccio Ingrassia, Mario Carotenuto, Alberto Lionello, Ave Ninchi, Paolo Panelli, Tina Pica, Bice Valori, e cos\u00ec via.\nIn definitiva, eredi diretti dei guitti possono considerarsi molti interpreti sia maschili che femminili (con particolare riferimento per queste ultime ad attrici del valore di Franca Valeri, Dario Fo, Enrico Montesano, Carlo Verdone, Pippo Franco, Sabina Guzzanti, Luciana Littizzetto, Paolo Villaggio, Paola Cortellesi, Maurizio Crozza), e altri ancora, taluni solitamente considerati appartenere alla categoria degli attori comici impegnati per lo pi\u00f9 in film di \"genere\" (non escluso quello del cinema definito \"boccacesco\" degli anni settanta che ha visto in Alvaro Vitali con il suo \"Pierino la peste\" \u2013 sempre alle prese con insegnanti e infermiere in minigonna \u2013 uno dei propri epigoni)."}
{"id": "2212", "revid": "226458", "url": "https://it.wikipedia.org/wiki?curid=2212", "title": "Grammatica regolare", "text": "Una grammatica regolare, in informatica, \u00e8 una grammatica formale generativa. Detta anche lineare destra o lineare sinistra, secondo la gerarchia di Chomsky \u00e8 una grammatica di tipo-3.\nRichiami.\nCome le altre grammatiche formali, \u00e8 una quadrupla formula_1, in cui\nDefinizione.\nLe produzioni di una \"grammatica regolare\" sono del tipo:\nPoniamo attenzione al fatto che non ci devono essere produzioni miste formate da lineari destre e sinistre contemporaneamente nella stessa grammatica, poich\u00e9 in questo caso non siamo pi\u00f9 in presenza di una grammatica regolare ma ad una grammatica libera dal contesto (\"non contestuale\") come evidenziato in un esempio seguente.\nVengono chiamate \"regolari\" perch\u00e9 i linguaggi generati da queste grammatiche sono rappresentabili tramite espressioni regolari.\nIl termine \"lineare\" deriva dal fatto che a destra delle produzioni possiamo trovare al massimo un non terminale; \"destra\" o \"sinistra\" indica dove il non terminale sar\u00e0 rispetto al terminale.\nI linguaggi generabili da grammatiche regolari (di tipo-3) sono detti linguaggi regolari e sono equivalenti ai linguaggi riconosciuti dagli automi a stati finiti ed ai linguaggi rappresentati da espressioni regolari.\nOgni grammatica regolare \u00e8 anche una grammatica libera dal contesto visto che le grammatiche tipo-3 sono strettamente contenute in quelle tipo-2 secondo la gerarchia di Chomsky.\nAlcuni libri di testo e articoli non ammettono regole di produzione vuote (\"\u03b5-produzioni\"), e assumono che la stringa vuota non sia presente nel linguaggio.\nAd ogni modo \u00e8 dimostrato il teorema che garantisce che data una grammatica formula_10 le cui regole di produzione P possono essere separate in due sottoinsiemi contenenti uno le produzioni vuote e l'altro le produzioni di tipo regolare, allora esiste una grammatica regolare formula_11 formata dalla grammatica formula_10 a cui sono state eliminate le produzioni vuote.\nPi\u00f9 formalmente formula_11 regolare senza \u03b5-produzioni tale che formula_14\nEsempi.\nUn esempio di grammatica lineare destra formula_10 con formula_16 assioma, formula_5 formato dalle seguenti regole di produzione:\nQuesta grammatica descrive lo stesso linguaggio dell'espressione regolare formula_20.\nUn altro esempio di grammatica lineare destra formula_10 con formula_22 assioma, formula_5 formato dalle seguenti regole di produzione:\nQuesta grammatica descrive lo stesso linguaggio dell'espressione regolare formula_29.\nEsempio di grammatica non regolare.\nUna grammatica che genera il linguaggio formula_30 pu\u00f2 essere formula_10 con formula_32 assioma, formula_5 formato dalle seguenti regole di produzione:\nma questa non \u00e8 una grammatica regolare bens\u00ec una grammatica libera dal contesto; ha \"entrambe\" le produzioni, destre e sinistre, e quindi non \u00e8 regolare."}
{"id": "2213", "revid": "121836253", "url": "https://it.wikipedia.org/wiki?curid=2213", "title": "Grammatica generativa", "text": "La grammatica generativa \u00e8 una teoria del linguaggio, parzialmente ispirata dalla teoria della grammatica formale e inaugurata da Noam Chomsky negli anni cinquanta. La teoria, legata ad un approccio tratto dalla teoria della dimostrazione per lo studio della sintassi, ha esplorato anche la fonologia e la morfologia.\nLa principale novit\u00e0 della grammatica generativa consiste nel concentrarsi sull'aspetto mentale del linguaggio, sui principi che regolano il funzionamento della facolt\u00e0. In questo senso, la grammatica generativa studia ci\u00f2 che le lingue naturali hanno in comune, piuttosto che ci\u00f2 che le distingue, e la descrizione delle lingue risulta meno rilevante.\nDescrizione.\nUna grammatica generativa \u00e8 un insieme di regole che \"specificano\" o \"generano\" in modo ricorsivo (cio\u00e8 per mezzo di un sistema di riscrittura) le formule ben formate di un linguaggio. Questa definizione include un gran numero di diversi approcci alla grammatica. Il termine \"grammatica generativa\" \u00e8 anche largamente usato per riferirsi alla scuola di linguistica all'interno della quale questo tipo di grammatica formale gioca un ruolo cruciale.\nLa grammatica generativa dovrebbe essere distinta dalla grammatica tradizionale, che solitamente:\nSe poi il termine viene inteso nel senso di \"scuola di linguistica\", esso dovrebbe essere distinto da altri approcci alla grammatica linguisticamente descrittivi, come per esempio la grammatica funzionale.\nIl termine \"grammatica generativa\" pu\u00f2 anche riferirsi a un particolare insieme di regole formali per un particolare linguaggio. Per esempio si pu\u00f2 parlare di una \"grammatica generativa dell'italiano\". Una grammatica generativa in questo senso \u00e8 un dispositivo formale che pu\u00f2 enumerare (\"generare\") tutte e sole le frasi di un linguaggio. In un senso pi\u00f9 stretto, una grammatica generativa \u00e8 un dispositivo formale (o, in altri termini, un algoritmo) che pu\u00f2 essere usato per decidere se una certa frase \u00e8 o meno grammaticale.\nNella maggior parte dei casi, una grammatica generativa \u00e8 in grado di generare un numero infinito di stringhe a partire da un insieme finito di regole. Queste propriet\u00e0 sono desiderabili per un modello del linguaggio naturale, poich\u00e9 il cervello umano possiede una capacit\u00e0 finita, eppure gli esseri umani possono generare e comprendere un'enorme quantit\u00e0 di frasi distinte. Alcuni linguisti si spingono talmente lontano da sostenere che l'insieme delle frasi grammaticali di un linguaggio naturale \u00e8 veramente infinito.\nDefinizione formale.\nFormalmente una grammatica \"G\" \u00e8 una quadrupla (\"X\",\"V\",\"S\",\"P\") composta da:\nLa stringa formula_2 non pu\u00f2 essere vuota, formula_3 invece pu\u00f2 esserlo.\nIl \"linguaggio generato dalla grammatica\" \u00e8 costituito da tutte le stringhe di terminali che possono essere ottenute partendo dal simbolo \"S\" e applicando una produzione alla volta alle \"forme di frase\" via via prodotte.\nEsempio.\nIl linguaggio formula_4 \u00e8 generato dalla seguente grammatica:\nformula_5\nformula_6\nformula_7\nGerarchia di Chomsky.\nLe grammatiche generative possono essere descritte e confrontate fra loro con l'aiuto della gerarchia di Chomsky, da lui proposta negli anni cinquanta. Questa definisce una serie di tipi di grammatiche formali aventi potere espressivo crescente.\nGrammatiche regolari.\nFra i tipi pi\u00f9 semplici ci sono le \"grammatiche regolari\" (tipo-3). Chomsky sostiene che i linguaggi regolari non siano adeguati come modelli del linguaggio umano, perch\u00e9 tutti i linguaggi umani consentono l'annidamento di stringhe all'interno di stringhe in modo gerarchico.\nGrammatiche libere dal contesto e strutture ad albero.\nAd un livello superiore della gerarchia ci sono le \"grammatiche libere dal contesto\" (tipo-2). La derivazione di una frase da una grammatica libera dal contesto pu\u00f2 essere descritta da un albero di derivazioni, o albero sintattico. Il lavoro dei linguisti nell'ambito della grammatica generativa vede spesso tale albero di derivazioni come un oggetto di studio fondamentale. Secondo questo punto di vista, una frase non \u00e8 semplicemente una stringa di parole, ma piuttosto un albero con rami subordinati e sopraordinati connessi a dei nodi.\nSostanzialmente, il modello ad albero funziona in qualche modo come per la frase semplice nell'esempio a lato, nel quale \"F\" \u00e8 una frase, \"D\" \u00e8 un articolo determinativo, \"S\" \u00e8 un sostantivo, \"V\" \u00e8 un verbo, \"SN\" \u00e8 un sintagma nominale e \"SV\" \u00e8 sintagma verbale.\nLa frase risultante potrebbe essere \"Il cane mangia l'osso\". Questo diagramma ad albero \u00e8 anche chiamato un \"indicatore sintagmatico\" (\"phrase marker\"). Esso pu\u00f2 essere rappresentato pi\u00f9 sinteticamente in forma testuale, sebbene il risultato sia meno facilmente leggibile, attraverso una notazione con parentesi quadre ed etichette (\"labeled bracketing\"):\n[F [SN [D Il ] [S cane ] ] [SV [V mangia ] [SN [D l' ] [S osso ] ] ] ].\nIn ogni caso, secondo Chomsky nemmeno le grammatiche a struttura sintagmatica (\"phrase structure grammars\") sono adeguate per descrivere i linguaggi naturali: per far fronte a questa necessit\u00e0, egli formul\u00f2 il sistema pi\u00f9 complesso della grammatica trasformazionale.\nLa grammatica universale.\nLa \"grammatica universale\" \u00e8 l'obiettivo della grammatica generativa. Per arrivare al concetto di grammatica universale, per\u00f2, si deve prima definire la \"Teoria della competenza\", che \u00e8 il punto di partenza.\nIn grammatica generativa, la competenza, \u00e8 costituita dall'insieme di conoscenze che permettono ad un parlante nativo di produrre messaggi verbali nella propria lingua.\nPi\u00f9 precisamente, la competenza \u00e8:\nCostruire una teoria della competenza \u00e8 lo scopo della grammatica generativa, ossia si vuole esplicitare mediante regole e princ\u00ecpi la conoscenza inconscia che il parlante nativo ha della propria lingua.\nIl primo passo per fare ci\u00f2, \u00e8 capire quali frasi siano grammaticali (ossia corrette) e quali no in una lingua secondo il parlante nativo (in base alla sua competenza inconscia).\nA partire dalle competenze individuali dei parlanti nativi di date lingue, la teoria generativa punta a creare una grammatica universale, ossia a definire le conoscenze linguistiche innate dei parlanti nativi di tutte le lingue esistenti.\nLa grammatica universale, quindi, specifica qual \u00e8 lo stato basilare della facolt\u00e0 di linguaggio degli esseri umani, che grazie all'esperienza linguistica (fissazione dei parametri che consentono di imparare la grammatica di una determinata lingua) che si acquisisce in un secondo momento, passa ad uno stato stabile, ossia la lingua di cui una persona \u00e8 parlante nativo.\nCollegamenti interdisciplinari.\nQuando la grammatica generativa fu proposta per la prima volta, fu unanimemente salutata come un modo di formalizzare l'insieme di regole implicite che una persona \"conosce\" quando conosce la propria lingua madre ed \u00e8 in grado di produrre delle espressioni in essa. Tuttavia Chomsky ha ripetutamente respinto quell'interpretazione. Secondo lui, la grammatica di una lingua \u00e8 l'esposizione di ci\u00f2 che una persona deve conoscere al fine di riconoscere un'espressione come grammaticale, ma non un'ipotesi sul processo coinvolto nella comprensione o nella produzione del linguaggio. \nIn ogni caso la realt\u00e0 \u00e8 che la maggior parte dei madrelingua respingerebbero molte frasi prodotte anche da una grammatica a struttura sintagmatica. Per esempio, sebbene la grammatica consenta annidamenti molto profondi, le frasi con annidamenti molto profondi non sono accettate da chi le sente pronunciare, e il limite di accettabilit\u00e0 \u00e8 una faccenda empirica che varia da individuo a individuo, non qualcosa che pu\u00f2 essere facilmente catturato in una grammatica formale. Di conseguenza, l'influenza della grammatica generativa nella psicolinguistica empirica \u00e8 declinata considerevolmente.\nLa grammatica generativa \u00e8 stata usata in teoria della musica e nell'analisi musicale, ad esempio da Fred Lerdahl, e nell'analisi schenkeriana."}
{"id": "2215", "revid": "2068842", "url": "https://it.wikipedia.org/wiki?curid=2215", "title": "Giardinaggio", "text": "Il giardinaggio \u00e8 la tecnica e l'arte della coltivazione di piante a scopo principalmente ornamentale e comprende le azioni relative alla creazione e alla manutenzione dei giardini. Pu\u00f2 essere praticato per hobby, come attivit\u00e0 professionale oppure come attivit\u00e0 riabilitativa o socializzante all'interno di carceri o istituti, pratica che prende il nome di \"Garden therapy\".\nClima e stagioni.\nMolte coltivazioni agricole, praticate su scala maggiormente estesa, possono \u2013 in certe zone favorite da un clima mite \u2013 diventare tipiche anche del giardinaggio ornamentale, specie in certe stagioni dell'anno e sotto talune latitudini: \u00e8 il caso, ad esempio, dei limoni, prodotti principalmente in Sicilia per una diffusione di massa, ma coltivati anche sulle terrazze di molte citt\u00e0 italiane, e degli ulivi, utilizzati a scopo decorativo. \nTecniche colturali.\nPraticato in serra, comunque, il giardinaggio tradizionale comporta una manutenzione pressoch\u00e9 assidua e regolare, con l'eliminazione dei fiori appassiti, dei parassiti e delle erbacce infestanti, nonch\u00e9 un regolare sfoltimento atto a favorire un armonioso e regolare sviluppo della pianta o del fiore.\nAl contrario, nel giardino naturale gli interventi di manutenzione sono ridotti al minimo indispensabile per assicurare l'accessibilit\u00e0 e la fruizione dell'area, e per mantenere in stato di relativo equilibrio alcuni tipi di vegetazione intrinsecamente instabili, come il prato e la siepe.\nNel giardinaggio la moltiplicazione delle piante pu\u00f2 avvenire per talea, margotta, propaggine, innesto, divisione di tuberi, rizomi, stoloni e bulbi o con la semina.\nProgettazione giardini.\nLa progettazione dei giardini, o \"garden design\", \u00e8 una pratica di confine tra giardinaggio, botanica, architettura e design. A livello professionale viene praticata da agronomi o architetti."}
{"id": "2217", "revid": "392652", "url": "https://it.wikipedia.org/wiki?curid=2217", "title": "Persiano (gatto)", "text": "Il gatto persiano \u00e8 un gatto domestico, originario dell'Asia Minore. I primi esemplari furono portati in Europa nel 1626 da Pietro Della Valle. Alla razza fu dato il nome di \"gatto d'angora\" o, stranamente, di \"gatto francese\". Quando poi, successivamente, dall'Iran venne importata una variet\u00e0 di gatti pi\u00f9 piccoli e tarchiati e col pelo lungo, venne creata la razza \"persiana.\"\nQuando nel 1871 fu organizzata la prima grande esposizione felina, dall'inglese Harrison Weir, il Persiano ricevette pi\u00f9 riconoscimenti e da allora iniziarono i primi progetti di selezione.\nQuesto tipo di gatto \u2013 ora esclusivamente d'appartamento \u2013 era molto apprezzato nell'et\u00e0 vittoriana: si sa che la Regina Vittoria ne possedeva bellissimi esemplari di colore blu.\nMolti sono gli allevamenti di questa specie. Il lungo e fluente pelo \u00e8 il suo fascino e la sua bellezza, la colorazione del manto consta di circa duecento combinazioni di colori: fra le pi\u00f9 diffuse, quelle a \"colori solidi\" (bianco, crema, nero, blu, cioccolato, lilla e rosso), e, per il tipo \"tortie\", tonalit\u00e0 a squama di tartaruga di colore nero o blu-crema, ma anche cioccolato o lilla.\nLa F\u00e9d\u00e9ration Internationale F\u00e9line (FIFE) ha diviso in 3 gruppi il \"gatto persiano\", scegliendo per ogni gruppo una ripartizione di colore: il \"persiano bicolore\" con due terzi di colore solido e un terzo di bianco; il \"persiano arlecchino\" ha cinque sesti di mantello bianco mentre il colore copre un sesto della superficie; il \"persiano van\" con chiazze di colore solo sulla testa e sulla coda.\nCaratteristiche fisiche.\nIl corpo del gatto, dal portamento aristocratico e flemmatico, \u00e8 sodo e massiccio; ha le zampe corte e tozze e i piedi larghi e rotondi. Il suo muso \u00e8 arrotondato e si presenta schiacciato, col naso infossato e con grandi occhi tondi molto colorati ed espressivi, le cui tonalit\u00e0 variano dall'arancio all'azzurro, al verde, al blu, con qualche eccezione per alcuni che possono avere un occhio arancio e uno blu. Ha orecchie piccole.\nIl gatto persiano richiede molta cura per via del suo lungo pelo: infatti va pettinato tutti i giorni e lo stesso vale per la pulizia degli occhi, per via della copiosa lacrimazione causata dalla conformazione del naso infossato che non gli permette lo scarico del muco (nel persiano ipertipico). Il pelo arriva a misurare circa 20\u00a0cm.\nI maschi sono molto pi\u00f9 grandi delle femmine: i primi arrivano a pesare circa 6 \u00a0kg e mezzo; le femmine pesano intorno a 3,5\u00a0Kg.\nEsistono due diverse variet\u00e0 di gatto persiano: il \"normotipo\", detto anche \"doll face\", che \u00e8 quello \"vecchio tipo\", in cui il profilo \u00e8 ancora sporgente rispetto agli occhi e quello \"ipertipico\", in cui le caratteristiche tipiche del persiano, come il muso schiacciato, sono esasperate e potenzialmente problematiche per la salute del gatto.\nCarattere.\nDotati di carattere docile e pacifico, i gatti persiani sono molto affettuosi e particolarmente adatti alla compagnia. Non necessitano di grandi spazi in quanto passano la maggior parte del giorno spostandosi flemmaticamente da una stanza all'altra e dormendo su ogni divano o poltrona di casa.\nI colori del persiano.\nIl gatto persiano \u00e8 accettato in duecento colorazioni, che variano per pezzature e per disegni. Colori principali: tutti i colori solidi, tabby, chinchill\u00e0, parti-colour, colourpoint, bicolore, smoke.\nOltre al persiano \"classico\", ne esistono altre due varianti: l'himalayano, dalla colorazione \"pointed\" (simile al \"siamese\") e l\"exotic shorthair\" dal pelo corto, ma con le stesse caratteristiche e colorazioni, ed un carattere pi\u00f9 vivace."}
{"id": "2220", "revid": "125933616", "url": "https://it.wikipedia.org/wiki?curid=2220", "title": "Genere letterario", "text": "Un genere letterario \u00e8 una categoria della scrittura letteraria. La letteratura viene convenzionalmente suddivisa in una molteplicit\u00e0 di generi detti anche forme codificate di un\u2019espressione che ne rendono la classificazione molto pi\u00f9 semplice e la discussione critica.\nUna prima distinzione molto generale \u00e8 quella tra poesia, prosa e teatro. La prima si caratterizza perch\u00e9 cerca di riprodurre la musicalit\u00e0 di un suono attraverso il ritmo, la pronuncia e l'ordine delle parole; la seconda invece non ha questa caratterizzazione, e raggruppa quindi tutte quelle opere non in versi.\nIl teatro, poi, \u00e8 da considerarsi una forma d'arte a parte, che spesso fonde insieme le prime due e sovente vi unisce la musica, dando origine all'opera lirica (che si fonda per la parte testuale su \"libretti\" talvolta scritti da veri e propri poeti) e, recentemente, al \"musical\" (o commedia musicale).\nNell'ambito della prosa, ci si riferisce genericamente a narrativa per un romanzo o un racconto, se non si riesce a trovargli una ben definita classificazione. Tenendo conto che all'interno delle forme narrative possono trovarsi generi spuri come quelli del fotoromanzo (letteralmente un romanzo per immagini) o delle sceneggiature (cinematografiche o televisive) che destano a volte l'attenzione, in anni recenti, del mercato editoriale.\nStoria.\nNella letteratura la definizione dei generi letterari costituisce uno dei problemi pi\u00f9 dibattuti a partire dal Rinascimento, epoca in cui fu scoperta la \"Poetica\" di Aristotele, anche se l'origine del concetto di 'genere' risale all'antica Grecia, difatti Platone effettu\u00f2 le prime distinzioni tra genere \"mimetico\" (tragedia e commedia), \"narrativo\" (ditirambo e nomo), e \"misto\" (epopea).\nQuindi, sin dal classicismo si sono distinti i generi in base a determinate caratteristiche, ma nell'ordine gerarchico dei generi ci sono stati dei vincoli non sempre rispettati. Secondo i canoni del classicismo per definire un genere si prende in considerazione: a) il linguaggio della scrittura b) la natura dei temi trattati.\nUn'altra epoca fondamentale della storia della teoria dei generi \u00e8 stata l'et\u00e0 romantica, quando Hegel nell\"Estetica\" distingueva i tre generi dell'epica, della lirica e del dramma.\nPartendo dalla distinzione classicistica \u00e8 possibile individuare per prima cosa il linguaggio della scrittura, cio\u00e8 se l'opera \u00e8 composta sotto forma narrativa, quindi epica, o in forma drammatica (teatro). Anche la natura dei temi trattati contribuisce a definire il genere. Solo attraverso la combinazione di tema e forma, dunque, viene fissata l'identit\u00e0 del genere in modo riconoscibile. Alla riconoscibilit\u00e0 del tema contribuisce anche l'orizzonte d'attesa dei lettori (o ascoltatori, in caso di generi orali come l'epica teatrale).\nMolti testi narrativi moderni annunciano il loro genere in un sottotitolo per orientare le scelte e le aspettative del lettore o anche per darsi uno statuto che il testo da solo non \u00e8 sufficiente a rivelare.\nCi sono dei generi (romanzo o lirica) che per la loro straordinaria variet\u00e0 tematica costringono lo studioso di generi a una flessibilit\u00e0 interpretativa.\nI generi pi\u00f9 formalizzati, come l'epica, la tragedia, la commedia, cio\u00e8 quei generi che hanno una storia antica e che si sono presentati nel corso dei secoli sempre con nuove codificazioni, sono anche quelli che sono spesso serviti da modello a una trattazione normativa valida per tutti i tempi.\nIn ogni caso, un genere \u00e8 sempre relativo al sistema letterario che lo forma e lo descrive.\nPrima ancora che dai loro teorici, i generi sono definiti dagli autori; ad esempio Torquato Tasso, descrivendo le caratteristiche dell\"epos\" (epica) classico in base alle opere di Omero e Virgilio, sottoline\u00f2, durante la composizione della sua \"Gerusalemme liberata\", la necessit\u00e0 di escludere dalla scrittura epica ogni elemento della lirica che egli riconduceva al modello di Petrarca (ritenuto modello canonico assoluto).\nClassificazione.\nSiccome il genere letterario \u00e8 di per s\u00e9 un concetto mobile, assai facilmente suscettibile di cambiamenti, mescolanze, reinterpretazioni, nessuna classificazione dei moltissimi generi letterari pu\u00f2 essere rigorosa o assoluta; tuttavia, una possibile classificazione sistematica di essi, che escluda i sottogeneri particolarmente rari, specialistici, sperimentali o ibridi, pu\u00f2 essere la seguente, che distingue nella letteratura le tre forme di cui sopra (prosa, poesia e teatro), che si suddividono in categorie (ampi raggruppamenti di generi), a volte in sezioni (sotto-raggruppamenti di generi), generi e sottogeneri letterari; di seguito, per chiarezza, le denominazioni considerate generi in senso stretto sono indicate in grassetto:\nA s\u00e9 vanno infine considerati due particolari generi, che mescolano in maniera diversa poesia e prosa: il prosimetro, che alterna brani di prosa a componimenti poetici (Es. la Vita Nova di Dante Alighieri) e la prosa lirica, ossia una prosa che, pur non seguendo le regole della metrica, adotta le finalit\u00e0 e le modalit\u00e0 espressive della poesia lirica (Es. il Notturno di Gabriele D'Annunzio).\nBiografie, saggi, cronache.\nL'idea di realizzare storie sui personaggi famosi o pi\u00f9 noti di un determinato periodo storico \u00e8 abbastanza antica e radicata nel costume del genere umano. Qualunque potente ha prima o poi pensato bene di realizzarsi o farsi realizzare delle cronache della propria vita. Nel primo caso si parla di autobiografia, se l'autore \u00e8 differente dal personaggio di cui si parla, ci si riferisce, invece, ad una biografia.\nPur se i generi non sono molto vicini, si pu\u00f2 parlare, anche in questa sede, dei saggi, ovvero di quelle opere che trattano, in maniera pi\u00f9 o meno accademica, a seconda della scelta dell'autore, di vari argomenti. Si potranno distinguere tra diversi tipi di saggi: \"scientifici\", \"filosofici\", \"musicali\".\nIn un certo senso rientrano nella definizione di saggi, le cronache, intese non solo come \"cronache giornalistiche\", ma anche \"storiche\", genere nel quale fu maestro il condottiero romano Giulio Cesare.\nIl fantastico.\nSotto la dicitura del fantastico si possono raggruppare una grande schiera di generi differenti. Si pu\u00f2 iniziare a parlare di \"letteratura fantastica\" o \"di fantasia\" sin dai tempi degli antichi egizi, con i loro racconti mitici. Nella stessa classe (Mitologia) vanno anche i racconti sulle divinit\u00e0 greche, romane, asgardiane, indiane, pellirosse.\nSi parla per\u00f2 di \"fantastico\" solo con la fiaba e la favola: in origine erano racconti per lo pi\u00f9 dell'orrore fruibili quasi esclusivamente dagli \"adulti\", per il fatto stesso che, a differenza dei \"bambini\", la loro fantasia doveva essere stuzzicata. Col tempo questi sono diventati generi per l'infanzia, ma i primi racconti e leggende su mostri, orrori indicibili, fantasmi e quant'altro sono ancora oggi considerati classici del genere fantastico, che a sua volta si suddivide in vari sottogeneri.\nSecondo Cvetan Todorov (\"La letteratura fantastica\") il genere fantastico \u00e8 un genere spurio. Il fantastico si muove sempre tra meraviglioso e perturbante (o strano), il primo essendo la narrazione dove elementi irreali sono presenti nella storia senza che la loro sussistenza crei problemi epistemologici agli attanti; il secondo \u00e8 invece quella narrazione dove il momento di incertezza (\"\u00e8 vero o \u00e8 falso quello che sto vedendo?\") si risolve con una riaffermazione dei principi realistici. Da questo punto di vista un maestro del genere fantastico pu\u00f2 essere considerato Jorge L. Borges.\nLa rigidit\u00e0 della definizione di Todorov verr\u00e0 poi messa in discussione con l'avvento del postmodernismo e della mescidazione che ne segu\u00ec.\nFantascienza.\nLa fantascienza \u00e8 probabilmente il genere pi\u00f9 noto al grande pubblico. Bench\u00e9 sia vivo il dibattito sulle sue origini, si considera per lo pi\u00f9 nascere dal romanzo fantastico-avventuroso (Jules Verne) e congetturale a sfondo sociale (H. G. Wells) a cavallo tra Otto e Novecento e trova negli anni trenta-quaranta negli Stati Uniti il suo periodo d'oro.\nL'esperienza del \"non quotidiano\", in questo tipo di letteratura, non \u00e8 da ricollegarsi alla magia o al mistero, ma a fatti scientificamente possibili, agli effetti di teorie o tecnologie plausibili anche se non ancora scoperte. Nascono quindi, come variazione a questa semplice definizione di base, vari tipi di fantascienza, sottogeneri e filoni, come ad esempio la space opera o il cyberpunk. Tra i sottogeneri principali la fantascienza hard o classica (caratterizzato dall'interesse per il dettaglio e l'accuratezza scientifica), in contrapposizione alla \"soft\" o sociologica che si \u00e8 diffusa soprattutto a partire dagli anni sessanta con il filone New Wave.\nPadri del genere fantascientifico \u2013 o pi\u00f9 precisamente del romanzo scientifico \u2013 sono considerati, tra gli altri, Jules Verne e H. G. Wells; anche le avventure del \"planetary romance\" alla Edgar Rice Burroughs hanno avuto una notevolissima influenza sulle opere successive; alcuni tra gli autori di fantascienza pi\u00f9 noti sono Isaac Asimov, Philip K. Dick, Frank Herbert, Ray Bradbury.\nTra i numerosi generi affini a quello fantascientifico, tanto da venirne considerato un sottogenere, vi \u00e8 la fantapolitica, incentrata su immaginari o ipotetici avvenimenti politici in grado di cambiare il destino del mondo. Se racconta un presente o passato alternativo, si parla di ucronia; quando va a descrivere societ\u00e0 ideali - un genere assai antico - si parla di utopia, o all'opposto se descrive sviluppi oscuri e indesiderabili \u00e8 distopia, come nel romanzo \"1984\" di George Orwell. Un popolare sottogenere della fantascienza \u00e8 a sua volta quello catastrofico, apocalittico o post apocalittico, spesso collegato a previste guerre nucleari; in una sua variante l'attenzione \u00e8 riposta, anzich\u00e9 sull'esito di guerre, su scenari di collasso ecologico oppure della fine delle risorse non rinnovabili, o ancora in eventi cosmici che mettono a rischio il pianeta. Nel post apocalittico invece la catastrofe \u00e8 un antefatto e i personaggi si muovono in un mondo radicalmente cambiato.\nFantasy.\nIl genere fantasy \u00e8, nell'uso comune, quello pi\u00f9 legato al fantastico, pur se nell'uso italiano ne identifica un semplice comparto. \u00c8, tra tutti i generi fantastici, quello pi\u00f9 legato alla letteratura mitica, alle fiabe e alle favole, in cui la magia e gli eventi inspiegabili sono una parte importante nella vicenda.\nIl fantasy nasce alla met\u00e0 del XIX secolo con le opere di alcuni autori inglesi quali George MacDonald, Lord Dunsany, William Morris, nonch\u00e9 Rudyard Kipling, H. Rider Haggard ed Edgar Rice Burroughs. \nNegli anni venti il genere fantastico con influssi horror e soprannaturali divenne molto popolare negli Stati Uniti in riviste \"pulp\" come \"Weird Tales\", attraverso l'opera di autori che ne praticano un sottogenere \"epico-avventuroso\" il cui autore pi\u00f9 famoso \u00e8 senza dubbio Robert E. Howard, il creatore del personaggio di Conan il barbaro.\nAlla fine degli anni quaranta il fantasy riceve nuova linfa in Gran Bretagna, particolarmente grazie a due amici e colleghi dell'universit\u00e0 di Oxford: Tolkien, autore de \"Il Signore degli Anelli\" e di C. S. Lewis (\"Le cronache di Narnia\"), tuttora molto popolari e imitati.\nSotto la spinta di questi autori, dagli anni sessanta molti autori rimettono mano al genere, non di rado ibridandolo con la fantascienza e l'horror. Tra i tantissimi ricordiamo almeno Marion Zimmer Bradley, che riscrive la sagra arturiana da un punto di vista femminista, ma anche Tanith Lee, Michael Moorcock, Patricia A. McKillip, Rick Riordan, Roger Zelazny, David Eddings (\"Il ciclo del Belgariad\") e moltissimi altri.\nIn tempi successivi autori come Robert Jordan (\"La Ruota del Tempo\") e George R. R. Martin (\"Cronache del ghiaccio e del fuoco\"), nonch\u00e9 classici della letteratura per ragazzi Michael Ende (\"La storia infinita\" e \"Momo\"), sono considerati ispirazione della vitalit\u00e0 del genere.\nTra i sottogeneri pi\u00f9 popolari vi \u00e8 il fantasy umoristico che ha avuto in Terry Pratchett l'autore pi\u00f9 noto con la sua serie di romanzi del Mondo Disco, ambientata in un universo parodistico.\nRomanzo gotico.\nIl primo passo, per\u00f2, verso la letteratura dell'orrore e del mistero \u00e8 la letteratura gotica. Se i racconti di streghe e fantasmi sono da considerarsi i primi esempi stilistici di tale genere, le sue origini sono per\u00f2 da porsi con \"Il castello di Otranto\" (1764) di Horace Walpole e \"I misteri di Udolpho\" (1794) di Ann Radcliffe. Da l\u00ec in poi molti autori si sono cimentati con questa particolare forma di espressione: tra i principali la scrittrice Mary Shelley con il suo \"Frankenstein\" e Bram Stoker, il cui romanzo pi\u00f9 famoso, \"Dracula\", \u00e8 anche considerato uno degli ultimi, se non l'ultimo, romanzo gotico. Una citazione allora la merita anche John William Polidori, che con il suo racconto \"Il vampiro\" ha dato origine al mito letterario del vampiro (di cui Dracula \u00e8 il pi\u00f9 illustre esempio), che ancora oggi affascina i lettori di tutto il mondo. Nella categoria del romanzo gotico vengono spesso classificati tutti quei romanzi che parlano di creature mostruose, come appunto \"Frankenstein\" o \"Il Golem\". Uno degli esponenti contemporanei di questo genere di letteratura \u00e8 considerato l'italiano Valerio Evangelisti. Grande notoriet\u00e0 per le sue storie di streghe e vampiri ha oggi Anne Rice.\nRomanzi dell'orrore.\nIl passo successivo \u00e8 la \"letteratura horror\" o \"dell'orrore\", un genere che, da un lato ha \nattirato il nostro lato morboso e macabro, e dall'altro respinto proprio a causa della paura, sentimento su cui si basa il genere.\nI padri dell'orrore, coloro che, in un certo senso, ne hanno dettato le fondamenta e le leggi con le loro opere sono Edgar Allan Poe e Howard Phillips Lovecraft. Da qui in poi l'orrore ha marciato spedito, raccogliendo consensi e un sempre maggiore seguito. Tra gli autori contemporanei quello di maggior successo commerciale \u00e8 Stephen King.\nGiallo.\nIl giallo \u00e8 un genere di narrativa di successo nato verso la met\u00e0 dell'Ottocento. L'oggetto fondamentale del genere giallo \u00e8 il crimine e il mistero, e le relative indagini per scoprirne il colpevole. Viene normalmente distinto dagli altri generi letterari, ma i confini sono spesso molto labili. Il genere principale \u00e8 a sua volta diviso in diversi sottogeneri (anch'essi dai confini non sempre ben delineati), come il giallo classico, il giallo storico, il poliziesco, il noir, fino ai pi\u00f9 specifici legale e medico.\nIl termine \"giallo\" si deve al colore della collana \"Il Giallo Mondadori\", ideata da Lorenzo Montano e pubblicata da Arnoldo Mondadori a partire dal 1929.\nHard boiled.\nIl sottogenere \"hard boiled\" rientra nel genere poliziesco o \"detective fiction\" e si distingue dal giallo deduttivo per una rappresentazione realistica del crimine, della violenza e del sesso (in una chiave solitamente pulp).\nI romanzi del genere \"hard boiled\" sono solitamente ambientati in un contesto metropolitano e collocati nel primo periodo del XX secolo.\nIl classico detective \"hard boiled\" solitamente non si limita a risolvere i casi, come fanno le loro controparti pi\u00f9 tradizionali, ma affronta il pericolo e rimane coinvolto in scontri violenti.\nEpica.\nLa letteratura epica \u00e8 il primo genere letterario di cui si ha notizia, nella cultura occidentale \u2013 Iliade e Odissea \u2013 come in altre culture, ad esempio il Gilgame\u0161 babilonese o il Mah\u0101bh\u0101rata indiano. A questo genere di letteratura appartengono anche poemi come \"Gerusalemme liberata\" di Torquato Tasso. La definizione del genere epico, vista la larga distribuzione sia diacronica che diatopica, \u00e8 difficile. Per J.B. Hainsworth, ad esempio, \"l'epica prende avvio quando\" il mito (spesso fondativo), la narrazione genealogica, la saga epidittica (quella che tramanda \"la vittoria e i panegirici per celebrarla\") \"si fondono nella forma metrica e nel modo narrativo della poesia eroica\" (\"Epica\", Firenze, La Nuova Italia 1997, pag. 7). In generale, tratti abbastanza diffusi sono, a livello di discorso, l'eterodiegesi e l'extradiegesi e la focalizzazione zero relativamente al modo. A livello contenutistico incontriamo spesso racconti di guerra, intrecciati con miti fondativi. La presenza del sovrannaturale \u00e8 un altro elemento costante, cos\u00ec come la secca dicotomia buono-cattivo, come nella \"Chanson de Roland\": \"i pagani hanno torto e i cristiani ragione\".\nSi pu\u00f2 inserire in questo genere letterario anche il moderno fantasy epico (\"high fantasy\") de \"Il Silmarillion\" di J. R. R. Tolkien, maestosa opera che riassume tutto lo spirito del fantasy, ma sotto forma di un imponente corpus mitologico, di carattere quasi biblico, che comprende in s\u00e9 aspetti della mitologia nordica e dell'epica cavalleresca.\nUn'altra specie di moderno romanzo epico \u00e8 il romanzo western, ambientato nel vecchio West ottocentesco.\nAltri generi di narrativa.\nTra i generi pi\u00f9 popolari non si possono dimenticare i romanzi di avventura e i romanzi storici, n\u00e9 tanto meno i romanzi d'appendice, un genere popolare che trae la sua origine dai \"feuilleton\" francesi.\nLa satira, genere che affonda le sue origini nella letteratura latina, si mescola spesso con l'umorismo.\nCome letteratura per ragazzi si classificano tutti quei romanzi e racconti generalmente rivolti a un pubblico dall'et\u00e0 dell'adolescenza in gi\u00f9 o quelli considerati classici, come Jules Verne o Emilio Salgari, maestri del romanzo d'avventura."}
{"id": "2221", "revid": "1442080", "url": "https://it.wikipedia.org/wiki?curid=2221", "title": "Giallo (genere)", "text": "Il giallo \u00e8 un genere di successo di narrativa di consumo nato verso la met\u00e0 del XIX secolo e sviluppatosi nel Novecento. Dalla letteratura di genere, il giallo si \u00e8 esteso agli altri mezzi espressivi veicolati da diversi media di massa: prima ai prodotti destinati alla radio e al cinema, quindi ai fumetti e ai prodotti destinati al pubblico televisivo.\nL'oggetto principale del genere giallo \u00e8 la descrizione di un crimine e dei personaggi coinvolti, siano essi criminali o vittime. Si parla in modo pi\u00f9 specifico di poliziesco quando, assieme a questi elementi, ha un ruolo centrale la narrazione delle indagini che portano alla luce tutti gli elementi della vicenda criminale.\nPoich\u00e9 i suoi oggetti sono di vario genere, spesso il genere giallo si sovrappone con altri generi letterari, come la fantascienza e il romanzo storico.\nIl genere giallo \u00e8 diviso tradizionalmente in diversi sottogeneri, anche se i confini spesso non sono ben definiti: il poliziesco (in particolare il giallo classico), la letteratura di spionaggio, il noir, il thriller, quest'ultimo a sua volta suddiviso in pi\u00f9 filoni tra cui il thriller legale e il thriller medico.\nIl termine \"Giallo\".\nSi usa questa accezione solamente nella lingua italiana e ci\u00f2 si deve alla collana \"Il Giallo Mondadori\", ideata da Lorenzo Montano e pubblicata in Italia da Arnoldo Mondadori a partire dal 1929: il termine \"giallo\", dal colore della copertina, ha sostituito in Italia quello di \"poliziesco\", rimasto peraltro nei paesi francofoni. Giuseppe Petronio, nell'analizzare con attenzione come viene chiamato il giallo nelle varie forme linguistiche, scrive:\nLo stesso termine \u00e8 adoperato anche in spagnolo, per\u00f2 solo con riferimento alla cronaca che riporta senza censura un fatto di sangue. Per la narrativa si usano le locuzioni \"novela negra\" o \"novela polic\u00edaca\".\nNella cultura anglofona, a causa della sua origine il termine si riferisce in modo specifico al sottogenere cinematografico giallo all'italiana.\nStoria del giallo.\n\u00c8 probabile che si possa far coincidere la nascita del giallo con la pubblicazione, nel 1841, de \"I delitti della via Morgue\" di Edgar Allan Poe, in cui compare il personaggio di Auguste Dupin, al quale enormi capacit\u00e0 deduttive permettono di risolvere casi criminali senza nemmeno recarsi sui luoghi dei delitti, solo leggendone resoconti giornalistici. \u00c8 a questo personaggio che in qualche modo si rif\u00e0 Arthur Conan Doyle nel creare quello, ben pi\u00f9 famoso, di Sherlock Holmes, protagonista del romanzo \"Uno studio in rosso\" del 1887, che contende a \"La Pietra di Luna\" di Wilkie Collins del 1868 il titolo di primo romanzo giallo mai pubblicato.\nDa allora il genere ha conosciuto sempre maggior fortuna, dapprima soprattutto di pubblico e poi di critica. Numerosi i generi che si sono ispirati e distaccati dal giallo e numerosissimi gli autori che vi si sono dedicati e che hanno raggiunto fama mondiale, da Agatha Christie (1890-1976), creatrice dei personaggi di Hercule Poirot e miss Marple il cui primo romanzo, \"Poirot a Styles Court\" \u00e8 del 1920, a Edgar Wallace (1875-1932), tra gli autori di romanzi, racconti e drammi pi\u00f9 prolifici della storia del poliziesco, a Georges Simenon (1903-1989), il creatore del Commissario Maigret, da Raymond Chandler (1888-1959), a Rex Stout (1886-1975), padre di Nero Wolfe; per arrivare ai giorni nostri e alle opere di Andrea Camilleri e Carlo Lucarelli per citare solo alcuni autori.\nIl giallo nelle sue diverse accezioni.\nSono molti gli attributi del romanzo giallo, alcune volte usati come sinonimi, altre per ulteriormente caratterizzarlo o addirittura categorizzarlo in sotto-generi.\nIl giallo non \u00e8 limitato alla sola narrativa: oltre al cinema, vi sono numerosi esempi anche nei fumetti, come il manga e anime \"Detective Conan\", ideato dal mangaka-giallista G\u014dsh\u014d Aoyama.\nDi seguito si riporta un elenco di vari sottogeneri del giallo, premettendo che si tratta di una classificazione arbitraria e che singole opere possono trovar posto in pi\u00f9 di una categoria; in ogni categoria sono indicati uno o pi\u00f9 autori a titolo di esempio.\nPoliziesco.\nIl \"poliziesco\" \u00e8 il genere, non solo letterario, che con il \"giallo\" pi\u00f9 si \u00e8 identificato nel corso degli anni; infatti negli altri sottogeneri o derivati del \"giallo\" (ad esempio il thriller o la \"spy-story\"), il racconto delle indagini svolte non ha la stessa importanza che ha nel \"poliziesco\", dove invece quasi tutto \u00e8 imperniato su questo elemento.\nVolendo applicare una suddivisione netta fra i sottogeneri del \"giallo\", appartengono al filone del \"poliziesco\" tutte le storie d'indagine con un antefatto delittuoso e con un'attivit\u00e0 di ricerca per scoprirne l'autore. Pi\u00f9 specificamente il poliziesco tratta di indagini affidate a uomini delle forze dell'ordine.\nGiallo deduttivo o giallo classico.\nDefinito in inglese \"whodunit?\", cio\u00e8 \"chi l'ha fatto?\", \"chi \u00e8 stato?\", il giallo deduttivo, chiamato anche giallo classico o ad enigma, rappresenta la tipologia pi\u00f9 antica e tradizionale del giallo: un investigatore, spesso privato o dilettante, indaga su un delitto e scopre il colpevole in base a indizi pi\u00f9 o meno nascosti e fuorvianti.\nLe storie si svolgono in un ambiente isolato (ad esempio una villa in campagna, un albergo, un treno in viaggio) e i sospettati fanno parte di una cerchia ristretta e ben definita. Nel giallo classico hanno grande importanza sia il sistema utilizzato dall'assassino per compiere il delitto, sia gli alibi e i moventi dei personaggi.\nUn classico di questo sotto-genere \u00e8 il cosiddetto enigma della camera chiusa, cio\u00e8 un giallo in cui la vittima di un delitto viene trovata uccisa in un contesto \"impossibile\", ad esempio all'interno di un ambiente apparentemente sigillato dall'interno.\nHard boiled.\nIl poliziesco \"hard boiled\" \u00e8 il genere giallo americano per eccellenza, quello in cui il crimine viene combattuto da un detective privato con metodi spesso non meno violenti o pi\u00f9 corretti di quelli usati dal delinquente. Fin dall'inizio si \u00e8 contrapposto, per il suo realismo talora spietato, al classico giallo deduttivo con la sua netta distinzione tra i \"buoni\" e i \"cattivi\". I maggiori esponenti di questo filone sono l'inglese James Hadley Chase, e gli statunitensi Dashiell Hammett, James M. Cain e Raymond Chandler.\nPolice procedural.\n\u00c8 il tipo di \"poliziesco\" in cui le indagini su un caso sono affidate all'opera di una squadra di investigatori istituzionali appartenenti alla polizia. Nel \"police procedural\" vengono pertanto fedelmente descritte le procedure e le tecniche di indagine impiegate dalla polizia per risolvere un caso.\nEd McBain, Tony Hillerman, Georges Simenon e Michael Connelly sono alcuni tra i maggiori autori.\nNoir.\nUtilizzato per la prima volta nel 1946 dal critico italo-francese Nino Frank, il termine \"noir\" originariamente si riferiva ai film polizieschi hollywoodiani degli anni quaranta tratti da romanzi \"hard boiled\" (ad esempio \"Il mistero del falco\" di John Huston), pubblicati allora in Francia dall'editore Gallimard nella \"S\u00e9rie noire\", i cui volumi avevano la copertina nera.\nSpesso e tradizionalmente tenuto distinto dal poliziesco, il \"noir\", diretto discendente dell\"hard-boiled\" americano attraverso i romanzi e racconti di Cornell Woolrich e James M. Cain, rappresenta l'altra faccia della storia di un crimine, quella vista dalla parte del criminale o dalla parte di chi vi \u00e8 coinvolto senza volerlo.\nNelle storie \"noir\" di solito manca la consolatoria e razionalizzante soluzione finale di un \"delitto misterioso\" con conseguente cattura e punizione del colpevole, una delle caratteristiche del poliziesco classico e moderno.\nLe storie \"noir\" non sempre sono vicende enigmatiche, l'attenzione \u00e8 invece posta pi\u00f9 sull'ambiente in cui avvengono le vicende criminali e sulla psicologia dei personaggi.\nVarianti del noir.\nUn'altra definizione di recente utilizzata in Italia per questo genere di romanzo \u00e8 \"giallo sociale\". In proposito viene affrontato l'aspetto del nuovo romanzo sociale come espressione del giallo italiano. Tra gli altri autori vi sono Jean-Claude Izzo, Massimo Carlotto, Marcello Fois. Va per\u00f2 precisato che il romanzo giallo a sfondo \"sociale\" ha radici ben definite nella tradizione ottocentesca, quando aveva contenuti moralistici e una finalit\u00e0 soprattutto di denuncia. Giova ricordare in Italia, per la forte connotazione di torbide storie, il filone partenopeo: Francesco Mastriani, Antonio Ranieri e Salvatore Di Giacomo, autori che hanno dato al romanzo sociale una particolare impronta a tinte nere. Al centro della narrazione le condizioni di vita dei perdenti, vittime di soprusi e di violenze.\nNoir metropolitano.\nDiventa peculiare l'ambientazione in questo tipo di narrazione in cui la citt\u00e0 e la metropoli sono i veri protagonisti, cos\u00ec come la violenza, la criminalit\u00e0 e il degrado. Tra i principali esponenti del noir metropolitano vanno ricordati Ed McBain per New York, James Ellroy per Los Angeles, Jean-Claude Izzo per Marsiglia, Paolo Roversi per Milano.\nNoir mediterraneo.\nIn questo genere, tipicamente ambientato nell'area del sud Europa, il messaggio sociale si accompagna al gusto dell'intrigo poliziesco che qui non \u00e8 fine a se stesso, ma veicolo per trasmettere un messaggio pi\u00f9 profondo. Jean-Claude Izzo, \u00e8 riconosciuto come il fondatore del \u201cnoir mediterraneo\u201d avendo saputo dare vita ad un genere nel quale la bellezza del paesaggio Mediterraneo contrasta profondamente col crimine che vi si incontra. \nMassimo Carlotto ha definito il noir mediterraneo come una percezione nata dal \u201csenso di appartenenza che molti autori hanno sentito verso la propria terra, portandoli quindi a raccontare gli aspetti meno piacevoli. Il noir mediterraneo inteso come tale \u00e8 figlio di quel giornalismo d'inchiesta che \u00e8 stato (almeno in Italia) distrutto da un oggetto incredibilmente efficace: la querela.\u201d \nOltre agli autori gi\u00e0 citati tra i rappresentanti di questo genere troviamo Sandrone Dazieri, Bruno Morchio, Gianrico Carofiglio, Valerio Varesi, Gianni Biondillo, Giancarlo De Cataldo, Carlo Lucarelli, Loriano Macchiavelli, Massimo Siviero, Bruno Vallepiano.\nRosenoir.\nIl rosenoir, genere tipicamente ricollegabile ai temi dell'amore e della bellezza \"intorbidata dalla morte\", come Praz definisce un particolare senso estetico di origine romantica, trae origine dal binomio amore-morte caro ai preromantici (Novalis), ai romantici (Percy Bysshe Shelley), nonch\u00e9 a Charles Baudelaire e Gabriele D'Annunzio. In questo genere gli elementi del poliziesco si mescolano a un amore romantico dai tratti talvolta perversi (esoterismo, sadomasochismo, violenza di genere, ambiguit\u00e0 sessuale, magia nera) che costituiscono parte fondante della trama; l'indagine si concentra anche su aspetti di natura sentimentale, con un chiaro richiamo alla letteratura rosa.\n\"Schegge di Memoria\" di Isabella Pileri Pavesio \u00e8 attualmente l'unico romanzo definito rosenoir e presentato al Premio Bancarella 2017.\nThriller.\nAnche detto giallo a \"suspense\" o d'azione (denominato, con espressione inglese, \"thrilling\" o \"thriller\" = che eccita, che procura brivido).\nNato nel periodo tra le due guerre mondiali sullo sfondo delle metropoli statunitensi colpite dalla violenza dei gangster e della mafia, il \"thriller\" \u00e8 strettamente legato al cinema, tanto che gli scrittori che ne divennero i principali esponenti lavorarono anche alla sceneggiatura di numerosi film.\nA differenza del poliziesco, la cui trama solitamente si sviluppa dopo la scoperta di un delitto e che ha come conclusione la rivelazione del colpevole (o dei colpevoli) e del sistema impiegato per compiere il delitto, nel giallo a \"suspense\" il lettore assiste direttamente alla preparazione e all'esecuzione del crimine, subendo un forte coinvolgimento emotivo in un clima di crescente tensione.\nThriller legale.\n\u00c8 detto \"legal thriller\" il giallo in cui protagonisti e risolutori sono gli avvocati e le aule giudiziarie, i cui meccanismi vengono dettagliatamente riprodotti. Si intreccia spesso al \"police procedural\". Tra gli autori principali vi sono Erle Stanley Gardner, Scott Turow, John Grisham. In Italia, tra i pi\u00f9 autorevoli esponenti del thriller legale vi sono Gianrico Carofiglio, Gianni Simoni e Gianluca Arrighi.\nThriller medico.\nIn questa categoria di gialli giocano il ruolo principale il medico legale e gli specialisti della polizia scientifica che, sulla base degli indizi raccolti con l'esame del cadavere e della scena del delitto, assicurano alla giustizia il colpevole. Patricia Cornwell e Kathy Reichs sono le autrici pi\u00f9 rappresentative.\nThriller d'azione e tecnologici.\nI due generi si trovano spesso collegati l'uno all'altro, e diverse volte sono quasi la stessa identica cosa. Il primo \u00e8 spesso visto come una estremizzazione dei classici romanzi d'avventura, caratterizzato da un ritmo decisamente hollywoodiano (Matthew Reilly). Il secondo unisce le azioni e i colpi di scena ad attente e precise spiegazioni di tipo scientifico in diversi campi, dall'astronomia alla medicina (Michael Crichton).\nAltri filoni.\nGiallo psicologico.\nIn questo genere di giallo l'autore si concentra, pi\u00f9 che sugli indizi materiali o sulla descrizione di un ambiente criminale, sulla figura del protagonista, spesso eroe negativo, e sui rapporti tra i vari personaggi.\nPatricia Highsmith \u00e8 considerata la regina di questo filone. In genere la struttura del giallo psicologico \u00e8 pi\u00f9 elaborata per lo sviluppo dell'indagine introspettiva con ricadute anche sulla forma sintattica meno asciutta e l'uso di incisi e di proposizioni subordinate. Un esempio di questo genere \u00e8 il libro Externa Processus.\nGiallo storico.\nLa caratteristica principale del giallo storico, generalmente di tipo classico, \u00e8 la collocazione temporale nel passato, recente o remoto, della vicenda narrata. Fra le tante possibili varianti apparse nel corso degli anni vi sono il giallo medievale, il giallo ambientato nell'antica Roma o nell'antico Egitto, nell'Inghilterra vittoriana. In alcuni gialli storici inoltre il detective di turno \u00e8 anche un famoso personaggio storico, come Aristotele, Archimede, Dante Alighieri o Immanuel Kant. Tra gli autori di gialli storici si possono ricordare Ellis Peters, Paul Doherty, Paul Halter, Anne Perry, Margaret Doody, il duo Monaldi &amp; Sorti, Danila Comastri Montanari, Giulio Leoni e Walter Astori.\nUna variante particolare del giallo storico, ormai accettata in questa definizione per via della distanza temporale del contesto storico evocato, \u00e8 quella del poliziesco ambientato nella prima met\u00e0 del Ventesimo secolo. In questo specifico segmento del giallo storico, negli ultimi anni si sono segnalati scrittori come Philip Kerr e Alan Furst, Carlo Lucarelli, Ben Pastor, Patrizia Pesaresi e Marek Krajewski.\nSerial killer.\nAnche nel caso del serial killer pi\u00f9 che di un genere si tratta di una particolare tipologia di romanzo giallo applicata in diversi ambiti (poliziesco, \"thriller medico\", giallo psicologico e persino giallo classico: in fondo in \"Dieci piccoli indiani\" di Agatha Christie troviamo all'opera un serial killer ancorch\u00e9 atipico perch\u00e9 per questo carnefice pi\u00f9 che l'identit\u00e0 delle vittime assai spesso casuali, conta la serialit\u00e0 delle esecuzioni). Si tratta di romanzi in cui il criminale, per un motivo preciso ma inspiegabile o perch\u00e9 \u00e8 uno psicopatico o quanto meno un soggetto fortemente disturbato, uccide in serie pi\u00f9 vittime, per lo pi\u00f9 utilizzando un modus operandi meticolosamente studiato e ripetitivo. Tra gli autori che possono essere citati Jeffery Deaver, Tomas Harris e Giorgio Faletti.\nGiallo a fumetti.\nAnche se detective, piccoli ladri, delinquenti e truffatori sono apparsi nelle tavole e nelle strisce sin dagli albori del fumetto, gli albi e le serie devote al genere giallo sono relativamente poche. La striscia \"Dick Tracy\" fu forse la prima a focalizzare l'attenzione su personaggi e trame legate a una vasta gamma di gangster.\nGiallo al cinema.\n, quasi contemporaneamente al periodo di maggior successo del genere letterario che negli stessi anni viveva la sua et\u00e0 dell'oro.\nGiallo in televisione.\nTra gli altri media vi sono la televisione e la radio. La tv, in particolare, ha inciso moltissimo nel rivoluzionare il giallo negli ultimi decenni, creando figure nuove, originali, che si sono imposte presso un vastissimo pubblico internazionale. Si tratta di telefilm che hanno riscosso successo in tutto il mondo, fortemente impregnati dall'atmosfera del giallo e dalle sue caratteristiche, ma che hanno sempre contribuito a rinnovare il genere e a proporlo a una massa di persone certamente pi\u00f9 notevole rispetto a quella raggiungibile dai libri.\nTra le serie gialle pi\u00f9 famose, si annoverano:"}
{"id": "2226", "revid": "1632387", "url": "https://it.wikipedia.org/wiki?curid=2226", "title": "HTML", "text": "In informatica l'HyperText Markup Language (traduzione letterale: linguaggio a marcatori per ipertesti), comunemente noto con l'acronimo HTML, \u00e8 un linguaggio di markup. Nato per la formattazione e impaginazione di documenti ipertestuali disponibili nel web 1.0, oggi \u00e8 utilizzato principalmente per il disaccoppiamento della struttura logica di una pagina web (definita appunto dal markup) e la sua rappresentazione, gestita tramite gli stili CSS per adattarsi alle nuove esigenze di comunicazione e pubblicazione all'interno di Internet.\nL'HTML \u00e8 un linguaggio di pubblico dominio, la cui sintassi \u00e8 stabilita dal World Wide Web Consortium (W3C). \u00c8 derivato dall'SGML, un metalinguaggio finalizzato alla definizione di linguaggi utilizzabili per la stesura di documenti destinati alla trasmissione in formato elettronico. La versione attuale, la quinta, \u00e8 stata rilasciata dal W3C nell'ottobre 2014.\nIl motivo principale che ha spinto il W3C e i suoi membri a sviluppare HTML5 \u00e8 stata la necessit\u00e0 di fornire direttamente le funzionalit\u00e0 che in precedenza erano fruibili tramite estensioni proprietarie all'esterno dei browser, come Adobe Flash e simili. Un secondo obiettivo che gli sviluppatori si erano prefissati era quello di garantire una maggiore compatibilit\u00e0 tra i diversi browser, indipendentemente dalla piattaforma software utilizzata, e principalmente mirata all'espansione dei dispositivi mobili.\nStoria.\nL'HTML \u00e8 stato sviluppato nei primissimi anni novanta del XX secolo da Tim Berners-Lee al CERN di Ginevra (Svizzera), assieme al protocollo HTTP dedicato al trasferimento di documenti in tale formato. Nel 1989 Berners-Lee propose un progetto che riguardava la pubblicazione di ipertesti, noto con il nome di \"world wide web\". All'interno di questo progetto in seguito nacquero sia il server web \"httpd\" (HyperText Transfer Protocol Daemon), sia il client WorldWideWeb (il primo browser della storia), il cui sviluppo part\u00ec nell'ottobre del 1990, e il cui uso fu esclusivamente interno al CERN fino alla sua pubblicazione nella rete internet nel corso del 1991. Assistito dai suoi colleghi all'interno dell'istituto Svizzero, Berners-Lee concorse alla definizione della prima versione dell'HTML, che fu ufficialmente resa pubblica nel giugno del 1993, co-firmata insieme a Daniel Connolly e sostenuta dal gruppo di lavoro dell'Internet Engineering Task Force (IETF) chiamato \"Integration of Internet Information Resources\" (\"Integrazione delle risorse informative di Internet\"), per proporla come standard IETF.\nNel 1994 il linguaggio ha avuto una forte diffusione in seguito ai primi utilizzi commerciali del web, cos\u00ec nello stesso anno nacque il World Wide Web Consortium, e da quel momento in poi, lo sviluppo dell'HTML diverr\u00e0 prerogativa del W3C.\nNel 1995 il W3C defin\u00ec la versione 3.0 di HTML, a cui segu\u00ec la versione 3.2 nel 1997, e infine arrivarono nel 1998 le prime specifiche di HTML4.\nLa versione 4.01, pubblicata il 24 dicembre 1999 e penultima versione ufficiale, costituisce il frutto dei diversi ampliamenti e miglioramenti del decennio precedente, in particolare nella separazione del livello presentazionale della formattazione, cio\u00e8 quella che descrive gli aspetti grafici del documento, in un'entit\u00e0 separata dall'HTML, i fogli di stile a cascata (CSS), definiti nello stesso anno nella loro prima versione, il livello 1. Tale distinzione, tra contenuto e aspetto finale del documento, permette a browser e dispositivi differenti di rappresentare gli stessi contenuti in maniera consona alle diverse capacit\u00e0 grafiche e dimensioni disponibili. Se da una parte questo impone agli sviluppatori web la creazione di personalizzazioni dei fogli di stile, dall'altra ha garantito la massima diffusione del web ed evitato che esso diventasse un medium di \u00e9lite.\nNel gennaio 2000, viene pubblicato come standard XHTML 1.0, una variante di HTML4 che usa XML 2.0 anzich\u00e9 SGML come metalinguaggio di markup, per migliorarne l'interoperabilit\u00e0 con altri linguaggi della famiglia come SVG e MathML Il W3C decise di riformulare l'HTML4 e di continuare lo sviluppo solo su XHTML e nel maggio 2011 XHTML 1.1 diventa uno standard ufficiale.\nNel corso del nuovo millennio, il W3C cominci\u00f2 a lavorare a due nuovi progetti, uno orientato ad estendere l'XHTML, e l'altro destinato a definire un nuovo linguaggio che non sarebbe stato compatibile con le vecchie versioni di HTML e XHTML, noto con il nome di XHTML 2 (quest'ultimo progetto \u00e8 stato dichiarato ufficialmente fallito alla fine del 2010, in favore di un approccio meno rigido).\nNel 2004, a seguito di una giornata di studi, nasce un gruppo di lavoro alternativo al consorzio: Apple, Mozilla Foundation, Opera Software e, in un secondo momento, anche Google, si riuniscono nel Web Hypertext Application Technology Working Group (WHATWG) e cominciano lo sviluppo di una nuova versione dell'HTML, preoccupati dal disinteresse per l'HTML dimostrato dal consorzio. Nel 2006 il W3C decide di prendere parte allo sviluppo di HTML5 e nel 2007 si un\u00ec al WHATWG, i due gruppi collaborano fino al 2011, quando si rendono conto di avere obiettivi inconciliabili: il consorzio voleva tracciare una linea e pubblicare una nuova versione delle specifiche standard, mentre il WHATWG voleva uno standard in continua evoluzione. Il W3C ha pubblicato la quinta revisione delle specifiche il 28 ottobre 2014.\nAttualmente i documenti HTML sono in grado di incorporare molte tecnologie, che offrono la possibilit\u00e0 di aggiungere al documento ipertestuale controlli pi\u00f9 sofisticati sulla resa grafica, interazioni dinamiche con l'utente, animazioni interattive e contenuti multimediali. Si tratta di linguaggi come CSS, JavaScript, XML, JSON, o di altre applicazioni multimediali di animazione vettoriale o di streaming audio o video.\nAl giorno d'oggi molti web designer delegano la scrittura del codice HTML ad applicazioni specifiche, come per esempio i cosiddetti \"editor WYSIWYG\" che permettono al designer di occuparsi dell'aspetto grafico finale della pagina mentre il codice vero e proprio viene generato automaticamente. Gli sviluppatori puri preferiscono invece utilizzare direttamente il codice HTML, in modo da avere un maggior controllo sul risultato finale e sulla pulizia del codice scritto, cosa che gli editor WYSIWYG odierni nonostante siano sempre pi\u00f9 avanzati non possono sempre garantire, vuoi anche per la diversa resa dei browser sulle parti di codice HTML.\nDescrizione.\nL'HTML \u00e8 un \"linguaggio di formattazione\" che descrive le modalit\u00e0 di impaginazione o visualizzazione grafica (layout) del contenuto, testuale e non, di una pagina web attraverso \"tag di formattazione\". Sebbene l'HTML supporti l'inserimento di script e oggetti esterni quali immagini o filmati, non \u00e8 un linguaggio di programmazione: non prevedendo alcuna definizione di variabili, strutture dati, funzioni o strutture di controllo che possano realizzare programmi, il suo codice \u00e8 in grado soltanto di strutturare e decorare dati testuali.\nIl linguaggio HTML, o la sua variante XHTML, ha come scopo quello di gestire i contenuti associandone o specificandone allo stesso tempo la struttura grafica (layout) all'interno della pagina web da realizzare grazie all'utilizzo di \"tag\" diversi. Ogni tag (ad esempio codice_1 o codice_2) specifica un diverso ruolo dei contenuti che esso contrassegna (quindi il tag codice_1 definir\u00e0 un'importanza maggiore del tag codice_2). La formattazione consiste nell'inserimento nel testo di marcatori o etichette, detti \"tag\", che descrivono caratteristiche come la funzione, il colore, le dimensioni, la posizione relativa all'interno della pagina. I browser che leggono il codice mostrano all'utente formattazioni predefinite per ogni tag che incontrano (cos\u00ec ad esempio i contenuti marcati con il tag codice_1 avranno carattere \"18pt\" e i contenuti marcati da codice_2 avranno carattere \"12pt\"). Tuttavia questa formattazione \u00e8 completamente sotto il controllo dell'utente, che pu\u00f2 modificarla nelle \"Impostazioni\" del suo browser.\nQuando un documento ipertestuale scritto in HTML \u00e8 memorizzato in un file la sua estensione \u00e8 tipicamente codice_7 o codice_8.\nArchiviazione e manipolazione.\nI documenti HTML vengono immagazzinati sui dischi rigidi di macchine elaboratrici (computer-server) costantemente collegate e connesse alla rete Internet. Su queste macchine \u00e8 installato un software specifico (web server) che si occupa di produrre e inviare i documenti ai browser degli utenti che ne fanno richiesta usando il protocollo HTTP per il trasferimento dati.\nSpesso il documento HTML viene generato del tutto o parzialmente tramite un codice eseguibile residente sul server Internet (elaborazione lato server) in grado di interagire con altre applicazioni presenti sul server stesso, come per esempio una base di dati, e inviare poi al browser il risultato finale, realizzando le cosiddette \"pagine web dinamiche\" con cui un utente pu\u00f2 compiere operazioni interattive avanzate (ad es. filtrare gli articoli all'interno di un catalogo on-line, inviare e registrare dati, fare login ecc.). \u00c8 il caso di documenti scritti in linguaggi come ASP, PHP, Perl o Java. In altri casi invece alcuni tipi di elaborazione sono operati lato client con linguaggi come JavaScript.\nSintassi.\nIl componente principale della sintassi di questo linguaggio \u00e8 l\"'elemento\", inteso come struttura di base a cui \u00e8 delegata la funzione di formattare i dati o indicare al browser delle informazioni.\nOgni elemento \u00e8 racchiuso all'interno di marcature dette \"tag\", costituite da una sequenza di caratteri racchiusa tra due parentesi angolari o uncinate (&lt;&gt;), cio\u00e8 i segni minore e maggiore (Es.: codice_9; il tag di questo esempio serve per indicare un ritorno a capo).\nQuando il tag deve essere applicato a una sezione di testo o di codice, l'ambito di applicazione deve essere delimitato fra un tag di apertura ed uno di chiusura (chiusura esplicita), che coincide col tag di apertura preceduto da una barra (\"/\") dopo la parentesi angolare aperta (Es.: codice_10, in questo caso, il testo compreso tra questi due tag verr\u00e0 visualizzato in grassetto dal browser).\nAlcuni tag presentano un'applicazione puntuale, come per esempio il tag codice_11 che serve per inserire un'immagine in un determinato punto della pagina, e in quanto tali non richiedono il tag di chiusura; in questo caso si parla di \"tag a chiusura implicita\". In XHTML, invece, la chiusura implicita \u00e8 proibita e tutti i tag devono essere sempre chiusi esplicitamente tramite un tag di chiusura o, nel caso dei tag puntuali, usando il carattere '/' alla fine del tag stesso (per esempio codice_9). Per questi tag, i browser sono in grado di accettare entrambe le modalit\u00e0, per motivi di compatibilit\u00e0.\nStruttura di un documento HTML.\nUn documento HTML inizia con una dichiarazione del tipo di documento, una breve stringa che indica in quale sintassi e relativa versione esso sia scritto, per esempio HTML 4.0 Strict. Tale informazione \u00e8 necessaria al browser per identificare le regole di interpretazione e visualizzazione appropriate per lo specifico documento, ed \u00e8 per questa ragione che la dichiarazione debba precedere il documento vero e proprio.\nOgni versione del linguaggio HTML precedenti alla quinta, ovvero fino ad HTML 4.01 o XHTML 1.1, possiede una sintassi formalmente definita da una definizione del tipo di documento (DTD) che, pubblicata sul web dal W3C, indica, per ogni versione, quali elementi, attributi ed entit\u00e0 possano o debbano essere utilizzati, e in quale maniera; pertanto in questi casi la dichiarazione del tipo di documento deve (pu\u00f2, nel caso delle varianti XML) comprendere anche l'URL di tale risorsa. La quinta versione di HTML, invece, non possiede alcuna DTD, pertanto in questi casi la dichiarazione iniziale indica la mera dicitura \"HTML\". \nPer dichiarare un documento che utilizzer\u00e0 lo standard HTML5 si utilizza il tag codice_13.\nDopo la dichiarazione del tipo di documento, il documento HTML presenta una struttura ad albero annidato, composta da sezioni delimitate da tag opportuni che al loro interno contengono a loro volta sottosezioni pi\u00f9 piccole, sempre delimitate da tag.\nLa struttura pi\u00f9 esterna \u00e8 quella che delimita l'intero documento, eccetto la DTD, ed \u00e8 compresa tra i tag codice_14 e codice_15.\nAll'interno dei tag codice_14 lo standard prevede sempre la definizione di due sezioni ben distinte e disposte in sequenza ordinata:\nAl di sotto di questa suddivisione generale, lo standard non prevede particolari obblighi per quanto riguarda l'ordine e il posizionamento delle ulteriori sottosezioni all'interno dell\"'header\" o del \"body\", a parte l'indicazione del rispetto dei corretti annidamenti (le sottosezioni non si devono sovrapporre, ossia ogni sottosezione deve essere chiusa prima di iniziare la sottosezione successiva), lasciando cos\u00ec completa libert\u00e0 allo sviluppatore o al progettista per quanto riguarda la strutturazione e l'organizzazione successive.\nTag della \"head\".\nI tag utilizzati nella sezione \"head\" sono tipicamente di tipo diverso da quelli utilizzati nella sezione \"body\", essendo destinati a scopi differenti. I tag utilizzati nella sezione \"head\" normalmente non vengono visualizzati dal browser ma servono come informazioni di controllo e di servizio quali:\nTag del \"body\".\nAll'interno della sezione di \"body\", che racchiude la parte visualizzabile del documento, si utilizzano i tag specifici previsti per la formattazione dei contenuti accessibili all'utente finale, ossia per il controllo di:\nTra quelli elencati sopra, il tag codice_21 \u00e8 quello che gioca un ruolo chiave in quanto descrive un collegamento (o \"link\") a un altro documento ipertestuale consentendo, con un click del mouse o con un'operazione da tastiera, di abbandonare la pagina o il sito che si sta visualizzando e caricare quella indicata dal link, realizzando cos\u00ec la funzione di navigazione tipica dell'uso di Internet.\nHaml.\nHaml (HTML Abstraction Markup Language) \u00e8 un sistema di modelli progettato per evitare di scrivere codice \"inline\" in un documento web e rendere l'HTML pi\u00f9 pulito. Haml offre la flessibilit\u00e0 di avere alcuni contenuti dinamici in HTML. Simile ad altri linguaggi web come PHP, ASP, JSP e sistemi di modelli come eRuby, Haml incorpora anche del codice che viene eseguito durante il runtime e genera codice HTML per fornire alcuni contenuti dinamici. Per eseguire il codice Haml, i file devono avere un'estensione codice_22. Questi file sono simili ai file .erb o eRuby; aiutano anche a incorporare il codice Ruby durante lo sviluppo di un'applicazione web.\nHaml utilizza il rientro degli spazi (due spazi) per la nidificazione e l'ambito dei tag che funge da sostituto per le coppie di tag \"open-end\", rendendolo asciutto e pi\u00f9 pulito. L'esempio seguente confronta le sintassi di Haml ed eRuby (Embedded Ruby), insieme all'output HTML.\nMappe immagine.\nLato client.\nLe mappe immagine lato client sono state introdotte in HTML 3.2 e non richiedono alcuna logica speciale per essere eseguite sul server (sono completamente lato client). Inoltre non richiedono JavaScript.\nHTML puro.\nUna mappa immagine lato client in HTML \u00e8 composta da due parti:\nGli elementi codice_25 possono essere rettangoli (codice_30), poligoni (codice_31) o cerchi (codice_32). I valori di forma sono coppie di coordinate. Ogni coppia ha un valore X e Y (da sinistra / in alto di un'immagine) ed \u00e8 separata da una virgola.\nL'esempio seguente definisce un'area rettangolare (9,372,66,397). Quando un utente fa clic in un punto qualsiasi di quest'area, viene indirizzato alla home page di Wikipedia in inglese.\n&lt; img src = \"image.png\" alt = \"Mappa sito web\" usemap = \"#mapname\" /&gt; \n&lt; map name = \"mapname\" &gt; \n &lt; area shape = \"rect\" coords = \"9,372,66,397\" href = \"https://en.wikipedia.org/\" alt = \"Wikipedia\" title = \"Wikipedia\" /&gt; \n&lt;/ map &gt;\nCreazione e utilizzo.\n\u00c8 possibile creare mappe immagine lato client a mano utilizzando un editor di testo, ma per farlo \u00e8 necessario che i web designer sappiano come codificare HTML e come enumerare le coordinate delle aree che desiderano posizionare sull'immagine. Di conseguenza, la maggior parte delle mappe immagine codificate a mano sono semplici poligoni. Poich\u00e9 la creazione di mappe immagine in un editor di testo richiede molto tempo e impegno, molte applicazioni sono state progettate per consentire ai web designer di creare mappe immagine rapidamente e facilmente, proprio come creerebbero forme in un editor di grafica vettoriale. Esempi di queste applicazioni sono Dreamweaver di Adobe o KImageMapEditor (per KDE) e un plugin di mappe immagine di GIMP.\nLe mappe di immagini che non rendono evidenti le loro aree cliccabili rischiano di sottoporre l'utente a una navigazione misteriosa. Anche quando lo fanno, dove conducono potrebbe non essere ovvio. Questo pu\u00f2 essere parzialmente risolto con effetti di rollover.\nImmagini SVG.\nPoich\u00e9 il formato immagine SVG (Scalable Vector Graphics) fornisce i propri meccanismi per l'aggiunta di collegamenti ipertestuali e altre forme pi\u00f9 sofisticate di interattivit\u00e0 alle immagini, le tecniche tradizionali di mappatura delle immagini non sono generalmente necessarie quando si lavora con immagini vettoriali nel formato SVG. Esempio (una mappa immagine rettangolare):\n&lt;figure id=prova&gt;\n &lt;svg version=\"1.1\" xmlns=\"http://www.w3.org/2000/svg\" xmlns:xlink=\"http://www.w3.org/1999/xlink\" viewBox=\"0 0 1200 808\" preserveAspectRatio=\"xMinYMin meet\" &gt;\n &lt;image width=\"1200\" height=\"808\" xlink:href=\"prova.jpg\"&gt;\n &lt;/image&gt;\n &lt;a xlink:href=\"http://www.sito.it/\"&gt;\n &lt;rect x=\"535\" y=\"28\" fill=\"#fff\" opacity=\"0\" width=\"150\" height=\"750\" /&gt;\n &lt;/a&gt;\n &lt;/svg&gt;\n&lt;/figure&gt;\nCSS:\n position: relative;\n width: 100%;\n padding-bottom: 77%;\n vertical-align: middle;\n margin: 0;\n overflow: hidden;\n display: inline-block;\n position: absolute;\n top: 0; left: 0;\nAlternative.\nEsistono alternative visivamente identiche alle mappe immagine create con il tag &lt;map&gt;. Esse consistono nel creare forme e/o maschere di immagini con varie tecniche CSS, renderle cliccabili, nasconderle con opacit\u00e0 \"0\" o inserendo GIF o PNG o SVG trasparenti e infine sovrapporle ad un'immagine.\nClip-path CSS.\nEsempio (un'area cliccabile a forma di stella):\nHTML\n&lt;a href=\"http://www.sito.com\"&gt;\n &lt;img height=100px width=100px src=\"immagine.jpg\" class=\"clip\"&gt;\n&lt;/a&gt;\n&lt;a class=\"star-link clip\" href=\"http://www.sito.com\"&gt;&lt;/a&gt;\n&lt;svg&gt;\n &lt;defs&gt;\n &lt;clipPath id=\"clip\"&gt;\n &lt;polygon \n points=\"50,0 61,35 98,35\n 68,57 79,91 50,70\n 21,91 32,57 2,35 39,35\"/&gt;\n &lt;/clipPath&gt;\n &lt;/defs&gt;\n&lt;/svg&gt;\nCSS\n.clip {\n clip-path: url(#clip);\n.star-link {\n position: absolute;\n left: 125px;\n background-color: blue;\n min-height: 100px;\n height: 100px;\n width: 100px;\n min-width: 100px;\n.clip:hover {\n opacity: 0.5;\nForme CSS.\nEsempio (un'area cliccabile a forma di cuore):\nHTML\n&lt;a id=\"heart\" href=\"https://www.sito.it\"&gt;&lt;/a&gt;\nCSS\n position: relative;\n width: 100px;\n height: 90px;\n #heart:before,\n #heart:after {\n position: absolute;\n content: \"\";\n left: 50px;\n top: 0;\n width: 50px;\n height: 80px;\n background: red;\n border-radius: 50px 50px 0 0;\n transform: rotate(-45deg);\n transform-origin: 0 100%;\n #heart:after {\n left: 0;\n transform: rotate(45deg);\n transform-origin: 100% 100%;\nMask-image CSS.\nEsempio (un'area cliccabile triangolare):\nHTML\n&lt;svg width=\"0\" height=\"0\" viewBox=\"0 0 400 600\"&gt;\n &lt;defs&gt;\n &lt;mask id=\"my-svg-mask\"&gt;\n &lt;rect fill=\"#000000\" x=\"0\" y=\"0\" width=\"400\" height=\"600\"&gt;&lt;/rect&gt;\n &lt;polygon fill=\"#FFFFFF\" points=\"200.5 152 349 449 52 449\"&gt;&lt;/polygon&gt;\n &lt;/mask&gt;\n &lt;/defs&gt;\n&lt;/svg&gt;\nCSS\n.mask5 {\n -webkit-mask-image: url(#my-svg-mask);\n mask-image: url(#my-svg-mask);\nStrumenti.\nW3C Validator.\nIl World Wide Web Consortium cura un sito web chiamato W3C Validator, progettato per validare rapidamente una qualsiasi pagina HTML e segnalare eventuali errori, al fine di poter effettuare una rapida correzione verso un rispetto pi\u00f9 rigido agli standard e alle raccomandazioni ufficiali.\nIl \"W3C Validator\" \u00e8 spesso citato nelle dichiarazioni di accessibilit\u00e0 dei siti web, fra cui siti web della pubblica amministrazione.\nHTML Tidy.\nHTML Tidy \u00e8 uno strumento ideato dal ricercatore e sviluppatore Dave Raggett, per aiutare ad evitare di fare errori nella stesura di codice HTML.\nTidy infatti si occupa di correggere tutti gli errori pi\u00f9 tipici in cui si incorre durante lo sviluppo di codice web. Inoltre si occupa di rendere leggibile il codice generato da editor HTML, e di segnalare all'utente dove deve prestare pi\u00f9 attenzione. Riesce a riconoscere una vasta gamma di errori, segnalandoli come \"WARNINGS\" (avvertimenti), ai quali affianca numero di riga e colonna."}
{"id": "2227", "revid": "1936754", "url": "https://it.wikipedia.org/wiki?curid=2227", "title": "Hippy", "text": "La cultura hippy o hippie, anche nota con il termine figli dei fiori, \u00e8 un movimento di controcultura giovanile che ha avuto inizio negli Stati Uniti d'America nel corso degli anni Sessanta del XX secolo, presto diffuso in Europa e in altri paesi del mondo. Queste persone avevano ereditato i valori sottoculturali della Beat Generation, creando una controcultura con proprie comunit\u00e0 che ascoltavano rock psichedelico, abbracciavano la rivoluzione sessuale e l'uso di alcuni specifici stupefacenti, come gli psichedelici e la cannabis, al fine di esplorare e allargare lo stato di coscienza.\nGli hippie sono caratterizzati da vestiti decorati con fiori o vivacissime stoffe di colori vivi. Il loro ideale di pace e libert\u00e0 \u00e8 sintetizzabile in slogan quali \"Mettete dei fiori nei vostri cannoni\" (slogan del movimento \"Flower power\") e \"Fate l'amore, non la guerra\", che risuonavano in maniera evidente nel periodo della guerra del Vietnam. La ricerca sfrenata della totale libert\u00e0 era il significato insito nel loro stile di vita. Questo movimento tocc\u00f2 particolarmente l'opinione pubblica, tanto da impressionare le pellicole di molti registi, nonch\u00e9 la musica di molti artisti.\nNell'estate 1966 la leggendaria band del Regno Unito Cream, costituita dal chitarrista Eric Clapton, dal bassista Jack Bruce e dal batterista Ginger Baker, inizi\u00f2 una forma di protesta pacifista contro la guerra, la violenza e la discriminazione di genere, etnica e religiosa, oltre a lottare per i diritti di omosessuali e bisessuali. La rivoluzione si espanse a macchia d'olio per tutto il globo, facendo creare in quasi ogni nazione una propria versione del movimento controculturale: in Messico, gli \"jipitecas\" dettero origine a La Onda Chicana e si riunirono al Festival Rock y Ruedas de Av\u00e1ndaro; in Nuova Zelanda nomadi \"housetruckers\" praticarono stili di vita alternativi e promossero il culto dell'energia sostenibile di Nambassa; in Regno Unito, inoltre, gruppi nomadi uniti nelle \"carovane di pace\" facevano pellegrinaggi estivi ai festival di musica libera a Stonehenge.\nLa moda e i valori hippie hanno avuto un notevole impatto sulla cultura, influenzando la musica popolare, la televisione, il cinema, la letteratura e l'arte in generale. Dagli anni Sessanta molti aspetti della cultura hippie sono diventati di comune dominio. L'eredit\u00e0 hippie pu\u00f2 essere osservata nella cultura contemporanea in una miriade di forme\u00a0\u2013 dalla salute alimentare, ai festival di musica, ai costumi sessuali contemporanei\u00a0\u2013 e ha influenzato anche la rivoluzione del cyberspazio.\nMolti giovani sono stati trascinati dalla rivoluzione, alla quale hanno preso parte anche molti artisti. Nel Regno Unito, oltre ai Cream, vi presero parte i Beatles, Mick Jagger e Keith Richards, la Ono Plastic Band, John Mayall, Keith Relf, Chris Dreja, Pete Townshend, Roger Daltrey, John Entwistle, Jimi Hendrix, Bob Marley (giamaicano ma residente nel Regno Unito) e Mitch Mitchell. In Canada Stephen Stills e Neil Young. In Messico Carlos Santana. Negli Stati Uniti d'America Delaney e Bonnie Bramlett, Janis Joplin, Grace Slick, Joan Baez e Bob Dylan, Crosby e Nash, Johnny Winter e Woody Guthrie, oltre ai brasiliani Lulu Santos e Renata Sorrah, che diffusero poi il movimento nel loro paese d'origine.\nCaratteristiche.\nUn hippy \u00e8 un membro del gruppo di cultura alternativa che si manifest\u00f2 nei primi anni sessanta. Dal 1965 divenne un ben individuato gruppo sociale e il movimento si diffuse in altri paesi, prima di declinare nella seconda met\u00e0 degli anni settanta. Gli hippy, insieme alla New Left (Nuova Sinistra) e all'American Civil Rights Movement (Movimento statunitense per i diritti civili), sono considerati i tre gruppi di dissenso della cultura alternativa degli anni sessanta.\nOriginariamente il movimento hippy era composto per la maggior parte da adolescenti e giovani adulti bianchi, di et\u00e0 compresa tra i 15 e i 25 anni, che avevano ereditato una tradizione di dissenso dai primi boh\u00e9mien e dai beatniks. Gli Hippy respingevano con forza le istituzioni, criticavano i valori della classe media, erano contrari alle armi nucleari e alla Guerra del Vietnam, abbracciavano aspetti della filosofia orientale, promuovevano la libert\u00e0 sessuale, erano spesso vegetariani ed ambientalisti, promuovevano l'uso di droghe psichedeliche per espandere la propria coscienza, e creavano comunit\u00e0 intenzionali e comuni. Essi utilizzavano arti alternative, il teatro di strada, la musica popolare, e le sonorit\u00e0 psichedeliche come parte del loro stile di vita e come modo di esprimere i propri sentimenti, le loro proteste e la loro visione del mondo e della vita. Gli Hippy si opponevano all'ortodossia politica e sociale, scegliendo una mite e non dottrinaria ideologia che favoriva la pace, l'amore, la fratellanza e la libert\u00e0 personale, forse incarnata al meglio dai Beatles nella famosissima canzone \"All You Need Is Love\". Essi percepivano la cultura dominante come corrotta, un'entit\u00e0 monolitica che esercitava un indebito potere sulle loro vite, e chiamavano questa cultura \"L'Istituzione\", \"Grande Fratello\", o \"L'Uomo\". Rilevando che essi erano \"in cerca di significato e di valore \", studiosi come Timothy Miller descrivono gli hippy come un nuovo movimento religioso.\nDopo il 1965, l'etica hippy ha influenzato i Beatles e gli altri gruppi musicali nel Regno Unito e in Europa, e questi a loro volta influenzarono i loro omologhi statunitensi. La cultura hippy si \u00e8 diffusa in tutto il mondo attraverso una fusione di musica rock, soprattutto nella variante psichedelica, folk e blues; essa trova espressione anche nella letteratura, nelle arti drammatiche, nella moda, e nelle arti visive, compresi i film, i manifesti pubblicitari che annunciano i concerti rock, e le copertine degli album. Alla fine, il movimento hippy si espanse ben al di l\u00e0 degli Stati Uniti, del Regno Unito e dell'Europa, manifestandosi anche in Australia, Canada, Nuova Zelanda, Giappone, Messico, Brasile e in molti altri Paesi.\nEtimologia.\nLo scrittore Jesse Sheidlower, il principale editore statunitense della Oxford English Dictionary, afferma che i termini \"hipster\" e \"hippy\" derivano dalla radice \"hip\", le cui origini sono sconosciute. Il termine \"hipster\" fu coniato da Harry Gibson nel 1940 e fu spesso utilizzato nel 1940 e 1950 per descrivere i jazzisti. Uno dei primi usi registrati della parola \"hippy\" \u00e8 rintracciabile in una trasmissione radiofonica del 13 novembre 1945, in cui Stan Kenton chiam\u00f2 Harry Gibson, \"Hippie\". Tuttavia, pare che quando Kenton us\u00f2 il termine volesse fare un gioco di parole con il soprannome di Gibson \"Harry l'Hipster\". Tornando indietro alla Harlem della fine degli anni quaranta, Malcolm X ricordava nella sua autobiografia del 1964 come il termine \"hippy\" venisse a quell'epoca utilizzato dagli afrostatunitensi come un termine per descrivere un determinato tipo di uomo bianco, che \"agiva pi\u00f9 da nero degli stessi neri.\"\nSebbene il termine \"hippie\" sia comparso sporadicamente nei primi anni sessanta, il primo uso della parola nel senso qui pi\u00f9 proprio apparve per la prima volta in stampa il 5 settembre 1965, nell'articolo: \"A New Haven for Beatniks\" (Una Nuova Generazione di Beatniks) del giornalista di San Francisco Michael Fallon. In questo articolo, Fallon scrisse a proposito del Caff\u00e8 Blue Unicorn, utilizzando il termine \"hippy\" proprio per indicare una nuova generazione di beatniks che si era trasferita da North Beach nel distretto di Haight-Ashbury.\nNel 2002, il giornalista fotografo John Bassett McCleary ha pubblicato un dizionario di slang integrale, di 650 pagine e 6.000 vocaboli, dedicato al linguaggio degli hippy, intitolato \"The Hippie Dictionary: A Cultural Encyclopedia of the 1960s and 1970s\". Il libro \u00e8 stato poi rivisto ed esteso a 700 pagine nel 2004. McCleary ritiene che la controcultura hippie abbia aggiunto un significativo numero di parole alla lingua inglese, prendendole in prestito dal lessico della Beat Generation, accorciandole e rendendone l'uso popolare.\nStoria.\nGli hippy sono stati influenzati dal pensiero di Ges\u00f9 Cristo, Hillel il Vecchio, Buddha, Francesco d'Assisi, Henry David Thoreau, Hermann Hesse e Gandhi e dalla sinistra radicale americana. Un altro antecedente storico-culturale \u00e8 costituito dal \"maledettismo\" di alcuni poeti del Romanticismo (Byron) e soprattutto del Decadentismo (Charles Baudelaire, Paul Verlaine, Arthur Rimbaud, St\u00e9phane Mallarm\u00e9), i quali furono dissacratori dei valori della tradizione e della societ\u00e0 borghese ed improntarono la propria vita a princ\u00ecpi di sregolatezza. Dal 1896 al 1908 si diffuse poi la controcultura giovanile dei \"Wandervogel\" che divenne popolare in Germania, attirando migliaia di giovani tedeschi i quali respingevano l'urbanizzazione e che sognavano un ritorno alla natura; gli stessi ideali erano stati promossi in Germania anche da un punto di vista salutistico dal movimento della Lebensreform. Queste convinzioni vennero introdotte negli Stati Uniti d'America dai tedeschi che erano andati a stabilirsi in vari suoi luoghi. I giovani statunitensi adottarono le credenze e le pratiche dei nuovi immigrati. Il compositore Eden Ahbez scrisse una canzone intitolata \"Natura Boy\", ispirata da Robert Bootzin (Gypsy Boots), che contribu\u00ec a diffondere negli Stati Uniti lo yoga, gli alimenti biologici e salutari. La Beat Generation di fine anni cinquanta influenz\u00f2 lo sviluppo della controcultura degli anni sessanta, mentre il termine \"beatnik\" dava spazio a quello \"hippy\". Personaggi del Beat come Allen Ginsberg diventarono un punto fermo degli hippy e dei movimenti contro la guerra. Le preferenze stilistiche dei beatniks, colori sobri, lenti scure e barbette a punta, furono sostituite da vestiti coloratissimi e con fantasie psichedeliche, dai capelli lunghi, da petti nudi, bandane e pantaloni blu a zampa di elefante.\nGli inizi (1960-1965).\nNei primi anni sessanta lo scrittore Ken Kesey e il suo gruppo dei Merry Pranksters vivevano comunitariamente in California. Tra i loro membri c'erano, oltre all'eroe della Beat Generation Neal Cassady, Ken Babbs, Mountain Girl, Wavy Gravy, Paul Krassner, Stewart Brand, Del Close, Paul Foster, George Walker, Sandy Lehmann-Haupt, e altri. Le loro prime avventure sono state documentate nel libro di Tom Wolfe \u2013 The Electric Kool Aid Acid Test. Con Cassady alla guida di uno scuolabus di nome Furthur, i Merry Pranksters girarono per gli Stati Uniti per festeggiare la pubblicazione del romanzo di Kesey \"Sometimes a Great Notion\" e visitare l'Esposizione Universale di New York del 1964. I Pranksters consumavano notoriamente marijuana, anfetamine e soprattutto LSD, e nel corso del loro viaggio introdussero molte persone a quest'ultima sostanza. Essi filmarono e registrarono il loro viaggio in scuolabus, creando un'esperienza multimediale immersiva, che sarebbe poi stata presentata al pubblico in forma di festival e concerti. Nel libro \"Rivoluzione psichedelica\" Mario Iannaccone sostiene che Ken Kesey stesse coscientemente utilizzando, su pi\u00f9 livelli, il modello del Viaggio, tanto importante nella cultura statunitense, rendendo evidente la sua metafora interiore: il Bus dei Pranksters era infatti guidato dal protagonista di \"Sulla strada\" (\"On the Road\") di Jack Kerouac. Il viaggio o Trip, dei Pranksters, era contemporaneamente esteriore ed interiore e il suo mezzo era l'LSD. Il film doveva testimoniare questo spostamento di corpi e di coscienze e diventare, per gli spettatori, uno strumento di meditazione.\nDurante questo periodo, Cambridge (Massachusetts), il Greenwich Village a New York e Berkeley in California erano i centri del circuito americano della musica folk. Due coffe houses di Berkeley, la Cabale Creamery e la Jabberwock, ospitavano concerti di artisti di musica folk in uno scenario beat. Nell'aprile del 1963 Chandler A. Laughlin III, cofondatore della Cabale Creamery, istitu\u00ec una specie di rito tribale religioso, con circa cinquanta persone che partecipavano a una tradizionale cerimonia a base di peyote in un contesto rurale, che durava tutta una notte. Questa cerimonia combinava l'esperienza psichedelica con i tradizionali valori spirituali dei nativi nord americani; queste persone si posero come obbiettivo di lavorare su un unico genere di espressione musicale al Red Dog Saloon, nell'isolata vecchia citt\u00e0 mineraria di Virginia City (Nevada).\nNell'estate del 1965, Laughlin reclut\u00f2 gran parte del talento originaria che port\u00f2 ad un amalgama unico tra musica folk tradizionale e la nascente scena di rock psichedelico. Insieme al suo gruppo cre\u00f2 ci\u00f2 che divenne famoso come \"The Red Dog Experience\", con la presentazione di gruppi musicali sconosciuti\u00a0\u2013 Big Brother and the Holding Company, Jefferson Airplane, Quicksilver Messenger Service, Grateful Dead, e altri\u00a0\u2013 che suonarono nell'intimo e completamente nuovo ambiente del Red Dog Saloon. Non vi era una netta separazione tra musicisti e pubblico in queste performance, durante le quali la musica, la sperimentazione psichedelica, un senso unico dello stile personale e i primi rozzi esperimenti di spettacoli luminosi messi su da Bill Ham si combinavano per creare un nuovo senso di comunit\u00e0. Laughlin e George Hunter dei Charlatans erano veri proto-hippie, con i loro lunghi capelli, gli stivali e gli stravaganti vestiti che si ispiravano chiaramente a quelli dei primi americani e dei nativi. Il fabbricante di LSD Owsley Stanley viveva a Berkeley nel 1965 e forn\u00ec gran parte della sostanza che divenne parte seminale della Red Dog Experience, della prima evoluzione del rock psichedelico e della nascente cultura hippie. Al Red Dog Saloon, i Charlatans furono la prima rock band psichedelica che suon\u00f2 dal vivo (sebbene inintenzionalmente) sotto l'effetto dell'LSD.\nUna volta tornati a San Francisco, partecipanti alle performance del Red Dog come Luria Castell, Eller Harman e Alton Kelley crearono un collettivo chiamato \"The Family Dog\". Modellandolo sulle esperienze del Red Dog, il nuovo gruppo organizz\u00f2 il 16 ottobre 1965 \"A Tribute to Dr. Strange\" alla Longshoreman's Hall. Con un pubblico di circa 500 persone, esponenti degli hippie originali della zona, questo fu il primo evento di rock psichedelico, ballo in costume e show luminoso di San Francisco, con la partecipazione di Jefferson Airplanes, The Great Society e The Marbles. Altri due eventi ebbero luogo prima della fine di quell'anno, uno alla California Hall e l'altro al Matrix. Dopo i primi tre eventi organizzati dai Family Dog, alla Longshoreman's Hall ebbe luogo un'occasione psichedelica molto pi\u00f9 grande. Intitolata \"The Trips Festival\", ebbe luogo dal 21 al 23 gennaio del 1966 e fu organizzato da Stewart Brand, Ken Kesey, Owsley Stanley e altri. Diecimila persone parteciparono a questo evento a posti esauriti, con mille altre che ogni sera non riuscivano ad entrare. Sabato 22 gennaio, salirono sul palco i Grateful Dead, Big Brother and the Holding Company, e seimila persone giunsero a bere punch corretti con l'LSD e ad essere testimoni di uno dei primi integrali show luminosi dell'era.\nNel febbraio del 1966, la Family Dog divenne, sotto l'organizzazione di Chet Helms, Family Dog Productions, e promosse happening alla Avalon Ballroom e al Fillmore Auditorium, inizialmente in cooperazione con Bill Graham. Questi locali permettevano ai partecipanti di prendere parte interamente all'esperienza musicale psichedelica. Bill Ham, che era stato tra i pionieri degli spettacoli di luce del Red Dog, perfezion\u00f2 la sua arte di proiezione di luce liquida, con la combinazione di luci e proiezione di film, ed il suo nome divenne sinonimo delle serate di ballo di San Francisco. L'attenzione allo stile ed ai costumi, gi\u00e0 presente al Red Dog Saloon, si svilupp\u00f2 ulteriormente quando gli hippies acquistarono il magazzino di costumi del teatro Fox di San Francisco, che aveva chiuso i battenti, e si rivel\u00f2 nella libert\u00e0 con cui ci si acconciava per partecipare agli eventi musicali nelle sale preferite. Scrisse il giornalista musicale del \"San Francisco Chronicle\" Ralph J. Gleason: \u00abBallavano tutta la notte, in maniera orgiastica, spontanea, completamente libera\u00bb.\nFulcro della scena hippy statunitense diviene San Francisco, in particolare il quartiere di Haight Ashbury, caratterizzato da edifici vittoriani ampi ed economici. Alcuni dei primi hippy di San Francisco erano ex studenti del San Francisco State College incuriositi dalla nascente scena musicale psichedelica, che si unirono alle band amate per intraprendere una vita comunitaria. I giovani statunitensi in tutto il paese (anche adolescenti scappati di casa) cominciarono a muoversi verso San Francisco, ed entro il giugno 1966, circa 15.000 hippy si erano gi\u00e0 stabiliti. Anche i Charlatans, gli Jefferson Airplanes, i Big Brother and the Holding Company, i Grateful Dead in questo periodo si stabilirono tutti nella zona di Haight-Ashbury. Le attivit\u00e0 ruotavano attorno ai Diggers, un gruppo teatrale che combinava teatro spontaneo di strada, azioni anarcoidi e improvvisazioni artistiche per raggiungere l'obiettivo di creare una \"citt\u00e0 libera\". Verso la fine del 1966 i Diggers aprirono locali in cui, oltre a organizzare concerti musicali gratuiti e lavori di arte politica, regalavano le loro cose, cibo, droga, e denaro.\nIl 6 ottobre 1966, lo stato della California dichiar\u00f2 l'LSD sostanza controllata, ci\u00f2 che ha di fatto rese la droga illegale. In risposta alla criminalizzazione della sostanza, gli hippie di San Francisco organizzarono un raduno hippy sulla striscia del Golden Gate Park, chiamato Love Pageant Rally, che attir\u00f2 circa 700-800 persone. Come spiegato da Allan Cohen, cofondatore del \"San Francisco Oracle\", lo scopo della manifestazione era duplice\u00a0\u2013 attirare l'attenzione sul fatto che l'LSD era stato appena resa illegale, e dimostrare che le persone che utilizzavano LSD non erano criminali, n\u00e9 malati mentali. Suonarono i Grateful Dead, ed alcuni sostengono che nell'occasione si consum\u00f2 LSD. Secondo Cohen, quelli che assunsero LSD \u00abnon erano colpevoli di uso di sostanze illegali [...] Noi stavamo celebrando la conoscenza trascendentale, la bellezza dell'universo, la bellezza dell'essere\u00bb.\nLa Summer of Love.\nIl 15 gennaio 1967 l'enorme raduno all'aperto di San Francisco rese popolare la cultura hippy in tutti gli Stati Uniti d'America, richiamando 20.000 persone al Golden Gate Park. Il 26 marzo, Lou Reed, Edie Sedgwick e 10.000 hippie si raccolsero a Manhattan per il \"Central Park Be-In on Easter Sunday\".\nIl Monterey Pop Festival dal 16 giugno al 18 giugno diffuse la musica rock della controcultura ad un vasto pubblico e segn\u00f2 l'inizio della \"Estate d'amore\". La versione di Scott McKenzie della canzone di John Phillips dei Mamas &amp; the Papas \"San Francisco\", divenne un enorme successo negli Stati Uniti d'America e in Europa. Il testo convinse migliaia di giovani di tutto il mondo a recarsi a San Francisco, a volte portando fiori tra i capelli e distribuendoli ai passanti, guadagnandosi il nome di \"figli dei fiori\". Gruppi come i Grateful Dead, la Big Brother and the Holding Company con Janis Joplin e i Jefferson Airplane continuarono a vivere a Haight, ma entro la fine dell'estate, la incessante copertura mediatica port\u00f2 i Diggers a dichiarare la \"morte\" degli hippy con una cerimonia-spettacolo. Secondo il poeta epigono Stormi Chambless, gli hippie seppellirono l'effigie di un hippie nel Golden Gate Park a dimostrazione della fine del suo regno.\nPer quanto riguarda questo periodo della storia, il 7 luglio 1967 la rivista \"TIME\" si present\u00f2 con una copertina intitolata \"Gli Hippy: La filosofia di una subcultura\". L'articolo descriveva le linee guida del codice hippy: \u00abFai le tue cose, ovunque devi farle e ogni volta che vuoi. Ritirati. Lascia la societ\u00e0 esattamente come l'hai conosciuta. Lascia tutto. Fai sballare qualsiasi persona normale con cui vieni in contatto. Fagli scoprire, se non la droga, almeno la bellezza, l'amore, l'onest\u00e0, il divertimento\u00bb. Si stima che circa 100.000 persone si siano recate a San Francisco nell'estate del 1967. I mezzi di informazione li seguirono, rivolgendo i riflettori sul distretto di Haight-Ashbury e rendendo popolare i costumi hippie. Con questa maggiore attenzione, gli hippy trovarono sostegno per i loro ideali di amore e di pace, ma furono anche criticati per le loro lotta contro il lavoro e pro-droga, e per la loro etica permissiva. Timori riguardo alla cultura hippy, in particolare per quanto riguarda l'abuso di droga e l'assenza di moralit\u00e0, alimentarono le ansie morali della fine del decennio.\nLa Rivoluzione (1968-1969).\nNell'aprile 1969, la costruzione del People's Park di Berkeley, in California, ha ricevuto un'attenzione internazionale. L'Universit\u00e0 della California, Berkeley aveva progettato di demolire tutti gli edifici su una superficie di 2,8 acri vicino al campus, volendo utilizzare il terreno per costruire campi da gioco e un parcheggio. Dopo un lungo ritardo, durante il quale il sito era diventato fatiscente, migliaia di comuni cittadini di Berkeley, tra cui commercianti, studenti e hippy, presero la questione nelle proprie mani, piantando alberi, arbusti, erba e fiori per trasformare il sito in un parco naturale. Un importante confronto si ebbe il 15 maggio 1969, e il governatore Ronald Reagan ordin\u00f2 due settimane di occupazione della citt\u00e0 di Berkeley da parte della Guardia nazionale californiana. Il \"Flower Power\" prese vita proprio nel corso di questa situazione, quando gli hippy iniziarono ad impegnarsi in atti di disobbedienza civile, piantando fiori negli spazi vuoti di tutta Berkeley sotto lo slogan \"Let A Thousand Parks Bloom\" (Fai fiorire un migliaio di parchi).\nNell'agosto 1969, a Bethel (New York), ebbe luogo il Woodstock Music and Art Festival (Festival di Woodstock), che per molti rimane il miglior esempio di controcultura hippy. Oltre 500.000 persone vi si recarono per ascoltare i musicisti e le band pi\u00f9 notevoli del tempo, tra cui Richie Havens, Joan Baez, Janis Joplin, The Grateful Dead, Creedence Clearwater Revival, Crosby, Stills, Nash and Young, Carlos Santana, The Who, Jefferson Airplane, e Jimi Hendrix. Le condizione di sicurezza e la logistica furono garantite dalla HWavy Gravy's Hog Farm, e gli ideali hippy di amore e di fratellanza umana sembrarono aver acquisito espressione concreta.\nNel dicembre 1969, un evento simile ebbe luogo presso l'Altamont Raceway Park, in California, circa 45\u00a0km a est di San Francisco. Inizialmente annunciata come la \"Woodstock West\", il suo nome ufficiale fu Altamont Free Concert. Circa 300.000 persone vi convennero per ascoltare i Rolling Stones, Crosby, Stills, Nash and Young, Jefferson Airplane e altri gruppi. Furono gli Hell's Angels ad occuparsi della sicurezza, ma il livello fu molto meno di successo rispetto a quello raggiunto nell'evento di Woodstock: il diciottenne Meredith Hunter fu pugnalato a morte durante il concerto dei Rolling Stones.\nScosse di assestamento (gli anni settanta e ottanta).\nDal 1972, lo spirito che aveva generato la cultura hippy sembrava essere al tramonto. Gli eventi di Altamont avevano sconvolto molti statunitensi, compresi quelli che si erano fortemente identificati con la cultura hippy. Un'altra scossa si produsse quando Sharon Tate e Leno e Rosemary LaBianca vennero uccisi nell'agosto del 1969 da Charles Manson e dalla sua \"famiglia\" di seguaci. Tuttavia, l'atmosfera politica oppressiva che contraddistinse il bombardamento della Cambogia e l'uso delle armi da parte della Guarda Nazionale alla Jackson State University e alla Kent State University ancora spingevano i giovani a raccogliersi. Gli spari all'universit\u00e0 ispirarono nel maggio del 1970 la canzone \"What About Me?\" dei Quicksilver Messenger Service, in cui essi cantavano \"You keep adding to my numbers as you shoot my people down\" (\"Ci fate crescere di numero se continuate a spararci\").\nMolti dei costumi hippie nei primi anni settanta erano diventati molto diffusi. Gli affollati concerti rock, iniziati con il Monterey Pop Festival del 1967 e con l'Isle of Wight Festival del 1968, erano diventati la norma. Alla met\u00e0 degli anni settanta, con la fine della leva obbligatoria e della guerra del Vietnam, e con la ripresa di sentimenti e valori patriottici associati all'approssimarsi del Bicentenario degli Stati Uniti d'America, i principali media persero interesse alla cultura hippie. L'acid rock dette strada all'heavy metal, alla disco e al punk rock.\nNel corso degli anni ottanta l'affermarsi nella societ\u00e0 occidentale del modello degli yuppie, giovani professionisti all'affannosa ricerca dell'affermazione economica individuale che adottano uno stile di vita consumista e volto all'ostentazione del successo si pone agli antipodi degli ideali della cultura hippy. I valori del comunitarismo e la sperimentazione di stili di vita che rifiutano i paradigmi della societ\u00e0 capitalista restano confinati in piccole enclave, come ad esempio il quartiere di Christiania sorto nel centro di Copenaghen nel 1971 o alcuni villaggi nello stato indiano di Goa.\nDagli anni novanta ad oggi.\nA partire dagli anni novanta si assiste a una rinascita della cultura hippy e neo-hippy che comunica attraverso le tecnologie digitali e si lega alle scene musicali dei rave parties, della psy-trance e della neopsichedelia.\nStile di vita e abbigliamento.\nGli Hippy propugnavano una vita comunitaria, libera, semplice, un ritorno alla natura (es. praticano il nudismo e riscoprono l\u2019allattamento al seno). Molti sono artisti e musicisti, ma si praticavano anche attivit\u00e0 artigianali e di coltivazione per l\u2019autoconsumo. Erano attratti da forme di pensiero non convenzionali come ecologismo, esoterismo, religioni orientali (a San Francisco aveva aperto un tempio Hare Krishna), scienze alternative, stati alterati di coscienza, culture etniche ecc.\nGli Hippie cercarono di liberarsi dalle restrizioni della societ\u00e0, scegliendo la propria strada e trovando un nuovo senso della vita. Un'espressione dell'indipendenza dalle norme sociali raggiunta dagli hippy \u00e8 stato il loro insolito e fantasioso modo di vestire. Lo stile dell'abbigliamento faceva s\u00ec che gli hippy fossero immediatamente riconoscibili gli uni agli altri, e simboleggiava il loro rispetto dei diritti individuali e la volont\u00e0 di mettere in discussione l'autorit\u00e0.\nCos\u00ec come il movimento beat che lo precedette e quello punk che venne subito dopo, i simboli e l'iconografia hippy mostravano un basso status sociale, coerentemente con ideali di povert\u00e0 e semplicit\u00e0, con un vestiario che rifletteva uno stile di vita disordinato e spesso vagabondo. Come nel caso di altri movimenti di adolescenti bianchi di classe media, il comportamento deviante degli hippie comportava una sfida alle principali differenze di genere del loro tempo: sia i maschi che le donne hippie portavano i jeans e i capelli lunghi, ed entrambi portavano sandali o andavano scalzi. I maschi spesso portavano la barba, mentre le donne limitavano al minimo o non utilizzavano il trucco, e molte non portavano il reggiseno. Gli hippie spesso sceglievano vestiti con colori brillanti e di taglio insolito, come pantaloni a zampa d'elefante, gil\u00e8, indumenti tie-dyed (t-shirt con disegni e colori psichedelici, spesso in cotone), dashiki (specie di mezzi mantelli provenienti dall'Africa), o camicette; molto popolari erano anche indumenti di taglio non occidentale e con motivi ispirati ai modelli dei nativi nord americani, degli africani e dei sud americani. Gran parte di questi indumenti era autoprodotta per contrastare la cultura delle aziende, e gli hippie spesso acquistavano i propri abiti nei mercatini delle pulci o dell'usato. Gli accessori preferiti, sia per gli uomini che per le donne, consisteva in oggetti della cultura indiana, copricapi, bandane e lunghe collane a grani. Le case, i veicoli e gli altri oggetti appartenenti agli hippie erano spesso decorati con motivi psichedelici.\nIl viaggio, sia all'interno della nazione che all'estero, \u00e8 stato uno degli elementi caratteristici della cultura hippy. La cultura hippie era comunitaria e viaggiare divent\u00f2 un modo di estendere il concetto di amicizia. Scuolabus simili al Ken Kesey's Furthur, o all'iconico VW, divennero popolari perch\u00e9 gruppi di amici ci potevano viaggiare economicamente. Il VW bus divenne noto come un simbolo della controcultura hippy, e molti di questi autobus furono ridipinti con grafica psichedelica e/o personalizzati, un atteggiamento che anticip\u00f2 la attuale arte di decorazione di automobili. Un simbolo di pace sostituiva spesso il marchio Volkswagen. Molti hippy preferivano l'autostop, inteso come principale modalit\u00e0 di trasporto, perch\u00e9 economico, ecologico, e modo sicuro per incontrare nuove persone.\nPosizione politica.\nGli Hippy furono spesso pacifisti e presero parte a cortei politici non-violenti, come le marce per i diritti civili, le marce su Washington D. C., le dimostrazioni contro la guerra del Vietnam, compreso il dar fuoco alle cartoline di chiamata alla leva e le proteste alla Convenzione Nazionale Democratica del 1968. Il grado di coinvolgimento politico varia ampiamente tra gli hippy, partendo da quelli attivi soltanto nelle marce della pace per arrivare alle manifestazione di teatro di strada anti-autoritario e alle dimostrazioni degli Yippie, il sottogruppo hippy politicamente pi\u00f9 attivo. Nel corso di una discussione tra Bobby Seale e Jerry Rubin sulle differenze fra hippy e Yippie, Rubin sostenne che gli Yippie erano l'ala politica del movimento hippy, dal momento che \u00abnon tutti gli hippy avevano gi\u00e0 sviluppato una posizione politica\u00bb. A proposito, poi, delle iniziative politiche del movimento hippy, Rubin aggiunse che \u00abessi preferiscono principalmente sballarsi, ma molti di loro vogliono anche la pace e che finisca tutto questo schifo\u00bb.\nOltre a dimostrazioni politiche non violente, l'opposizione hippy alla guerra del Vietnam incluse anche l'organizzazione di gruppi di azione politica contro la guerra, il rifiuto del servizio di leva e lo svolgimento di lezioni universitarie nei campus sulla storia del Vietnam e sul contesto politico internazionale in cui si inseriva quel conflitto.\nLa gi\u00e0 citata versione di Scott McKenzie della canzone di John Phillips \"San Francisco\", che aveva ispirato la Summer of Love, divent\u00f2 anche la canzone di bentornato per tutti i veterani del Vietnam che tornavano a San Francisco dal 1967 in poi. Lo stesso McKenzie ha dedicato ogni esecuzione statunitense di quella canzone ai veterani del Vietnam, e la cant\u00f2 anche in occasione del ventesimo anniversario (2002) della cerimonia di inaugurazione del Vietnam Veterans Memorial. La canzone divent\u00f2 una canzone di libert\u00e0 in tutto il mondo, specialmente nelle nazioni dell'Europa orientale sotto regimi post bolscevichi-stalinisti imposti dall'URSS.\nGli hippy si espressero spesso politicamente attraverso la fuoriuscita dalla societ\u00e0, allo scopo di perseguire i cambiamenti cercati. Tra i movimenti politici supportati dagli hippy ci sono il movimento di ritorno alla terra degli anni sessanta, lo sviluppo dell'impresa cooperativa, l'attenzione all'energia alternativa, il movimento per una stampa libera e l'agricoltura biologica.\nDroghe.\nSeguendo l'esempio della Beat Generation, anche gli hippy usarono canapa indiana o marijuana. Essi allargarono la loro Farmacopea Spirituale fino a includere psichedelici come l'LSD, la psilocibina e la mescalina, e anche allucinogeni meno noti. Sulla Costa Est degli Stati Uniti d'America, i professori di Universit\u00e0 di Harvard Timothy Leary, Ralph Metzner e Richard Alpert difesero l'uso delle sostanze psicotrope nella psicoterapia, nell'autoanalisi e per usi religiosi e spirituali. \nA proposito dell'LSD, Leary disse: \u00abEspandi la tua coscienza e trova in essa estasi e rivelazione\u00bb.\nSulla Costa Ovest degli Stati Uniti d'America, Ken Kesey fu una figura importante nella promozione dell'uso ricreativo delle sostanze psicotrope, specialmente dell'LSD. Tenendo quelli che lui chiamava \"Acid Tests\", e girando il paese con la sua band dei Merry Pranksters, Kesey divent\u00f2 il catalizzatore dell'attenzione dei media e cattur\u00f2 molti giovani al movimento. I Greatful Dead (chiamati in origine \"The Warlocks\") suonarono alcuni dei loro primi pezzi agli Acid Tests, spesso sotto l'effetto dell'LSD, proprio come il pubblico. Kesey e i Pranksters sentivano di \"accendere il mondo\".\nNel mondo hippy si usarono anche sostanze pi\u00f9 pesanti, come oppio e anfetamina; tuttavia queste droghe venivano disprezzate, perfino tra chi ne faceva uso, perch\u00e9 riconosciute dannose e procuranti dipendenza. L'eroina, per esempio, fu vietata allo Stonehenge Free Festival del 1967.\nViaggi.\nGli hippy tendevano a viaggiare leggeri e sempre pronti a partire per dovunque succedesse qualcosa in qualsiasi momento; che si trattasse di raduni sul Mount Tamalpais vicino a San Francisco, una dimostrazione contro la guerra in Vietnam a Berkeley, uno degli incontri musicali di Kesey, o se la \"vibrazione\" non era giusta e c'era bisogno di un cambio di ambiente, gli hippy erano pronti a muoversi in un attimo. La pianificazione era avversata, in quanto un hippy era sempre felice di mettere pochi indumenti in uno zaino, tirar fuori il pollice e andare in autostop ovunque. Difficilmente si chiedevano se avessero abbastanza soldi, o una prenotazione alberghiera o uno qualsiasi dei normali equipaggiamenti di chi si mette in viaggio. Le abitazioni hippy accoglievano ospiti notturni capitati improvvisamente, e le caratteristiche di reciprocit\u00e0 del movimento permettevano libert\u00e0 di spostamento. Le persone generalmente collaboravano per andare incontro ai bisogni reciproci in un modo che divenne meno frequente dopo i primi anni settanta. Questo modello di vita, che ha in parte le sue radici nella controcultura hobo e nello spirito \"On the Road\" di Jack Kerouac, \u00e8 ancora comune nei gruppi della Rainbow Family, dei viaggiatori new Age e degli housetrucker neozelandesi. Un derivato di questo stile libero di viaggio furono i furgoni e i pullman, case mobili costruite artigianalmente sugli chassis originali, in modo da favorire una vita nomade. Alcuni di queste case mobili gitane erano piuttosto ben attrezzate, con letti, bagni, docce e fornelli.\nSulla costa occidentale si svilupp\u00f2 un peculiare stile di vita attorno alle Renaissance Faire, organizzate per la prima volta nel 1963 da Phyllis e Ron Patterson. Nei mesi estivi ed autunnali, intere famiglie viaggiavano insieme nei loro particolari veicoli, parcheggiavano nei luoghi dell'avvenimento nella California del sud o del nord, preparavano i manufatti durante la settimana e poi indossavano i vestiti elisabettiani nelle rappresentazioni di fine settimana, per poi partecipare ai mercatini in cui rivendevano gli stessi manufatti al pubblico.\nIl gran numero di giovani del tempo garantiva favorevolissime opportunit\u00e0 di viaggio verso speciali appuntamenti. L'apice fu raggiunto al Festival di Woodstock, vicino a Betel (New York), che si svolse dal 15 al 19 agosto 1969 e attir\u00f2 pi\u00f9 di 500.000 persone.\nLa pi\u00f9 memorabile esperienza di viaggio hippy, intrapresa da centinaia di migliaia di giovani, specie negli anni 1969-71, fu il viaggio via terra verso l'India, il cosiddetto \"Hippie trail\". Portandosi dietro poco o niente nel bagaglio e con pochissimi soldi in tasca, quasi tutti loro seguivano la stessa strada, attraversando l'Europa in autostop fino ad Atene o a Istanbul, proseguendo poi con il treno attraverso la Turchia centrale per Erzurum, continuando in autobus in Iran, attraverso Tabriz e Teheran fino a Mashad, poi superando il confine afgano ad Herat, proseguendo nel sud dell'Afghanistan attraverso Kandahar per giungere a Kabul, varcando il Passo Khyber per giungere in Pakistan, ed infine toccando Rawalpindi e Lahore fino al confine indiano. Una volta in India, gli hippy si recavano in varie destinazioni, ma si raccoglievano poi in grandi numeri sulle spiagge di Goa, oppure attraversavano il confine con il Nepal e trascorrevano mesi a Katmandu. La lunghezza del soggiorno in questi posti variava di norma dalle poche settimane a sei mesi. Per soggiornare pi\u00f9 a lungo, in India era necessario un visto.\nTracce del passaggio degli hippies sono riscontrabili in molte altre destinazioni oggi turistiche ma un tempo decisamente meno conosciute. Tra i vari luoghi per esempio abbiamo Hikkaduwa in Sri Lanka (ex Ceylon), o Koh Panghan in Thailandia.\nIl romanzo autobiografico dello hippy scrittore francese Charles Duchaussois \"Flash ou le Grand Voyage\", Parigin Flayard, 1974 (ed. italiana \"Flash. Katmandu il grande viaggio\", Torino, SEI, 2001) \u00e8 il resoconto in prima persona del viaggio da Marsiglia a Katmandu per raggiungere i paradisi della droga.\nInfluenza degli hippy nella cultura di massa.\nL'eredit\u00e0 che gli hippy hanno lasciato alla societ\u00e0 \u00e8 molto forte ancora oggi. Dimostrazioni politiche e pubbliche ora sono considerate libere espressioni legittime. Coppie non sposate si sentono libere di viaggiare e vivere insieme senza la disapprovazione dalla societ\u00e0. Le tematiche che riguardano le questioni sessuali sono divenute la norma, e i diritti degli omosessuali, degli intersessuali e dei transessuali si sono evoluti. La diversit\u00e0 religiosa e culturale ha guadagnato pi\u00f9 consenso. Imprese commerciali cooperative e comunit\u00e0 creative con vita di gruppo sono accettate estesamente. L'interesse verso l'alimentazione naturale, i rimedi erbacei e le vitamine si sono molto estesi.\nL'influsso dell'ethos anti-autoritario proprio della cultura hippy si ritrova nei movimenti che si battono per l'apertura delle reti digitali contro il controllo delle multinazionali e dei governi; lo sviluppo delle correnti pacifiste ed ambientaliste in occidente \u00e8 anch'esso ricollegato alle tematiche sviluppate all'interno del primo movimento hippy.\nLe tradizionali feste hippy cominciate negli Stati Uniti d'America nel 1965 continuano a svolgersi e a svilupparsi ancora oggi; ad esempio, dal 1976 in Nuova Zelanda ogni anno si celebra un festival rock, che richiama da tutto il mondo hippy e neo-hippy, all'insegna di musica ad alto volume, droghe, spirito di fratellanza e cibi salutari.\nInfine anche la moda \u00e8 stata fortemente influenzata dalla cultura hippy, nel rifiuto delle divise e nella mescolanza di capi eterogenei. Ciclicamente ritornano modelli che richiamano la stagione degli hippy (colori acidi, pantaloni svasati, frange, grandi occhiali ecc.)."}
{"id": "2228", "revid": "1226", "url": "https://it.wikipedia.org/wiki?curid=2228", "title": "Html", "text": ""}
{"id": "2229", "revid": "125814206", "url": "https://it.wikipedia.org/wiki?curid=2229", "title": "H. G. Wells", "text": "Fu comunque uno scrittore prolifico in molti generi, tra i quali narrativa contemporanea, storia e critica sociale: mostrandosi in particolare in quest'ultimo genere decisamente lungimirante, quasi profetico. Dedic\u00f2 i suoi talenti letterari allo sviluppo di una visione progressiva su scala globale. Come futurista scrisse una serie di lavori utopici prevedendo con buon anticipo innovazioni tecnologiche come l'avvento di aerei, carri armati, viaggi spaziali, armi nucleari, televisione satellitare e qualcosa che assomigliava al World Wide Web.\nNell'ambito del giornalismo Wells ha scritto quello che in seguito ha descritto come \"vari\" schizzi, dialoghi e saggi, (anche drammaturgia e recensioni critiche di libri) sia prima che durante il periodo in cui stava lavorando alla sua miglior fantascienza. La quantit\u00e0 di questi scritti giornalistici \u00e8 considerevole. Oltre duecento articoli pubblicati tra il 1887 e il 1898, ai quali si aggiungono articoli non formati o pubblicati con pseudonimi. Di questo primo giornalismo, Wells ha ristampato solo una piccola frazione. A suo stesso giudizio, gran parte di quel giornalismo poteva essere considerato abbastanza buono per essere stampato ma non abbastanza da concedere la ristampa. Fu anche un brillante comunicatore della scienza, attirando molte amicizie con diversi scienziati, non ultimo, Richard Gregory, l'astronomo, conosciuto durante il periodo universitario di Wells, e secondo editore di \"Nature\". Wells pubblicher\u00e0 25 articoli sulla rivista per oltre 50 anni, ispirando e provocando decine di pensatori contemporanei a contribuire con una ondata di corrispondenza, recensioni di libri, avvisi e altri commenti sulla sua produzione.\nWells fu un franco sostenitore del socialismo e del pacifismo, come dimostrano le sue ultime opere, divenute gradatamente pi\u00f9 politiche e didattiche. I romanzi nel mezzo della sua carriera (1900-1920) furono pi\u00f9 realistici, contemplando la vita della classe medio-bassa, la \"Nuova donna\" e le suffragette. Fu un forte assertore dell'idea di \"Stato mondiale\", alla cui promozione dedic\u00f2 l'ultima parte della propria vita.\nNel corso della sua lunga carriera Wells us\u00f2 vari pseudonimi, tra cui quello di Reginald Bliss.\nBiografia.\nJoseph Wells e Sarah Neal.\nHerbert George Wells nacque al 162 di High Street a Bromley, nel Kent, il 21 settembre 1866. Chiamato \"Bertie\" in famiglia, era l'ultimo dei quattro figli di Joseph (Joe) Wells (14 luglio 1828\u201314 ottobre 1910), giardiniere e in seguito negoziante e giocatore di cricket, e Sarah Neal (10 ottobre 1822\u20131905), domestica.\nI due si conobbero nel 1851 mentre Joseph prestava servizio come giardiniere presso Uppark, l'importante dimora del XVII secolo appartenuta al barone sir Matthew Fetherstonhaugh, situata nei pressi di South Harting dove Sarah, figlia di George Neal (1797-1853), un locandiere di Midhurst nel West Sussex, e di Sarah Benham, prestava servizio come domestica, lavoro ottenuto dopo avere svolto dal 1836 al 1840 l'apprendistato obbligatorio come sarta e parrucchiera. Si sposarono a Londra, il 22 ottobre 1853, anno della morte del padre di Sarah. due anni dopo il matrimonio Sarah dar\u00e0 alla luce Frances Sarah Wells, alias Fanny (1855 - 1864) prima di quattro figli.\nI lavori svolti da Joseph e Sarah presso la dimora di Uppark daranno la possibilit\u00e0 a Wells di soggiornarvi diversi anni dopo, grazie ai buoni rapporti mantenuti da entrambi nei confronti dei proprietari, l'esperienza vissuta sar\u00e0 fonte di ispirazione per il romanzo \"Tono-Bungay\".\nLa famiglia rientrava nel ceto della bassa borghesia e, dal momento che non c'erano ripari o aiuti nel sistema sociale per far fronte all'eventualit\u00e0 di una perdita accidentale del lavoro, come era gi\u00e0 capitato in due occasioni a Joseph, unito alla scarsa ospitalit\u00e0 della propria famiglia fece maturare in Joseph e Sarah l'idea di diventare padroni di se stessi, in modo di ottenere una propria casa e una propria attivit\u00e0 anche con l'aspettativa di un reddito incerto. Riuscirono a rilevare, a condizioni estremamente ragionevoli il 23 ottobre 1855 l'attivit\u00e0 di un cugino di Joe, George Wells, situata in High Street a Bromley nel Kent. Ci\u00f2 fu possibile grazie ad un anticipo di 100 \u00a3 sull'eredit\u00e0 richesto da Joseph alla propria famiglia e tutti i pochi risparmi messi da parte nel corso degli anni.\nL'attivit\u00e0 si occupava principalmente della vendita di porcellana e stoviglie, ed in seguito articoli sportivi, anche se l'investimento non fu mai prosperoso.\nAtlas House (1855-1880).\nL'attivit\u00e0 era conosciuta come Atlas House, per via di una lampada raffigurante un atlante nella vetrina del negozio. Joe anticip\u00f2 la sua eredit\u00e0 di cento sterline, concluse l'affare e si mise in proprio. Spese tutti i suoi risparmi e le sue riserve disponibili trasferendosi con Sarah in gravidanza al 47 High Street, in tempo per portare alla luce quello che sar\u00e0 il fratello maggiore di H. G. Wells, Frederick Wells alias Freddy. Come racconter\u00e0 Wells nella sua autobiografia fin dall'inizio l'attivit\u00e0 commerciale intrapresa dalla sua famiglia non diede i frutti sperati, e nel corso degli anni si riveler\u00e0 sempre meno redditizia. Intuito il cattivo investimento, ma avendo utilizzato tutte le risorse disponibili, i Wells non avevano modo di uscire dalla nuova situazione ne tantomento trasferirsi da un'altra parte. L'idea del raggiro subito dal cugino e dello stato d'animo della famiglia viene annotato da Joseph nel suo diario dove si lamenter\u00e0 di essere stato ingannato dai suoi stessi parenti, \nPer arrotondare il magro reddito, il padre, oltre che negoziante, si ciment\u00f2 nella carriera di giocatore professionista di cricket per il Kent, dal quale ricevette, saltuariamente, diverse somme di denaro, giunte da donazioni alla squadra, o dai relativi pagamenti dei Club con i quali disputavano le partite, e che gli permisero di arrotondare il magro reddito del negozio.\nLa nascita di H. G. e la morte della sorella Francis Sarah.\nNel 1862 nacque il fratello Freddy, e due anni dopo, nel 1864, Sarah Neal ebbe la sua grande tragedia, quando Frances Sarah Wells, alias Fanny (1855 - 1864) la sorella di Wells mor\u00ec di appendicite. La natura dell'appendicite era sconosciuta in quel periodo, e veniva generalmente definita \"infiammazione delle viscere\": poich\u00e9 Fanny era stata ad una festa del t\u00e8 per bambini un giorno o due prima del suo attacco, la madre, nella sua angoscia per questo colpo improvviso, balz\u00f2 alla conclusione che a Fanny era stato dato qualcosa di inadatto da mangiare, rifiutandosi di riconciliarsi con i vicini e di parlare con loro, vietando ai figli di menzionarli.\nSecondo Wells, la sorella era stata una ragazzina molto intelligente, precoce e fragile, una ragazzina al coperto che aveva deliziato il cuore della madre. Wells trarr\u00e0 delle conclusioni diversi anni dopo, concludendo che la sorella soffrisse di una carenza di vitamine, trovando riscontro dagli scritti del dott. W. R. Ackroyd nel testo \"Vitamins and other Dietary Essentials\". La nascita di Herbert, due anni pi\u00f9 tardi, e la prematura scomparsa di Fanny, influenzeranno la madre, la quale sottoporr\u00e0 i figli a una ferrea dieta a base di fegato di merluzzo.\nIn questo periodo la condizione economica della famiglia Wells peggior\u00f2 in maniera drammatica; la sub-urbanizzazione della citt\u00e0 port\u00f2 un netto miglioramento del servizio passeggeri dello scambio merci, miglioramento dovuto all'apertura di una seconda stazione ferroviaria che rese sempre pi\u00f9 facile per le persone lo spostamento a Londra. Nella stessa maniera, i rivenditori di Londra poterono entrare maggiormente in concorrenza con i commercianti locali, causando un grave danno a questi ultimi.\nSarah sar\u00e0 la prima insegnante di Wells: gli insegn\u00f2 infatti a scrivere e a leggere, fino a che si rese conto che l'istruzione del figlio dovesse puntare a livelli pi\u00f9 alti. Fece perci\u00f2 andare il giovane assieme al fratello Freddy in una casa-scuola nei pressi di \"Drill Hall\" tenuta dalla signora Knott, una signora anziana non qualificata, e dalla sua altrettanto non qualificata figlia Miss Salmon, dove Wells ebbe modo di imparare le tabelle di pesi e misure, leggere le parole di due o pi\u00f9 sillabe e fare somme.\nMr. Morley's Commercial Academy (1874-1880).\nNel 1874, in seguito ad un incidente che lo costrinse a letto con una gamba rotta, George Wells dimostr\u00f2 interesse per la lettura, impegnando le sue giornate con i libri che il padre portava dalla Literary Institute, la biblioteca locale. Fu in questo periodo che Wells si dedic\u00f2 a fondo a svariate letture, conoscendo attraverso i libri mondi lontani come il Tibet, la Cina, le Montagne Rocciose, le foreste del Brasile, il Siam e - come afferm\u00f2 lo stesso autore - una ventina di altre terre.\nNello stesso anno venne iscritto alla \"Thomas Morley's Commercial Academy\", la scuola privata fondata nel 1849 da Thomas Morley in seguito al fallimento della sua precedente scuola.\nNel 1877 il padre si frattur\u00f2 una gamba, ponendo fine alla sua carriera di cricker e alle entrate che contribuivano assieme a quelle del negozio al mantenimento della famiglia, obbligando i figli a cercare impieghi come apprendisti per poter cos\u00ec contribuire alle spese famigliari.\nSouthsea (1881-1883).\nNel 1880, all'et\u00e0 di quattordici anni, il giovane Wells svolse un infelice apprendistato presso il Southsea Drapery Emporium, un'impresa di tessuti a Windsor, dove lavorava tredici ore al giorno, e dormiva assieme agli altri apprendisti. I suoi successivi lavori lo videro impiegato come interno di scuola, commesso di farmacia e nuovamente come apprendista nel campo dei tessuti, fino al 1883. Le esperienze che visse in questi momenti divennero fonte di ispirazione per due romanzi futuri, \"Kipps\" del 1905, e \"The Wheels of Chance\" del 1896, nei quali vengono descritte le vite degli apprendisti nel campo tessile e le critiche riguardo alla distribuzione della ricchezza globale.\nIl padre e la madre di Wells non andarono mai davvero d'accordo, infatti Joseph era un libero pensatore, mentre Sarah era protestante (Wells scrisse nel 1934 di sentire troppo duri per lui gli insegnamenti della chiesa anglicana) e quando torn\u00f2 al suo lavoro di domestica a Uppark, le condizioni lavorative che le vennero imposte la portarono a non poter pi\u00f9 dedicare tempo al marito e ai figli, costringendo entrambi a vivere una vita sempre pi\u00f9 distaccata; nonostante questo non divorziarono e non costruirono altre relazioni. Quanto a Wells, la serie di fallimenti sul piano lavorativo lo riportarono a Uppark per nuovo impiego. Il suo ritorno venne da lui stesso definito \"the bad shilling back again!\".\nUppark offriva per\u00f2 una magnifica biblioteca, nella quale Wells pot\u00e9 immergersi completamente nella lettura di molte opere classiche, come \"La Repubblica\" e \"L'Utopia\".\nStudi.\nNell'ottobre del 1879 la madre di Wells, tramite un suo lontano parente, Arthur Williams, iscrisse il figlio presso la National School a Wookey nel Somerset come alunno-insegnante. In questo periodo Wells prest\u00f2 insegnamento agli allievi pi\u00f9 giovani, anche se l'esperienza dur\u00f2 per soli due mesi. Infatti nel dicembre dello stesso anno Williams viene licenziato dalla scuola per irregolarit\u00e0 nelle sue qualifiche, mentre Wells fu rimandato a Uppark, sar\u00e0 in questo periodo che trarr\u00e0 fonte di ispirazione per uno dei suoi romanzi pi\u00f9 ambiziosi, \"Tono Bungay\", che vedr\u00e0 la luce diversi anni dopo, nel 1909. Wells ha realizzato una piccola foto di Uppark come \"Bladesover\" e ha dato uno scorcio della sua vita da sotto le scale. Nonostante si ispir\u00f2 al lavoro della madre, il personaggio che la rappresenta sar\u00e0 completamente diverso dalla madre, \u00e8 cos\u00ec che lo visse negli anni Ottanta quando le due sopravvissute, Miss Bullock (che prese il nome di Fetherstonhaugh dopo la morte della sorella) e Miss Sutherland, erano davvero molto anziane. Ma verso la fine degli anni '40, quando Sarah, la madre di Wells, esercitava il ruolo di governante nella tenuta, tutti erano pi\u00f9 giovani e la vita sembrava forse pi\u00f9 movimentata.\nNe segu\u00ec un breve apprendistato come farmacista nella vicina cittadina di Midhurst, nella quale, nello stesso periodo soggiorn\u00f2 presso la Midhurst Grammar School dove firm\u00f2 i documenti per svolgere tirocinio presso Hyde's. Nel 1883 Wells convinse i genitori a liberarlo dal dovere dell'apprendistato, cogliendo l'offerta della Midhurst Grammar School di svolgere il ruolo di allievo-insegnante, viste le profonde conoscenze che il giovane aveva mostrato nella lingua latina e nelle scienze durante un suo precedente soggiorno. Questo periodo verr\u00e0 ricordato da Wells diversi anni pi\u00f9 tardi, nella sua dura critica al sistema educativo, la critica sar\u00e0 rivolta verso l'incapacit\u00e0 al sistema di adattarsi alle nascenti esigenze sociali, l'aneddoto che offre Wells come esperienza personale sar\u00e0 rivolto nei confronti del suo professore Horace Byatt M. A., padre del futuro governatore Horace Byatt, che gli concesse alcune borse di studio per insegnare scienze \"avanzate\" - di cui non conosceva praticamente nulla.\nGli anni a Southsea furono un periodo di profonda tristezza e infelicit\u00e0 per Wells; nonostante questo, la sua presenza alla Midhurst Grammar School, il suo ruolo e la formazione da autodidatta gli permisero di proseguire gli studi con seriet\u00e0.\nPrimo anno (1884-85).\nNel 1884 gli venne assegnata una borsa di studio presso la Scuola normale di Scienze in South Kensington (quella che in seguito divenne il Royal College of Science fino a diventare parte integrante dell'Imperial College London).\nTra il 1884 e il 1885 Wells ebbe modo di conoscere Thomas Henry Huxley, suo insegnante di biologia, noto con il soprannome di \"Mastino di Darwin\" per via del suo acceso convincimento per l'evoluzionismo darwiniano.\nAll'epoca la teoria sull'origine delle specie di Charles Darwin non era ancora stata unanimemente accettata dalla scienza e le scoperte scientifiche erano molto frequenti. Wells ebbe modo di lavorare con Huxley per un breve periodo di tempo, poich\u00e9 poco dopo il biologo si ammal\u00f2, lasciando spazio al nuovo professore, Howes. A fine anno Wells super\u00f2 l'esame di zoologia in maniera brillante, distinguendosi assieme a Martin Woodward e A.V. Jennings tra i migliori della classe; con quest'ultimo in particolare strinse una buona amicizia: con Jennings, Wells si sentiva in grado di parlare liberamente, discutendo di politica, scienza e teologia, definendo l'amico una mente pi\u00f9 vivace ed equipaggiata della sua, la prima trovata a South Kensington. Nonostante la borsa di studio, che gli assicurava una paghetta settimanale di ventun scellini, Wells si trovava spesso senza denaro uno o due giorni prima di ricevere la somma, soffrendo quasi la fame. Jennings stesso, vedendolo magro e malnutrito lo port\u00f2 a casa sua offrendogli da mangiare, offerta che ripropose pi\u00f9 volte all'amico ma che Wells rifiut\u00f2 per orgoglio.\nLa profonda ammirazione per Huxley e per Howes, verr\u00e0 ricordata da Wells nella sua autobiografia \"An Experiment in Autobiography\", del 1934.\nSecondo anno (1885-86).\nNel secondo anno alla Scuola normale di Scienze, Wells rimpiangeva gli insegnamenti e i dibattiti che aveva avuto con Huxley, non trovando pi\u00f9 gli stimoli e l'interesse che aveva provato l'anno precedente e trovandosi spesso in contraddizione con insegnanti e istruttori. In questo periodo lo stato d'animo di Wells ebbe ripercussioni sull'insegnamento che svolgeva, portandolo a commettere grossolani errori e a incappare spesso in incongruenze. In questo periodo Wells critic\u00f2 duramente il professor Guthrie, suo professore di fisica, con i suoi monotoni e discutibili metodi di insegnamento.\nIl disagio di Wells verso il nuovo metodo di insegnamento a cui fece fronte \u00e8 fortemente percepibile in alcune righe del suo \"An Experiment in Autobiography\":\nTerzo anno (1886-87).\nIl terzo anno, per Wells, incominci\u00f2 nuovamente con i rimpianti per Huxley; Guthrie era stato sostituito dal professor Judd, a causa del tumore alla gola che entro l'anno l'avrebbe consumato e ucciso.\nWells reputava Judd un professore migliore di Guthrie, anche se non riusc\u00ec a eccellere in geologia; nonostante Judd fosse un ottimo insegnante e svolgesse un lavoro encomiabile nella stratigrafia, non and\u00f2 mai a genio al giovane, che sin dall'inizio prov\u00f2 per lui una forte antipatia.\nWells reputava la geologia un argomento mal assemblato, definendola una tradizione pi\u00f9 che una scienza, un argomento rispettabile fino a Charles Lyell, Roderick Murchison e ai loro coetanei, non riuscendo mai a provare lo stesso interesse che aveva per la biologia e per la fisica.\nLa noia che deriva dalle lezioni del professor Judd port\u00f2 pi\u00f9 volte il giovane Wells ad evadere, come l'abitudine di sparire dal suo posto in laboratorio di fisica per raggiungere l'Education Library. In questo periodo la carriera studentesca di Wells era in crisi e la stima di cui godeva il giovane si era ormai dissipata; egli divent\u00f2 notoriamente indisciplinato, fallendo l'esame di geologia nel 1887.\nNel 1890 si laure\u00f2 a pieni voti in zoologia e biologia. Le esperienze e le emozioni passate nel laboratorio di biologia vennero rievocate da Wells nel racconto \"A Slip under the Microscope\" del 1893 e nel romanzo \"Love and Mr. Lewisham\" del 1900.\nInsegnamento.\nLe esperienze di Wells nell'ambito dell'insegnamento risalivano gi\u00e0 all'et\u00e0 di quattordici anni. Come detto in precedenza, Wells nel 1880 svolse il ruolo di allievo-docente presso la Midhurst Grammar School, insegnando ad allievi pi\u00f9 piccoli. Il direttore della scuola di Midhurst, H. Byatt, colpito dalla straordinaria vivacit\u00e0 nel suo ingegno e dall'ampiezza dei suoi interessi culturali, gli offr\u00ec il posto per venti sterline l'anno. La condizione dell'allievo-insegnante accompagn\u00f2 Wells per molti anni.\nNel 1884 gli venne assegnata una borsa di studio presso la Scuola normale di scienze in South Kensington, dove, in seguito al superamento a pieni voti dell'esame di zoologia, nel 1885 Wells ottenne la borsa di studio, ritrovando inoltre la formula dell'allievo-insegnante. Al termine dell'anno scolastico, il ruolo di allievo-insegnante venne rinnovato a Wells, in seguito alla buona impressione mostrata dal giovane al consiglio docenti, ma Wells non pot\u00e9 esercitare la mansione assegnatagli per carenza di strutture di ricerca disponibili; per il secondo e il terzo anno Wells si ritrov\u00f2 cos\u00ec a coprire le cariche vacanti all'interno dell'istituto.\nNon mancarono naturalmente, nel corso degli anni, vari scontri con i docenti.\nDurante il secondo anno infatti, sentendo la mancanza di Huxley - che reputava di grande personalit\u00e0, dalla mentalit\u00e0 libera e aperta al dibattito - Wells si scontr\u00f2 con il suo professore di fisica, il professor Guthrie, muovendo addirittura contro di lui una sua piccola guerra personale, oltre a dimostrare un'aspra critica dei suoi metodi, della sua persona e dell'influsso dei suoi insegnamenti sugli alunni.\nWells ricord\u00f2 in seguito che non si trattava dell'incompetenza del professore, ma della reale incapacit\u00e0 di ogni individuo di spiegare alcuni fenomeni in maniera pratica.\nNel periodo di frequentazione dell'istituto Wells fond\u00f2 anche un giornale, da lui stesso diretto, il \"Science School Journal\", passando pochi mesi dopo la direzione all'amico William Burton.\nHolt 1887.\nNel 1887 H. G. Wells si trasfer\u00ec in Galles ad aderire al corpo docente di una scuola, la Holt Academy, nella cittadina di Holt, vicino a Wrexham. Sulla carta, la Holt Academy sembrava la meta migliore per Wells di tutte quelle proposte dall'agenzia: aveva la possibilit\u00e0 di guadagnare dalle quaranta alle cinquanta sterline durante l'anno scolastico; inoltre l'idea di una vasta biblioteca, di vari campi da gioco e di una stanza tutta per s\u00e9 incoraggi\u00f2 la scelta del giovane. Recatosi all'accademia dovette tuttavia ricredersi, trovandosi di fronte a uno scenario completamente diverso: i resti di un'istituzione in decomposizione, le finestre rotte e lo sporco, come egli stesso riferisce. Sfuma anche la possibilit\u00e0 di avere una stanza tutta per s\u00e9, dovendola condividere con due calvinisti.\nUno dei suoi compiti era quello di controllare i tempi di gioco degli alunni durante le partite di calcio e fu durante una di queste partite che, nel pomeriggio del 30 agosto dello stesso anno, venne aggredito da un ragazzo che a quanto pare gli portava rancore e che arrec\u00f2 a Wells un danno a uno dei reni. Nel corso della stessa giornata Wells not\u00f2 infatti del sangue nelle sue urine, che lo costrinse a una degenza per pi\u00f9 di una settimana, soffrendo di un considerevole dolore. Wells non sub\u00ec conseguenze per l'incidente, ma gli fu consigliato dal medico cittadino di lasciare la scuola.\nIl medico di Wrexham diagnostic\u00f2 a Wells un trauma renale (per schiacciamento del rene); ciononostante, Wells non lasci\u00f2 Holt, giacch\u00e9 si trovava in una situazione economica precaria e non aveva alcun posto dove andare.\nNell'ottobre del 1887, appena ripresosi dal danno subito, Wells torn\u00f2 a insegnare alla sua classe. La brutta tosse che lo accompagnava incessantemente in quei giorni si aggrav\u00f2 visibilmente. Preoccupato dalle striature di sangue che vedeva sul fazzoletto dopo forti colpi di tosse, Wells contatt\u00f2 il medico di Wrexham, che diagnostic\u00f2 il suo male come tubercolosi.\nIl bacillo della tubercolosi era da poco stato scoperto dal medico tedesco Robert Koch, che lo descrisse il 24 marzo 1882, anche se per una cura efficace si dovette aspettare il 1921.\nLa guarigione di Wells fu quindi naturale. Non vennero mai trovati dei micobatteri negli esami eseguiti sul giovane, nonostante questo la malattia dur\u00f2 per quasi cinque anni, andando infine a sparire ma rovinandogli un polmone.\nUppark e Basford 1887 - 1888.\nIl compagno di studi Wells, William Burton, che aveva seguito il suo lavoro come direttore dello \"Science Schools Journal\", aveva ottenuto un buon lavoro come chimico con la manifattura di ceramica Wedgwood. L'azienda aveva perso molte delle sue antiche ricette e il suo lavoro consisteva nell'analizzare vecchi frammenti di ceramiche e riscoprire le mescole originali dei prodotti pi\u00f9 famosi dell'azienda. Da poco sposato si incontr\u00f2 assieme alla moglie con Wells in una cena nell'Holt Inn, dove gli offr\u00ec ospitalit\u00e0 nel caso si fosse trovato nello Staffordshire, offerta nata sia per spirito di amicizia, sia perch\u00e9 entrambi erano segretamente angosciati nel trovare lo scrittore pi\u00f9 fragile ed emaciato che mai.\nTrasferitosi nuovamente a Uppark per il periodo di degenza, vi rimase per quattro mesi. Wells fu visitato dal dottor William Job Collins, un giovane e brillante medico, ben distante dal medico condotto di Wrexham, che non riconobbe in Wells un caso di tubercolosi.\nL'ossessione per la malattia accompagn\u00f2 Wells negli anni, infatti nel 1900 mentre era in costruzione la sua casa a Sandgate svilupp\u00f2 un progetto per costruirla su un unico piano, con camere ampie rivolte verso il sole e con il bagno vicino alla camera de letto, credendo di dover passare la vita su una sedia a rotelle.\nDopo un periodo di permanenza di quattro mesi a Uppark, Wells si trasfer\u00ec per un periodo di tre mesi a Stoke-on-Trent, presso l'amico Burton, a Basford nello Staffordshire dove si trovavano diverse ferriere.\nWells in questo periodo ha avuto il suo primo contatto con l'Inghilterra industriale. Wells ha trovato lo strano paesaggio delle \"Cinque Citt\u00e0\" con le sue fonderie di ferro incandescente, i suoi canali fumanti, i suoi vasi di argilla sbiancati e gli effetti meravigliosi di polvere e atmosfera carica di fumo, molto stimolante\". L'esperienza di Wells in questo periodo sar\u00e0 rievocata nel racconto del 1895 \"Il Cono\" nel quale offre descrizioni evocative dei luoghi e dei suoni del paesaggio industriale, il periodo di permanenza si riflette nei capitoli ambientati nello Staffordshire in \"Nei giorni della cometa\" e \"The New Machiavelli\". In questo periodo Wells si trovava in una condizione economica precaria, con sole cinque sterline in tasca, venendo pi\u00f9 volte tentato di chiedere aiuto alla madre, che si trovava a sua volta in una situazione economica difficile, intenta a sostenere il marito a Nyewoods con l'aiuto altalenante del fratello Frank. Solo l'orgoglio lo spinse ad andare avanti con le sue forze, rifiutandosi di chiedere aiuto.\nLondra 1888.\nDeciso a trovare un lavoro, Wells si trasfer\u00ec nei pressi della Stazione di London St Pancras, in Judd Street, condividendo la stanza con altri due inquilini. Il suo soggiorno in Judd Street non dura pi\u00f9 di una notte: il giorno seguente si mise in cerca di un nuovo posto dove poter alloggiare, cercando tra Grays Inn Road e il British Museum e trovando infine sistemazione a Theobalds Road per quattro scellini alla settimana.\nLa stanza trovata era una parte di una soffitta recuperata e adibita ad abitazione, arredata in maniera semplice con un letto estraibile, un lavamani e una cassettone con uno specchio. Il sottile muro divisorio lasciava trapelare i suoni e le voci dei vicini, inclusi i loro momenti di intimit\u00e0, che lo disturbavano quando diventavano deplorevolmente alti. Questo non ostacol\u00f2 comunque il giovane che continu\u00f2 a portarsi avanti con i suoi scritti e con la corrispondenza nei momenti di quiete.\nLa ricerca di lavoro da quel momento divenne costante: Wells si rivolse a molti enti scolastici e agenzie di lavoro, riuscendo a trovare, per un breve periodo, un impiego per ripetizioni di biologia e mineralogia. Il suo primo lavoro sostanziale e costante lo ottenne dall'amico e vecchio compagno di studi Jennings, che tentava di ritagliarsi un posto come preparatore di biologia da quando aveva lasciato la Scuola normale di scienze, ormai divenuta Royal College of Science. I primi lavori che svolse furono di insegnamento, il primo come dimostratore nel campo della geologia presso le Science Schools mentre il secondo tenendo lezioni di biologia presso Birkbeck Institute a Chancery Lane. Con le paghe ricevute stava cercando di recuperare del materiale didattico che gli sarebbe servito per ottenere il ruolo di preparatore.\nIl lavoro di Jennings consisteva nel mettere insieme una serie di diagrammi, per la maggior parte tedeschi, ottenuti da alcuni libri al British Museum e di alcuni testi tratti da alcuni volumi.\nIl primo incarico di Wells fu copiare nella sala di lettura del British Museum i diagrammi, vista l'impossibilit\u00e0 di portare con s\u00e9 i volumi e, vista la sua sufficiente abilit\u00e0 nel disegno, di riportarli sul muro del laboratorio nel quale Jennings lavorava.\nWells esegu\u00ec i primi schizzi del suo lavoro sotto la cupola a Bloomsbury, per poi proseguirlo nel piccolo laboratorio di Jennings, che condivideva con un microscopista, Martin Cole, il quale vendeva vetrini contenenti campioni umani di polmoni, reni e altri organi (ottenuti da autopsie) agli studenti di medicina.\nPrima che Jennings potesse iniziare a pagare Wells per il lavoro svolto, il giovane si trov\u00f2 nuovamente senza denaro: le cinque sterline sulle quali si affidava erano ormai finite, costringendolo a interrompere la corrispondenza visto il costo diventato ormai proibitivo delle cartoline (tre penny). Cominci\u00f2 anche ad accusare la fame, spingendosi quasi alla vendita di alcuni beni al Monte di Piet\u00e0. Wells incominci\u00f2 anche a soffrire di solitudine pensando intensamente alla cugina Isabel Mary. Un acconto di Jennings permise a Wells di mettersi in contatto con la ragazza, che nel frattempo si era trasferita assieme alla madre in una piccola casa in Fitzroy Road vicino a Regents Park.\nA luglio Wells si trasfer\u00ec a casa della zia, che aveva accettato di buon grado di ospitare il giovane che trattava come un figlio. Ritrovato il vigore per la ricerca del lavoro e per l'opera commissionata da Jennings, Wells era pervaso da uno stimolo nuovo, che lo port\u00f2 a riavvicinarsi sentimentalmente alla cugina.\nWells arrotond\u00f2 lo stipendio che riceveva dall'amico pubblicando alcune risposte sui giornali. Molti settimanali stavano infatti emergendo, andando a contrastare l'indiscusso dominio del \"Family Herald\" (\"The Family Herald: A Domestic Magazine of Useful Information &amp; Amusement (1843\u20131940)\"), lo storico giornale vittoriano: \"Tit-Bits\" fu uno dei primi, a cui segu\u00ec il \"Pearson's Weekly\". Questi giornali proponevano una decina di domande in un'apposita sezione chiamata \"Questions Worth Answering\", pubblicando le risposte nel numero successivo. Chiunque poteva rispondere alle domande, inviando una lettera al giornale. La migliore risposta, per completezza e chiarezza, veniva pubblicata e retribuita con mezza corona.\nLe letture di Wells e le sue conoscenze nel campo della biologia risultarono molto utili, permettendo al giovane di guadagnare dai due ai quattordici scellini la settimana, contribuendo cos\u00ec alle spese in Fitzroy Road.\nKilburn 1889-90.\nDopo il Natale, Wells accett\u00f2 il posto come aiuto-professore presso la Henley House School a Kilburn. L'istituto non sembrava davvero una scuola privata di successo: era stata ottenuta dall'abbinamento di un paio di villette a schiera e non era molto adatta alle esigenze educative.\nGli iscritti erano ragazzi di Maida Vale e di St John's Wood, figli di personaggi degli spettacoli teatrali, artisti, professionali e d'affari che per motivi di economia o di affetto preferivano avere i propri figli a vivere vicino a casa; dunque c'erano solo un paio di pensionati.\nLa scuola era diretta da John Vine Milne, padre di Alan Alexander Milne che fu allievo di Wells e che in seguito divenne scrittore, noto soprattutto per una serie di libri per bambini con protagonista l'orsacchiotto Winnie-the-Pooh.\nJohn Milne era il responsabile della scuola, anche se non era proprietario n\u00e9 insegnante. Viveva in una delle due villette, mentre l'altra era adibita all'insegnamento, divisa in varie aule per gli alunni e in un'aula per gli assistenti, mentre sul retro si trovava il parco giochi, circondato da un muro e con un terreno ghiaioso, dove un tempo vi erano i giardini delle due villette.\nLe attrezzature erano poco migliori di quanto fossero a Morley, anche se i banchi non erano esageratamente logorati per l'et\u00e0, oltre a un maggior numero di lavagne e di mappe. Il giorno stesso in cui Wells incominci\u00f2 a lavorare a Kilburn, Milne si present\u00f2 al nuovo professore, consegnandogli una sovrana, per poter comprare il materiale didattico adeguato all'insegnamento.\nLa gestione del denaro ricevuto da Milne fu comunque scrupolosa, poich\u00e9 il precedente insegnante non aveva lasciato altro che alcune ampolle di vetro rotte. Wells trov\u00f2 le ampolle accuratamente deposte nell'armadio al secondo piano, nell'aula che un tempo doveva essere stata la camera da letto dell'abitazione. Il suo predecessore era di origini francesi e insegnava chimica, raggiungendo l'apice negli esperimenti che distrussero le ampolle. L'esperimento consisteva nel produrre dell'ossigeno, riscaldando del permanganato di potassio. Gli esperimenti non ebbero mai successo a causa del vetro, che non era refrattario, e vennero ripetuti costantemente dall'insegnante fino alla consumazione delle ampolle.\nIn accordo con Milne, Wells decise di evitare dunque esperimenti pratici e di illustrare tutto con la lavagna e dei gessetti colorati, in modo da limitare le spese per il materiale didattico, affermando che fosse un grave errore condurre esperimenti in classe, vista la possibilit\u00e0 di un mancato riscontro scientifico, come era accaduto al suo predecessore. Wells propose inoltre l'acquisto di un forno e l'introduzione della dissezione di piccoli animali e rettili, al fine di migliorare sensibilmente le conoscenze anatomiche degli studenti e le loro capacit\u00e0 nel disegno.\nCon il passare del tempo Wells trov\u00f2 in Milne una vera e propria guida riguardo alla disciplina e alla gestione degli alunni, descrivendolo come una persona capace, desideroso di fare del suo meglio per i suoi ragazzi, ostinato, curioso, simpatico e cordiale sin dal primo incontro, in grado di guadagnare la fiducia degli alunni e dei suoi collaboratori. Wells defin\u00ec la Henley House School come la migliore scuola di buone maniere.\nL'ammirazione di Wells nei confronti di Milne divenne maggiore anche per l'impegno con cui il direttore cercava di gestire al meglio la scuola, ottenendo dei buoni risultati nonostante le scarse risorse finanziarie a disposizione. La sovrana d'oro consegnata a Wells per l'acquisto di strumenti scientifici ne \u00e8 la chiara prova, come lo stesso scrittore afferm\u00f2 in seguito nella sua autobiografia, ma nonostante questo lo scrittore non poteva far a meno di notare l'abissale differenza di gestione tra la Holt Academy e la Henley House, definendo i due direttori i poli estremi dello stesso sistema.\nMilne propose inizialmente a Wells una paga annuale di 60 sterline come maestro di disegno e scienze, con vitto e alloggio compreso, anche se il desiderio di andare a vivere con la cugina e con la zia a Fitzroy Road lo portarono a rifiutare la residenza e tutti i pasti, salvo quello di mezzogiorno, occupato com'era nella preparazione per l'Esame Intermedio presso l'Universit\u00e0 di Londra.\nWells scrisse una lettera a Simmons in cui elogiava la pulizia, il pranzo eccellente e il contesto generale delle sue pause pranzo, persino la preoccupazione che la signora Milne mostrava quando il futuro scrittore non terminava i suoi pasti, visto il suo fisico estremamente esile.\nL'ammirazione di Milne nei confronti di Wells non tard\u00f2 a giungere in seguito ad alcune innovazioni proposte dallo scrittore, soprattutto in campo matematico, risolvendo situazioni confuse in merito a somme di denaro, pesi e misure. In seguito a Wells venne affidata una classe di ragazzi tra i sei e gli otto anni, ai quali cominci\u00f2 a insegnare le quattro regole basilari dell'algebra, passando alle frazioni, alle equazioni quadratiche e ai problemi inerenti alle equazioni quadratiche, gettando, nell'arco di dodici mesi, le basi di due o tre future carriere universitarie in campo matematico, come A. A. Milne, il romanziere e drammaturgo, il fratello Ken e il futuro editore Batsford.\nIl diploma al \"College of Precector\".\nNel luglio del 1889 supera l'esame intermedio di scienze con solo onori di seconda classe in zoologia (\"Intermediate Science Examination\"), mentre alla fine dell'anno scolastico ottiene il diploma al \"Collegio dei precettori\" \"(College of Preceptors)\".\nI requisiti di ammissione al esame non erano molto severi e i diplomi erano richiesti principalmente da insegnanti senza titoli universitari. Offriva articoli su diversi argomenti e consentiva ai candidati di passare da una materia all'altra in un secondo momento, in modo tale che il livello affrontato fosse sufficientemente facile.\nSuperato l'esame con 80/100, Wells si assicura le retribuzioni per la teoria e la pratica dell'istruzione (\u00a3 10), matematica (\u00a3 5) e scienze naturali (\u00a3 5), cosa che gli permetter\u00e0 finalmente di accedere allo stipendio - anche se il maggior beneficio tratto dal conseguimento del diploma era dovuto al fatto di dover approfondire la storia e la pratica dell'educazione, la psicologia elementare, la logica - tutte cose che risvegliarono in lui molto interesse e, sebbene lo standard fosse superficiale, ebbero l'effetto di chiarirgli la mente su vari problemi, e offrendogli alcuni preziosi spunti di pensiero.\nNonostante Wells programmasse di continuare ad approfondire gli studi di 'scienza mentale e morale' e di conseguire la laurea all'Universit\u00e0 di Londra nel 1890, con la zoologia e la geologia, decise infine di seguire il ramo della botanica, considerandola un ambito pi\u00f9 spendibile nell'immediato.\nThe University Correspondence College 1890-1893.\nOttenuto il diploma, H. G. divenne esigente nei confronti di J. V. Milne, richiedendo e ottenendo l'aumento di salario di 10 \u00a3 l'anno e riducendo le ore che avrebbe dovuto passare alla Henley House School. Questo gli permise di cercare un lavoro supplementare \nNel 1891 Wells si rec\u00f2 a Cambridge per vedere William Briggs. Stabilito un accordo immediato per la paga di almeno 2 sterline a settimana per le lezioni per corrispondenza in biologia, che in quel periodo andava curata in modo particolare, convennero che se Wells avesse preso la laurea in ottobre, avrebbe dovuto lasciare la Henley House School per trasferirsi in un appuntamento con Briggs in un Tutorial College che stava sviluppando a Londra, ad un tasso di retribuzione che sarebbe stato determinato dalla Honours Class (nella terminologia tipica del sistema anglosassone).\nDal 1891 al 1893 divenne quindi ripetitore di biologia presso la University Correspondence College, non solo Briggs fu in grado di offrire il lavoro aggiuntivo, che Wells voleva preservare fino al conseguimento della laurea (Bachelor of Science), fu inoltre in grado, grazie ai suoi particolari requisiti, di impostare un premio in base alla voatzioen (Honours) ottenuti in quell'esame. Briggs doveva riconoscere a Wells un minimo di trenta ore alla settimana per tutto l'anno scolastico per i successivi 2 anni. 2 giorni ogni due settimane o 4 giorni in 2 settimane oppure 6 giorni ad un'ora al giorno a seconda degli onori di terza, seconda o di prima classe.\nGli 'onori' erano molto importanti per Briggs, poich\u00e9 gli arricchivano le credenziali del c.v. La sua lista di \"tutor\" mostrava una facciata quasi ininterrotta dei \"primi\" di Cambridge, Oxford e Londra. Onori con classi di merito elevate erano rari in biologia in quel periodo, ed era abitudine tipica di Briggs che Wells dovesse ottenerne uno per dare fama a s\u00e9 ed all'istituzione.\nNel semestre estivo del 1891 Wells lascia la Henley House School laureandosi nello stesso anno con lode di prima classe in zoologia e onori di seconda classe in geologia. In questo periodo H. G. ebbe a disposizione un laboratorio didattico situato in Red Lion Square, ben arredato, con un lato tutte le lavagne e grandi lampade da biliardo per l'insegnamento notturno, cominciarono cos\u00ec una serie di sessioni con una media di quasi cinquanta ore alla settimana, su un sistema a cottimo che permetteva di comprimere un numero di ore nominali da mezza corona in ore normali permettendo dei guadagni maggiori.\nQuesto permise a Wells di soddisfare le proprie esigenze, prendendo una piccola casa al 28 Haldon Road a East Putney, con un affitto annuale di \u00a3 30 e liberare la cugina Isabel Mary Wells dai continui viaggi giornalieri verso il laboratorio di Regent Street. Questa situazione inaugura cos\u00ec una certa sicurezza economica, per la prima volta dalla sua nascita. Il 3 ottobre 1891 Wells convola a nozze con Isabel presso la chiesa parrocchiale di Wandsworth.\nGiornalismo e prime opere.\nLe prime opere di Wells risalgono al periodo universitario e al suo primo periodo post universitario, probabilmente durante la sua permanenza a Holt. In quel periodo infatti Wells ide\u00f2 degli abbozzi sperimentali che pubblic\u00f2 in seguito sullo \"Science School Journal\".\n\"Science School Journal\".\nLe opere a lui accreditate nel 1887 sono \"A Tale of the Twentieth Century\" (maggio 1887), \"A Vision of the Past\" (giugno 1887) e \"A Talk with Gryllotalpa\" (febbraio 1887) , quest'ultima pubblicata da Wells con lo pseudonimo di Septimus Browne, racconti brevi come molti di quelli che pubblic\u00f2 negli anni a seguire, dove l'idea del fantascientifico \u00e8 appena percepibile, sottopone i racconti \"The Death of Miss Peggy Pickersgill's Cat\", successivamente distrutto da Wells dopo vari rigetti, e \"The Professor\" nel dicembre del 1887 al \"Family Herald\", nota rivista del tempo ottenendo la pubblicazione dell'ultimo.\nIn questo periodo pubblic\u00f2 anche \"The Past and Present of the Human Race\", il racconto che ripubblic\u00f2 revisionato nel 1893 sul \"Pall Mall Budget\" col titolo \"The Man of the Year Million\".\nNel racconto, Wells immagina un momento in cui lontani discendenti del genere umano sono dei grandi cervelli galleggianti in vasche di fluidi nutritivi, quando l'umanit\u00e0 vive di chimica e raggi solari su un pianeta cui aveva distrutto tutte le altre forme viventi, vegetali e animali. Il raffreddamento del Sole e di conseguenza quello della Terra costringono gli eredi dell'umanit\u00e0 a vivere in gallerie sotterranee collegate alla superficie con dei pozzi di ventilazione, evidenziando un precoce interesse e un'ottima capacit\u00e0 nell'ideare congetture.\nNel 1888, nel periodo in cui Wells si trasfer\u00ec a Uppark, per far fronte alla sua cagionevole salute incominci\u00f2 ad abbozzare degli scritti, che in seguito bruci\u00f2 perch\u00e9 reputati da lui stesso infantili. La svolta decisiva avvenne quando, dopo quattro mesi di permanenza a Uppark, Wells accett\u00f2 l'invito dell'amico Burton, trasferendosi per un periodo di tre mesi in Etruria. Tra il giugno del 1887 e il giugno 1888 Wells era stato un vulcano attivo di lettere, giunte fino ad oggi grazie alla minuziosa raccolta e alla cura della conservazione di Geoffrey West, che ha iniziato a collezionarle. Ci\u00f2 non gli permise tutto sommato di mettere le mani sul manoscritto \"Lady Frankland's Companion\" romanzo di 35.000 parole e da altre inedite opere dello scrittore successivamente distrutte dallo stesso Wells. Nel 1888 l'ispirazione venne meno, tutto quello che ricorda Wells \u00e8 uno schizzo inviato all'amico Simmons di se stesso molto magro e spettinato in piedi all'angolo di una strada, con l'annuncio conciso: \"Sono a Londra in cerca di lavoro ma attualmente non ne trovo nessuno\", c'\u00e8 pochissima documentazione dei sei mesi successivi, alla fine dei quali, lo scrittore si rinfranca all'improvviso, con il proprio vigore epistolare molto restaurato, quando ottiene l'incarico come assistente alla scuola di Henley House, a Kilburn.\nIn questo periodo Wells cominci\u00f2 a lavorare su alcune bozze, iniziando cos\u00ec i suoi primi racconti fantascientifici. Nello stesso anno pubblic\u00f2 sul \"Science School Journal\" il racconto \"The Chronic Argonauts\", considerata la sua prima opera di rilevanza fantascientifica, nonch\u00e9 anticipazione di quello che sette anni dopo sarebbe diventato il suo primo successo letterario; l'opera venne pubblicata in tre episodi tra aprile e giugno e rimase incompleta per volont\u00e0 dello stesso Wells. Nel racconto \u00e8 presente l'influenza letteraria - a detta dello stesso Wells - di Nathaniel Hawthorne, uno dei pi\u00f9 importanti narratori statunitensi dell'Ottocento, i cui scritti vennero letti dallo scrittore nel suo periodo di permanenza a Uppark.\nTale influenza risult\u00f2 per\u00f2 ridotta: solo l'atmosfera claustrofobica della piccola citt\u00e0 gallese e la mentalit\u00e0 ristretta della popolazione nei confronti dello straniero \u00e8 riconducibile a \"La lettera scarlatta\", mentre il setting e alcuni topoi, come la misteriosa casa colonica in cui si trasferisce il dottor Nebogipfel e attorno alla quale ruota buona parte della vicenda, ricordano \"La casa dei sette abbaini\".\nLo stesso anno, tra novembre e dicembre, pubblic\u00f2 \"The Devotee of Art\".\nLo \"Science School Journal\" divenne il primo mezzo di comunicazione tra Wells e i suoi lettori. In questo periodo ebbe quindi modo di migliorarsi sensibilmente prima di iniziare a scrivere su vari giornali che lo lanciarono nel suo indiscusso successo. Sul giornale pubblic\u00f2 un totale di sette opere, due di carattere didattico mentre le altre di carattere sperimentale.\nDopo una breve carriera dedita al giornalismo, dal 1891 al 1892 in ambito sociologico e pedagogico e all'insegnamento universitario, la sua salute precipit\u00f2 nel 1893 a causa di un'emorragia polmonare che lo costrinse a un'attivit\u00e0 completamente sedentaria.\n\"Zoological regression\" settembre 1891.\nNel settembre del 1891, pubblica un breve saggio sulla rivista The Gentleman's Magazine (The Gentleman's Magazine/Volume 271, September 1891, pp.\u00a0246\u2013253 ristampato su \"The Fin de Si\u00e8cle - A Reader in Cultural History, c. 1880-1900\" da Sally Ledger &amp; Roger Luckhurst) intitolato \"Zoological Regression\", usando l'utile etichetta di \"excelsior biology\", lo scritto sfida le interpretazioni ottimistiche dell'evoluzione darwiniana, criticando tale credenza come \"una creazione popolare e poetica\". Le idee sostenute da Huxley, riemergono nello scritto che tratta il curioso caso delle ascidiacea, organismi che inizialmente, allo stato di larva sono dotate di una notocorda (la struttura da cui deriva la colonna vertebrale dei vertebrati), caratteristica che le classifica nel phylum dei Cordati, assieme ai vertebrati, ma che subiscono una metamorfosi quando trovano un luogo adatto per l'insediamento. Durante la metamorfosi la coda, insieme alla notocorda e al tubo neurale, viene riassorbita, regredendo in creature capaci di nulla di pi\u00f9 faticoso di attaccarsi permanentemente a una roccia; diventare in effetti una \"semplicemente un'escrescenza vegetativa\" su una pietra.\nL'opera riconsidera alcuni aspetti della teoria della regressione, idea diffusasi nel XIX secolo che sosteneva come la civilt\u00e0 potesse essere in declino e che le cause del declino stessero nel cambiamento biologico. Queste idee derivano da concetti pre-scientifici di ereditariet\u00e0 (\"contaminazione ereditaria\") con l'enfasi creata dal Lamarckismo sullo sviluppo biologico attraverso lo scopo e l'abitudine.\n\"The Educational Times\" 1893 - 1894.\nIl \"The Educational Times\" era un giornale di propriet\u00e0 del \"College of Preceptor\", offriva una retribuzione di l'anno per il montaggio e altre l'anno per i contributori, Wells intraprese la nuova esperienza nel periodo in cui lavorava per Briggs come ripetitore al The University Correspondence College, i guadagni ottenuti dalla nuova attivit\u00e0 aggiunti a quelli ottenuti dalle ore di ripetizione permisero a Wells di sostenere la propria famiglia, cominciando a suscitargli ironia e sarcasmo. La perdita di genuina acutezza nei confronti del insegnamento passato e una corrispondente liberazione degli impegni hanno illuminato lo stile di Wells nel suo lavoro su \"The Educational Times\", nello stesso periodo, Briggs avanz\u00f2 la richiesta di modificare un piccolo periodico pubblicitario e intercomunicante, il \"The University Corresponden\".\n1893 le prime opere di carattere didattico.\nNel 1893 pubblic\u00f2 la sua prima opera a carattere didattico, \"Text-Book of Biology\"; l'opera viene pubblicata come parte della \"University Correspondence College Tutorial Series\", una serie di libri di testo mirata a quella classe di studenti-lavoratori che avevano bisogno di passare gli esami all'Universit\u00e0 di Londra. Il testo di Wells fu un vero successo e venne ristampato per trent'anni.\nL'introduzione dell'opera \u00e8 a cura di George Bond Howes, zoologo inglese. \u00c8 datata 30 novembre 1892, Royal College of Science, South Kensington.\nHowes introduce lo scritto di Wells con un aneddoto del 1884, quando venne invitato a dare lezioni di Biologia per corrispondenza, nonostante scettico sull'esito di un possibile insegnamento delle scienze naturali per lettera, sapendo che il modo migliore di istruire i propri allievi, non poteva essere che tramite spiegazioni esaurienti, da un impegno rigoroso e da indicazioni precise per l'osservazione, ci\u00f2 nonostante l'insegnamento per corrispondenza di Howes supera le sue aspettative, rivelandosi un ottimo strumento per risvegliare le capacit\u00e0 latenti di un richiedente naturalmente qualificato, arrivando cos\u00ec ad assottigliare fino ad eliminare qualsiasi differenza con la preparazione di studenti universitari.\nHowes prosegue riconoscendo a Wells i meriti del suo lavoro, definendo l'opera di carattere didattico uno scritto a scopo d'esame, conforme ai requisiti del \"sistema tipo\" (\"type system\") dell'insegnamento, mantenendo i precetti della biologia costantemente presenti nella preparazione del suo lavoro, e nella formulazione dei suoi piani per l'estensione futura, migliorando in tal modo il valore del libro stesso.\nLo stesso anno, Wells pubblic\u00f2, in collaborazione con R. A. Gregory, il testo \"Honours Physiography\".\nIl successo.\nGi\u00e0 nel 1893 Wells cominci\u00f2 a pubblicare circa 30 articoli, principalmente sul Pall Mall Gazette e ben presto molti redattori si proposero al futuro scrittore per offrirgli un ampio spazio per la rassegna di libri e per la critica. L'anno seguente, il direttore del \"Pall Mall Budget\", Lewis Hind, sugger\u00ec a Wells di utilizzare le sue conoscenze scientifiche per scrivere dei racconti, per ognuno dei quali avrebbe ricevuto un compenso di 5 ghinee.\nUn'altra grande occasione si present\u00f2 allo scrittore quando il direttore del \"National Observer\", Ernest Henley, lo contatt\u00f2 per una serie di articoli e quando lo stesso direttore, passato al \"New Review\", chiese a Wells di revisionare la sua idea sui viaggi nel tempo, persuadendo William Heinemann a pubblicarne la storia su un libro, quella che nel 1895 sarebbe diventata la prima edizione de \"La macchina del tempo\".\nSecondo Ferdinando Ferrara nella prefazione del libro \"Avventure di fantascienza\" del 1966, il grande successo letterario delle opere di Wells emerge per il grande pubblico nel 1895 con la pubblicazione di tre volumi:\nFino a prima di quest'anno, che segna la nascita dello scrittore e di alcuni dei suoi romanzi pi\u00f9 famosi e importanti, Wells si era limitato a pochi lavori insignificanti di carattere didattico o sperimentale. Questo enorme successo \u00e8 tangibile anche dalle annotazioni sul registro delle entrate che lo scrittore aggiorna minuziosamente.\nNell'arco di un solo anno l'ascesa diventa sempre pi\u00f9 rapida, i diritti dell'autore entro il 1896 gli frutteranno , fino ad arrivare ad un massimo di nel 1932 con la pubblicazione del libro The Outline of History del 1919.\nWells trova subito nella critica e presso il pubblico una favorevole accoglienza, generata da un forte entusiasmo. Ad esempio, il direttore del celebre Pall Mall Gazette, William Thomas Stead, lo elogia scrivendo di lui: \u00abWells \u00e8 un genio\u00bb, anche altri periodici cominciarono a pubblicare articoli sullo scrittore, come il Review of Reviews, che nel marzo 1895 scriver\u00e0: \u00abH. G. Wells is a man of genius.\u00bb Altri due maestri del romanzo tardo-vittoriano si apprestano a offrire la loro ammirazione e la loro amicizia allo scrittore: Joseph Conrad e James Joyce.\nVita privata.\nNel corso del 1887 Wells ebbe modo di approfondire la conoscenza con la cugina Isabel Mary Wells; in tale periodo tra i due ragazzi nacque una relazione, lontano dagli occhi indiscreti della zia Bella che, al contrario della zia Mary, non avrebbe accettato la relazione.\nDal luglio 1888 fino a maggio 1889 Wells abit\u00f2 con Isabel al 12 di Fitzroy Road nel distretto di Primrose Hill a Londra. La relazione intrapresa dal giovane sfoci\u00f2 in un matrimonio nel 1891.\nLa coppia accett\u00f2 di separarsi nel 1894, quando Wells si invagh\u00ec di una sua alunna, Amy Catherine Robbins (in seguito nota come Jane) con la quale si spos\u00f2 l'anno seguente.\nDal gennaio a marzo del 1894 Wells si trasfer\u00ec con Amy Catherine Robbins al 7 di Mornington Place, a Camden Town, dopo aver lasciato Isabel.\nDa marzo a luglio dello stesso anno si trasfer\u00ec, nonostante fosse ancora sposato, al 12 Mornington Road, sempre a Camden Town.\nNel 1901 la cattiva salute di Wells lo port\u00f2 nuovamente a trasferirsi a Sandgate, vicino a Folkestone nel Kent, dove costru\u00ec una grande casa famigliare. Nello stesso anno, Jane diede alla luce il primo figlio di Wells, George Philip, noto come Gip, e due anni pi\u00f9 tardi, nel 1903 il secondo che chiam\u00f2 Frank Richard. Jane mor\u00ec nel 1927 all'et\u00e0 di 54 anni.\nCon il consenso della moglie, Wells ebbe relazioni extraconiugali con diverse donne, tra cui la statunitense Margaret Sanger, attivista del controllo delle nascite, e la scrittrice Elizabeth von Arnim..\nNel 1909 ebbe una figlia, Anna-Jane, con la scrittrice Reeves Ambra, i cui genitori, William e Maud Pember Reeves, ebbe modo di conoscere attraverso la Fabian Society.\nNel 1914 Wells ebbe un figlio, Anthony West (1914-1987), dalla scrittrice e attivista femminista Rebecca West, di 26 anni pi\u00f9 giovane di lui.\nNel 1984 il figlio di Rebecca, Anthony, nel corso dell'intervista \"H. G. Wells: Aspects of a Life\" con il giornalista radiofonico americano Don Swaim (CBS Radio a New York), ebbe modo di discutere e raccontare la biografia del padre, il ruolo di Wells nella letteratura e la relazione di quest'ultimo con la madre. Nel corso dell'intervista, West narr\u00f2 alcuni aspetti della societ\u00e0 londinese dell'et\u00e0 vittoriana, dal Man's Club ai bordelli, definendolo un periodo di ipocrisia e di promiscuit\u00e0, raccontando le relazioni del padre, grazie alla propria intervista ad alcune partner e dell'adesione di quest'ultimo alla Fabian Society.\nNel 1920, mentre si trovava in tour in Unione Sovietica, H. G. Wells risiedette per un breve periodo di tempo a San Pietroburgo, presso l'appartamento di Maksim Gor'kij dove ebbe modo di conoscere e di stringere una relazione con Maria Ignatievna Budberg, segretaria di Gor'kij ed in seguito diplomatica, con la quale si incontr\u00f2 a Londra nove anni dopo, entrando a far parte della sua vita nel 1930.\nTra il 1924 e il 1933 Wells si trasfer\u00ec in Francia, dove pass\u00f2 buona parte del tempo in Costa azzurra, avendo una relazione con Costanza Coolidge.\nNel 1935, mentre si trovava a Washington, ebbe una relazione con la giornalista e scrittrice Martha Gellhorn.\nIn \"Experiment in Autobiography\" Wells scrisse:\nNomination per il Nobel.\nNel corso della sua carriera, Wells venne nominato quattro volte al Premio Nobel per la letteratura, rispettivamente nel:\nTemi wellsiani.\nA influire su tutti i racconti e i romanzi dello scrittore vi sono le osservazioni tecniche e scientifiche, che rendono ogni storia narrata emozionante e in certo modo di rilievo scientifico, viste le conoscenza dello scrittore in zoologia e biologia.\nAlcuni temi trattati dallo scrittore saranno anche una rivelazione in campo letterario, essendo temi o rivisitazioni nuovi e affascinanti.\nLa critica \u00e8 ormai unanime nel considerare i romanzi di Wells un'importante esperienza narrativa - ponendo lo scrittore, assieme a Jules Verne - come padre fondatore del romanzo scientifico.\nTutte le esperienze narrative, cresciute nel corso degli anni e fortemente percepibili nei romanzi e nei racconti del 1895, gettano le basi per la fantascienza contemporanea, attraverso la dinamicit\u00e0 delle tematiche che spaziano dal racconto psicologico a quello realista in chiave psicologica, tra il sogno e la speculazione ideologica, arrivando alla critica sociale, temi che lo scrittore manterr\u00e0 per tutta la sua carriera letteraria che caratterizzeranno i racconti e i romanzi wellsiani, ovvero:\nPensiero di Wells.\nH. G. Wells ha scritto quello che in seguito ha descritto come \"vari\" schizzi, dialoghi e saggi\" (anche drammaturgia e critica recensioni di libri) sia prima che durante il periodo in cui lui\nstava lavorando alla sua miglior fantascienza. La quantit\u00e0 di questa uscita \"giornalistica\" \u00e8 considerevole. Oltre duecento articoli pubblicati tra il 1887 e il 1898, ai quali si aggiungono articoli non formati o pubblicati con pseudonimi. Di questo primo giornalismo, Wells ha solo ristampato una piccola frazione, A suo stesso giudizio, gran parte di quel giornalismo era abbastanza buono per essere stampato ma non abbastanza da concedere la ristampa.\nLa maggior parte delle sue recensioni \u00e8 incentrata su temi scientifici, dei brevi saggi e dialoghi immaginari che con gli anni influenzeranno buona parte dei suoi scritti fantascientifici, avranno un valore intrinseco per comprendere, anche se in misura diversa, le opere che lo consacreranno a \"padre della fantascienza\" fino a portarlo al pensiero filosofico-utopico. Ma oltre al loro valore euristico, gli scritti nel periodo giornalistico hanno anche un valore letterario, valore che viene trasmesso in modo disinvolto e con uno stile colloquiale di cui Wells \u00e8 un maestro, speculando sulla natura e il destino dell'uomo.\nIl pensiero di Wells si sposter\u00e0 mano a mano sull'aspetto critico, ponendosi come obiettivo l'insegnamento della scienza. La caratteristica pi\u00f9 essenziale della scienza \u00e8 il metodo sperimentale a cui \u00e8 applicata, Wells non d\u00e0 per scontato la risposta, ma si pone la domanda come ogni scienziato, non analizza la credenza, ma i motivi che portano a essa, sperimentando cos\u00ec continuamente nuove idee. In pratica tutti i suoi saggi e le sue recensioni riguardanti la scienza e i temi scientifici si propongono di testare ipotesi facendo riferimento ai fatti e testando e le conseguenze, questo meccanismo mentale rester\u00e0 negli scritti futuri, segnando indelebilmente la sua fantascienza.\nPensiero scientifico.\nNella met\u00e0 del XIX secolo il termine \"evoluzione\" indicava le fasi dello sviluppo embrionale ed era carico di connotazioni finalistiche, la comprensione dell'idea di evoluzione attraverso una selezione in azione nel presente e senza riguardi per il futuro entr\u00f2 inevitabilmente in rotta di collisione con il tradizionalismo ancora vivo al tempo di Darwin, secondo cui l'evoluzione implicava invece un progetto superiore dovuto a una causa interna o trascendente, riconducibile ad un creatore.\nPer Wells, come per i suoi contemporanei, il centro del pensiero biologico era diventato la teoria dell'evoluzione, l'abbraccio da parte dei biologi della teoria ha comportato, tra le altre conseguenze, un radicale riorientamento delle concezioni dello spazio e del tempo riaprendo la questione della relazione dell'uomo con il resto della natura e dell'universo in generale, in parte perch\u00e9 ha reso l'idea di isolamento, considerato a sua volta un concetto spaziale, anacronistico e obsoleto, considerando la terra molto pi\u00f9 antica rispetto alle credenze creazionistiche del tempo.\nL'evoluzionismo darwiniano port\u00f2 naturalmente ad interrogarsi sul collegamento concettuale delle distanze nello spazio portando a porsi in concomitanza riflessioni sul tempo, tema approfondito dalla geologia che in questo periodo si dedicher\u00e0 seriamente alla spinosa questione dell'et\u00e0 della Terra. Le stime oscilleranno tra appena centomila fino a diversi miliardi di anni. La teoria di Darwin quindi cercava riscontro nei fattori geologici in correlazione con i fattori biologici, incoraggiando una panoramica visiva della storia naturale della terra e in scala ridotta all'analoga della storia evolutiva di una specie. L'apertura mentale che richiedeva la nuova teoria, spingeva la coscienza umana alla possibilit\u00e0 di concepire l'intero passato del processo evolutivo, e se utilizzando il processo mentale inverso, si poteva proiettare il corso di quel processo una \"distanza\" simile o maggiore nel futuro. Per il giovane Wells, l'estensione delle prospettive temporali della teoria evolutiva non sembrava semplicemente possibile, ma appariva addirittura logica. La prospettiva cosmica fu esposta in uno dei primi saggi, \"The Rediscovery of the Unique\" e presumibilmente in un altro mai pubblicato, \"The Universe Rigid\".\nLa riscoperta dell'unico.\nIl concetto espresso da Wells ruota non solo sull'aspetto di individualit\u00e0, intesa come il complesso degli elementi di caratteristiche ed esclusiva pertinenza del singolo, in ogni cosa, ma anche l'inafferrabilit\u00e0 delle possibilit\u00e0 in cui l'uomo si determina secondo la propria legge, e quindi della responsabilit\u00e0 e imputabilit\u00e0 di ogni suo volere e azione. Questo concetto di unicit\u00e0 non contrasta con quello di un universo rigido, per Wells queste due idee non si escludono l'una con l'altra perch\u00e9 ognuno vede l'universo da un diverso punto di vista, ognuno rappresenta un diverso centro di percezione.\nDal punto di vista assoluto, ovvero quello cosmico, al di fuori dello spazio e del tempo, sembra come se le leggi naturali fossero interamente e inesorabilmente governate e determinate dal corso del cosmo, ma dal punto di vista umano, il futuro, qualunque esso sia, pu\u00f2 essere modellato almeno in parte attraverso l'iniziativa e lo sforzo umano. Pi\u00f9 in particolare con le leggi dell'evoluzione, le quali non escludono la possibilit\u00e0 di trasformazione.\nL'attribuzione che Wells d\u00e0 alla sua teoria \u00e8 fondamentale, senza di essa, sembra incompatibile con la posizione che difende sulla teoria dell'universo rigido.\nL'universo rigido come base scientifica dei viaggi nel tempo.\nNonostante le notizie frammentarie sull'opera, dovute alla conseguente distruzione da parte dello stesso autore in seguito al rigetto da parte di Harris, dell'ipotesi di Wells sull'universo rigido troviamo traccia nella sua autobiografia del 1934, la sua ipotesi ricorda molto il determinismo di Pierre-Simon de Laplace (1749-1827). A differenza di molti altri grandi matematici Laplace non vedeva la matematica come una disciplina dal valore particolare, ma come uno strumento utile per la ricerca scientifica e per problemi pratici. Laplace sembra aver considerato l'analisi semplicemente come uno strumento per affrontare problemi fisici, sebbene l'abilit\u00e0 con cui aveva inventato l'analisi necessaria a tale scopo sia quasi straordinaria. Fino a quando i suoi risultati erano veri egli non si preoccupava molto di spiegare i passaggi dimostrativi; egli non aveva mai curato l'eleganza o la simmetria nei suoi procedimenti, e per lui era sufficiente riuscire con qualche mezzo a risolvere il problema particolare che stava affrontando.\nCredeva fermamente nel determinismo causale, che \u00e8 ben espresso nella seguente citazione tratta dall'introduzione all\"'Essai\":\nWells parla di un \"Diagramma universale\" da cui tutti i fenomeni sarebbero derivati da un processo di deduzione. La sua idea di universo rigido ipotizza un etere cosmico, uniformemente distribuito nello spazio infinito seguito dallo spostamento di una particella. Wells suggerisce che se esistesse un universo rigido, e fino ad ora uniforme, le caratteristiche sequenziali del mondo dipenderebbero interamente dalla velocit\u00e0 di questo spostamento iniziale, diffondendo il movimento verso l'esterno con sempre maggiori complicazioni.\nWells dettaglia un'ipotesi simile nella versione di \"The Time Machine\" pubblicata sulla rivista New Review (edita in 5 parti, a seguito del passaggio di Hentley al New Review. Hentley interessato all'opera si rivolge nuovamente a Wells, chiedendogli di revisionare la sua idea sui viaggi nel tempo) nella quale specifica che un universo visto in questo modo \u00e8 un apparato inalterabile perfettamente rigido, interamente predestinato, in cui le cose sono sempre le stesse.\nRiflessioni scientifiche sulla visione cosmica e quella umana.\nNel febbraio del 1887, Wells pubblic\u00f2 l'articolo \"A Talk with Gryllotalpa\", il periodo di redazione dell'opera rientra nel periodo di pubblicazione di una serie di opere a carattere prettamente scientifico, e al periodo di pubblicazione dei primi racconti fantascientifici. Insieme questi saggi, recensioni e finzione permettono di seguire il profilo dello sviluppo intellettuale di Wells. Non \u00e8 possibile analizzare la sola opera per riuscire a capire a pieno il concetto espresso in essa, ma bisogna raggruppare tutti i lavori dello scrittore in questo periodo \u00e8 analizzarli nell'insieme, poich\u00e9 essi funzionano sinergicamemente in un concetto pi\u00f9 ampio, legato alle esperienze e agli studi dello scrittore, nonch\u00e9 alle influenze di diverse teorie in voga nell'epoca. Le opere da considerare sono \"A Talk with Gryllotalpa\", \"The Rediscovery of the Unique\", \"The Flat Earth Again\", \"The Limits of Individual Plasticity\" e \"On Comparative Theology\". L'opera rappresenta l'intuizione di Wells di qualcosa che ricorda un incipit sul principio di complementarit\u00e0, la distinzione tra due punti di vista fondamentali, rivolti ai fenomeni, e in particolare verso la naturale percezione umana.\nIl primo punto di vista a cui fa riferimento Wells \u00e8 la prospettiva della visione umana rispetto alle grandezze astronomiche, quello che in seguito definisce \"l'assoluto punto di vista di percepire le cose a distanza\"; da questa prospettiva di \"spazio infinito\" l'uomo risulta essere infintesimale. In secondo luogo c'\u00e8 anche un punto di vista da parte dell'uomo, facendo s\u00ec che tutto ci\u00f2 che \u00e8 presente nell'universo appaia in lontananza, poich\u00e9 visto in relazione all'occhio umano. Entrambi i casi, cosmico e umano, presentano le proprie insidie. Il pericolo della visione cosmica \u00e8 un disprezzo per quello che Wells definisce \"l'unico\", l'individualit\u00e0 di tutti i fenomeni, mentre il pericolo della visione umana \u00e8 il prestarsi troppo facilmente all'errore concettuale secondo cui tutto ci\u00f2 che \u00e8 nell'universo \u00e8 stato creato per l'uomo e per i suoi bisogni, per cui l'uomo si viene a trovare al centro dell'universo e pu\u00f2 considerarsi misura di tutte le cose (antropocentrismo).\nRiconoscendo che ogni prospettiva pu\u00f2 di per s\u00e9 portare a distorsioni, Wells fa affidamento su entrambi, anche se il principale punto focale dei suoi scritti si spostano gradualmente dalla visione cosmica a quella umana. Nei suoi saggi e racconti prima di \"La macchina del tempo\", e in larga misura nella stessa, il cosmico e il processo evolutivo dominano il suo campo visivo; anche se, in seguito all'accrescimento letterario di Wells, riparte senza la visione umana, perdendo di vista il grande universo in cui l'uomo si trova situato. Il corrispondente a questo cambiamento di messa a fuoco \u00e8 una visione alterata delle prospettive per la specie umana, con la visione delle leggi della natura che eliminano ci\u00f2 che l'uomo propone, lasciano spazio ad un'idea di evoluzione \"artificiale\".Ll'uomo prende coscienza del suo futuro plasmando il suo ambiente socio culturale, oltre il quale pu\u00f2 esercitarne il controllo.\nIl concetto prende forma dalla teoria di August Weismann, uno dei pi\u00f9 acuti teorici dell'evoluzionismo e dell'ereditariet\u00e0. Accolse con entusiasmo le teorie di Charles Darwin, contribuendo alla loro diffusione e alla loro accettazione in Germania, contribuendo in maniera sostanziale con deduzioni personali, avvicinandosi e successivamente diventando la \"guida\" del movimento \"neodarwinista\" che negava in maniera categorica la trasmissibilit\u00e0 dei caratteri acquisiti. Un'evoluzione dettata della selezione, la cui azione avviene sulle variazioni individuali ereditarie, tutte esclusivamente di origine interna. L'azione che l'ambiente esercita sul corpo degli organismi, non si ripercuote sulle cellule riproduttive, annullando gli effetti dell'eredit\u00e0 e di conseguenza dell'evoluzione.\nPensiero utopico.\nLo Stato Mondiale.\nH. G. Wells era un forte sostenitore della creazione di uno stato mondiale, sostenendo che un tale stato avrebbe garantito la pace e la giustizia nel mondo. Nel suo saggio \"Anticipations of the Reaction of Mechanical and Scientific Progress upon Human Life and Thought\" noto pi\u00f9 semplicemente come \"Anticipations\" (1900), Wells prevedeva che la grande regione urbana tra Chicago e l'Atlantico avrebbe unificato gli stati anglofoni, e questa unit\u00e0 tra le popolazioni di lingua inglese, quella che Wells definir\u00e0 una \"Nuova Repubblica che domina il mondo\", entro il 2000 sarebbe diventata il mezzo con la quale la pace finale del mondo potr\u00e0 essere assicurata per sempre. Essa sar\u00e0 un nuovo Ercole sociale che strangoler\u00e0 i serpenti della guerra e l'animosit\u00e0 nazionale nella sua culla. La Nuova Repubblica \"sar\u00e0 gi\u00e0 in grado coscientemente e abbastanza liberamente di controllare gli affari generali dell'umanit\u00e0 prima che questo secolo si chiuda...\" I suoi principi e le sue opinioni \"devono necessariamente modellare e determinare quel futuro ancora pi\u00f9 ampio di cui i prossimi cento anni sono solo la fase iniziale \". La Nuova Repubblica deve infine diventare uno \"Stato-Mondo\".\nPensiero critico.\nCritica al sistema educativo.\nNella sua autobiografia, Wells cerca di mostrare la tensione e la disorganizzazione delle organizzazioni educative delle civilt\u00e0 artigianali a cavallo tra il XVII secolo e il XVIII secolo, che culminarono con la prima rivoluzione industriale, la quale port\u00f2 ad un cambio di ritmo e di scala a causa delle invenzioni meccaniche. Secondo Wells la rivoluzione ha portato alla nascita delle strutture materiali per la nascita di un unico Stato-mondiale moderno, ma tale evoluzione non trova riscontro nella struttura mentale correlata, trovandosi cos\u00ec ad avere i mezzi per il conseguimento ma nessuno in grado di usarli per arrivare alla meta desiderata. L'adattamento sociale e politico di fronte alla grande innovazione tecnologica si trascin\u00f2 sempre pi\u00f9 indietro rispetto a quell'avanzamento costante, portando il mondo nella met\u00e0 del XVIII secolo al culmine di questa discordia. Esso non si limita solo al tradizionalismo della massa e delle scuole private, assolutamente inadeguate a far fronte alle richieste delle nuove occasioni, ma \u00e8 rivolta a tutto il sistema organizzativo di formazione professionale, alle universit\u00e0, le accademie e cos\u00ec via, rimaste ancorate al periodo pre-rivoluzione.\nNel XIX secolo la disposizione parziale e riluttante all'adattamento da parte della societ\u00e0 divenne sempre pi\u00f9 operativa e produsse una struttura di istruzione elementare universale in tutta Europa, una grande diffusione di scuole tecniche e scuole secondarie, una crescita dei numeri sui titoli universitari esistenti e la fondazione di un gran numero di nuove universit\u00e0. Tale crescita colmava in una nascente apprensione non ancora completa con ci\u00f2 che stava accadendo. Wells vive la crescita di quell'apprensione sentendosi parte integrante della stessa. La nascita di nuove universit\u00e0 offriva, a detta di Wells, un adattamento pi\u00f9 quantitativo che qualitativo: la necessit\u00e0 di una richiesta di educazione sempre pi\u00f9 estesa venne percepita molto prima della necessit\u00e0 di un nuovo tipo di istruzione. Questo port\u00f2 alla moltiplicazione di scuole e universit\u00e0, a scapito della loro modernizzazione. Il sistema dell'ordine educativo non si evolse, rimanendo pi\u00f9 istruttivo che costruttivo, cio\u00e8 un sistema conservatore che Wells ritiene rimanere una resistenza pi\u00f9 che un aiuto alla crescente volont\u00e0 creativa nell'uomo.\nWells afferma che questo port\u00f2 alla grande richiesta delle nuove generazioni che cercavano un'illuminazione di ci\u00f2 che erano, su ci\u00f2 che gli stava accadendo e dove questa rivoluzione li stava portando, la risposta da parte di pedagoghi e i professori si rivel\u00f2 essere antiquata e inutile. Essi rimasero lontani dal contatto di nuove conoscenze e nuove idee, trasmettendo la pi\u00f9 nuda conoscenza e le idee pi\u00f9 tristi e esauste alle nuove generazioni che cercavano ciecamente un nutrimento mentale imperfettamente concepito. Wells lamenta inoltre l'impossibilit\u00e0 di insegnare, almeno non proficuamente e con successo, o addirittura di esercitare qualsiasi professione, senza un diploma universitario che comprendesse grandi parti del vecchio apprendimento privilegiato. E per quanto, per mezzo del clamore esterno, soggetti come la scienza, fisica e la biologia fossero stati inseriti nei curricula, esse hanno sub\u00ecto una curiosa standardizzazione e sterilizzazione nel processo.\nPunto di vista religioso.\nCome gi\u00e0 descritto nella biografia, Wells cresce in un contesto famigliare di forte fervore religioso. La madre Sarah Neal impose da subito ai figli un'educazione protestante, mentre il padre, libero pensatore si limit\u00f2 ad assecondare la moglie. Con la morte della sorella maggiore di Wells e la nascita di Herbert, la madre concentr\u00f2 le proprie energie su quest'ultimo, considerato dalla donna il sostituto della sorella come bilanciamento divino. Nonostante la forte devozione e la forte fede, qualcosa in Sarah cambi\u00f2 con la morte della figlia, si rivolgeva spesso in preghiera a Dio, sperando che si risolvessero i grossi problemi economici e gli altrettanto gravi problemi coniugali. Secondo Wells la morte della sorella cambi\u00f2 completamente la vita della madre, incrinando la sua fede anche se la donna non se ne rese mai conto consciamente.\nNonostante la forte matrice religiosa presente nella vita di Wells durante l'infanzia e l'adolescenza, lo scrittore non si sentir\u00e0 mai vicino a Dio. Le iniziali considerazioni lo portarono ad avere timore dell'inferno considerando la possibilit\u00e0 dell'esistenza di Dio, nel tempo in cui credeva, come lui stesso afferma nella sua autobiografia, nella storia e nello schema di salvezza, per quanto potesse capirlo, proprio come c'era un tempo in cui credeva ci fosse un diavolo, ma non ci fu mai un momento in cui non detest\u00f2 profondamente tutta la faccenda.\nQuesto periodo dur\u00f2 fino all'adolescenza di Wells (fino cio\u00e8 all'et\u00e0 di undici o dodici anni): per dichiarazione stessa di Wells, la fede lo abbandon\u00f2 in seguito a un sogno avuto dell'Inferno, cos\u00ec assurdo da far saltare fuori dalla sua mente per sempre quel concetto. Nel sogno, Wells vide un Dio particolarmente malvagio impegnato a imbastire un povero peccatore al supplizio della ruota. Il sogno \u00e8 solo la trasposizione delle idee che maturavano nel giovane, portandolo a odiare Dio intensamente, concludendo che tutte le sue credenze fossero solo delle falsit\u00e0.\nNasce in questa maniera l'idea che seguir\u00e0 Wells per il resto della vita, e che condizioner\u00e0 i suoi scritti e i suoi studi. Wells professa una sorta di amore per la maggior parte degli esseri viventi, non riuscendo a ricordare nessun momento della sua vita in cui abbia percepito la minima ombra di un'intesa o d'amore per una delle raffigurazioni della Santissima Trinit\u00e0. La sua idea sulla religione si riduce quindi a considerarla un'accozzaglia di una miscellanea delle vecchie religioni sacrificali e consolatorie dei confusi e infelici cittadini, considerando le pratiche costitutive pi\u00f9 rassicuranti per i cuori turbati prima che ci fosse qualche tentativo di saldarli in un credo mistico, manipolati dall'intelligenza ingannevole perpetuata per generazioni da teologi, reputando \"l'amore\" per Dio innaturale e irrazionale.\nLe domande che Wells si pone da Wells senza trovare ovviamente riscontro sono dovute al semplice ragionamento sulle malvagit\u00e0 terrene, sulla guerra, sulla malattia, sull'ingiustizia sociale e ogni reale angoscia umana, conseguendo un fallimento, lasciando l'ignara vittima ingannata. L'idea su Ges\u00f9 da parte di Wells, si rif\u00e0 a un buon tipo di uomo, considerando il Messia ebraico una promessa di leadership, giudicandolo un'incoerente effigie di amabilit\u00e0, un mostruoso ibrido di uomo e infinito, che fa vaghe promesse di utili miracoli per l'imbroglio di anime semplici, un aiuto sempre assente nei momenti di difficolt\u00e0.\nNonostante le nuove idee nascenti il giovane si sottoponeva comunque agli insegnamenti della madre, che si impegn\u00f2 duramente per trasmettere le risposte impartite dal Catechismo della Chiesa inglese, imparandoli diligentemente ma trovandoli noiosi, ad esempio in un confronto con la stessa in merito al sacramento dell'eucaristia, facendosi beffa della situazione, e reputando improbabile la combinazione Pane e Vino proposta dalla dottrina, causando nella madre shock e perplessit\u00e0 e portandola a intercedere per lui agli occhi di Dio.\nConsiderazioni di H. G. Wells su Joe Wells e Sarah Neil.\nNella sua autobiografia, H. G. Wells ripercorre la vita di entrambi i genitori, dedicando molto spazio all'interno dell'opera, ad entrambi infatti \u00e8 dedicato un intero capitolo dove H. G. approfondisce i sogni, le preoccupazioni e uno spaccato di vita di entrambi. La continua ricerca da parte del padre di un'elevazione sociale che permetterebbe alla famiglia un maggior benessere, la difficolt\u00e0 nel prendere ordini, che gli coster\u00e0 il posto di lavoro a Trentham, e la continua ricerca di un riscatto culturale, Wells descrive una serie di fallimenti del padre che lasciano a quest'ultimo l'amaro in bocca, con lo svilupparsi di idee estreme come l'incolpare la sorte per le mancate occasioni a Redleaf o l'idea che si presenter\u00e0 pi\u00f9 volte nella vita di Joe di emigrare in cerca di fortuna, un carattere in netta contrapposizione con quello descritto della madre, descritta come ingenua e timorata di Dio, non ha alcuna aspirazione, se non quella di restare al suo posto, svolgendo il suo lavoro, senza porsi domande sulla vita, ma vedendo la stessa come un disegno pi\u00f9 grande e incomprensibile.\nH. G. continua le sue considerazioni affermando che Sarah era stata addestrata come cameriera di una signora e non come casalinga non credendo che avesse la flessibilit\u00e0 mentale per passare a nuove occasioni. Era quel tipo di donna che \u00e8 una cuoca incorreggibilmente cattiva. Per natura e per educazione, apparteneva a quella classe media di dipendenti che occupava situazioni, svolgeva mansioni rigorosamente definite, dava o mancava di dare soddisfazione e non aveva affatto idee al di fuori di quella dipendenza. Persone di quella qualit\u00e0 \"risparmiate per un giorno di pioggia\" ma erano senza la minima traccia di capacit\u00e0 produttive o acquisitive primarie lo era in tutta innocenza, ma la percezione di H. G. fu che suo padre avrebbe potuto avere un aiutante pi\u00f9 efficiente nella lotta per la vita, come avveniva nel XIX secolo individualista ma condivideva la sua incapacit\u00e0 di ottenere e detenere le cose \nWells reputava entrambi innocenti economici fatti da e per un ordine sociale, uno schema di cose, che stava cadendo a pezzi tutto su di loro. E in cerca di stabilit\u00e0 in un mondo che si stava gi\u00e0 aprendo verso l'avventura, si gettarono in quel buco insanitario che avevo gi\u00e0 descritto, nel quale ero nato, e dal quale non erano riusciti a scappare per ventiquattro anni tristi.\nInfluenza culturale.\nWells \u00e8 considerato insieme a Verne uno dei padri del romanzo scientifico precursore della fantascienza, in quanto riusc\u00ec a realizzare una felice fusione tra le atmosfere fantastiche e il pensiero scientifico. Le sue opere, sebbene debbano molto al tema scientifico e fantastico, sono in realt\u00e0 un solido strumento di analisi sociale e morale: da ciascun romanzo traspare la convinzione secondo cui la scienza debba essere funzionale a un progresso effettivamente benefico e che l'uomo debba risultare sempre e comunque in grado di controllare le forze da lui create.\nDescrisse con decenni di anticipo lo scoppio della seconda guerra mondiale e la bomba atomica.\nTra i romanzi da lui scritti, moltissimi sono considerati dei veri punti fermi nella narrativa fantascientifica: tra questi \"L'isola del dottor Moreau\", \"L'uomo invisibile\" e il fortunatissimo \"La macchina del tempo\" (1895). Da \"La guerra dei mondi\" fu tratto un dramma radiofonico omonimo interpretato da Orson Welles come una radiocronaca, \nFilmografia.\nLa filmografia di H. G. Wells \u00e8 vastissima, essendo l'autore di alcune delle opere fondamentali della fantascienza, \u00e8 ricordato come uno degli iniziatori di tale genere narrativo."}
{"id": "2230", "revid": "1652635", "url": "https://it.wikipedia.org/wiki?curid=2230", "title": "Collegamento ipertestuale", "text": "In informatica, un collegamento ipertestuale (in inglese \"hyperlink\", spesso chiamato anche \"link\", usato anche in italiano) \u00e8 un rinvio da un'unit\u00e0 informativa (documenti, immagini, etc.) su supporto digitale ad un'altra. \u00c8 ci\u00f2 che caratterizza la non linearit\u00e0 dell'informazione propria di un ipertesto.\nUn collegamento ipertestuale ha lo scopo di condurre ad ulteriori unit\u00e0 informative a partire da una qualunque unit\u00e0 ad esse correlata.\nPer poter essere notato dal lettore, un collegamento ipertestuale normalmente viene distinto per qualche peculiarit\u00e0 grafica: la pi\u00f9 tipica \u00e8 la sottolineatura (vedi immagine). L'attivazione di un collegamento viene effettuata attraverso un clic del mouse, cui segue la visualizzazione della destinazione del collegamento.\nCollegamenti ipertestuali nel World Wide Web.\nStoria.\nI collegamenti ipertestuali furono concepiti negli anni sessanta del XX secolo; la loro diffusione tuttavia esplose veramente solo con l'espansione di Internet e del World Wide Web, dove i collegamenti ipertestuali uniscono come una miriade di fili gli innumerevoli siti della rete. Senza i collegamenti, infatti, gran parte della funzionalit\u00e0 e praticit\u00e0 di Internet verrebbe a mancare, allontanando gli utenti meno pratici.\nCon la diffusione di massa di Internet, i collegamenti ipertestuali sono stati associati indissolubilmente al tag codice_1, che si usa nel linguaggio HTML per generarli in un browser, come in questo esempio:\n codice_2\nche, se cliccato, conduce alla risorsa indicata dall'Uniform Resource Locator (URL)\ncodice_3 .\nIl testo che contiene un collegamento o link a un'altra pagina \u00e8 denominato in inglese \"anchor text\". Normalmente i motori di ricerca tengono molto conto di questo fattore. I termini che fanno da \"ancora\" vengono considerati quasi come se fossero delle parole chiave.\nUn esempio di codice html che possa far comprendere l\"anchor text\" \u00e8 il seguente:\n codice_4\nNella pagina appare quindi \u00abPagina principale di Wikipedia\u00bb in genere di colore blu sottolineato che riporter\u00e0 come nell'esempio alla pagina internet indicata nell'indirizzo web. \u00c8 altres\u00ec importante e da considerare che i motori di ricerca non amano parole molto generiche, lunghe o fuorvianti nell'anchor text. Quello inserito nell'esempio, \u00e8 esattamente il codice html che riporta a un sito web con attinenza all\"anchor text\" stesso.\nAl giorno d'oggi, i collegamenti sono anche un'unit\u00e0 di misura della notoriet\u00e0 di un sito (Link popularity): quanti pi\u00f9 collegamenti ipertestuali conducono ad un sito, tanto pi\u00f9 alta \"deve\" essere la sua qualit\u00e0. Su questo principio si basa anche Google.\nCon il diffondersi di siti amatoriali o per organizzazioni non a scopo di lucro, che quindi tipicamente non possono permettersi costose pubblicit\u00e0 ma che devono sostenere le spese di mantenimento del sito stesso, si \u00e8 andata diffondendo la pratica dello scambio di link: due o pi\u00f9 siti, spesso con tematiche comuni, si pubblicizzano l'un l'altro, gratuitamente; lo scopo di ci\u00f2 \u00e8 il tentativo di unire il parco visitatori, che potrebbero cos\u00ec divenire utenti sia dell'uno che dell'altro sito, aumentando cos\u00ec il flusso di traffico dei siti coinvolti e quindi la visibilit\u00e0, la notoriet\u00e0 e gli incassi derivanti da banner.\nTecniche.\nCollegamenti profondi (\"deep linking\").\nL'approccio, molto diffuso, di pubblicare in un sito dei collegamenti diretti a pagine \"interne\" di un altro sito \u00e8 detto deep linking, e non sempre \u00e8 pratica permessa: ci sono alcuni siti che vietano i collegamenti profondi, costringendo quindi i visitatori a cercare la pagina dove sarebbero dovuti venir rimandati dal sito di provenienza.\nI motivi di questo tipo di divieti possono essere facilmente di natura economica, dal momento che un utente, se costretto a trovare un articolo in un sito (anzich\u00e9 avere il collegamento gi\u00e0 pronto), probabilmente vedr\u00e0 pi\u00f9 pagine di quello stesso sito, e quindi pi\u00f9 pubblicit\u00e0 (in forma di banner), comportando quindi pi\u00f9 guadagni per il gestore del sito contenente la pagina desiderata.\nCollegamenti permanenti.\nA volte, specie in siti aggiornati di frequente (tipicamente i blog), viene reso disponibile un collegamento permanente, abbreviato in permalink; questo \u00e8 un collegamento garantito per durare nel tempo, e che porter\u00e0 all'articolo desiderato anche quando questo sar\u00e0 considerato \"vecchio\" e quindi non pi\u00f9 facilmente raggiungibile perch\u00e9 sostituito in visibilit\u00e0 da altri articoli pi\u00f9 recenti.\n\"Prefetching\" e \"prerendering\".\nLe specifiche di HTML 5 consentono le seguenti operazioni:\nIn questo modo l'utente avr\u00e0 l'esperienza di una navigazione pi\u00f9 veloce, ottimizzando l'uso della banda disponibile nei momenti di inattivit\u00e0 legati alla permanenza in una pagina web.\n\"Linking\" e Diritto d'Autore.\nLa comunicazione a pubblico distante, trattata negli articoli 16 e 16-bis della Legge sulla protezione del diritto d'autore, prevede per il titolare il diritto esclusivo di comunicazione al pubblico su filo o senza filo dell'opera, attraverso mezzi di diffusione a distanza (quali telegrafo, telefono, radio, televisione ed altri mezzi analoghi).\nIl \"linking\" \u00e8 stato oggetto di molte discussioni negli ultimi anni, volte a stabilire se il suo utilizzo (ad esempio per \"linkare\" sul proprio sito un contenuto presente su un altro sito) consista effettivamente in comunicazione a pubblico distante, violando quindi il diritto esclusivo del titolare.\nLa Corte di giustizia dell'Unione Europea ha sancito, tramite la sentenza relativa alla causa C-466/12 del 13 febbraio 2014, che il \"linking\", dal momento che non \"amplia\" il pubblico concepito da colui che aveva originariamente pubblicato il contenuto sulla propria piattaforma, non consiste in violazione del diritto d'autore, non costituendo comunicazione a pubblico distante.\n\"Linking\" di contenuti pubblicati illegalmente.\nUna questione pi\u00f9 specifica \u00e8 stata sollevata in merito al \"linking\" di contenuti pubblicati online senza l'autorizzazione del titolare dei diritti (attraverso azioni di pirateria).\nLa sentenza relativa alla causa C-160/15 dell'8 settembre 2016, ha sancito che, se colui che \"linka\" il contenuto protetto da diritto d'autore (pubblicato illegalmente) non ha fini di lucro e non sia a conoscenza dell'illegittimit\u00e0 della pubblicazione di tale contenuto su un altro sito Web, non sta effettuando \"comunicazione al pubblico\" e non viola quindi il diritto d'autore. \nSe invece il \"link\" viene fornito con fini di lucro, si presuppone che colui che compie l'azione abbia i mezzi per verificare l'illegalit\u00e0 della pubblicazione sull'altro sito web e quindi deve rispondere della violazione del diritto d'autore, trattandosi di \"comunicazione al pubblico\"."}
{"id": "2233", "revid": "135224", "url": "https://it.wikipedia.org/wiki?curid=2233", "title": "Hardware", "text": "L'hardware, traducibile in italiano come componente fisico, materiale informatico o supporto fisico (sigla HW, dall'inglese \"hard\" \u00abduro, pesante\u00bb e \"ware\" \u00abmerci, prodotti\u00bb, su imitazione del termine \"software\"), \u00e8 la parte materiale di un computer, ovvero tutte quelle parti elettroniche, elettriche, meccaniche, magnetiche, ottiche che ne consentono il funzionamento; pi\u00f9 in generale il termine si riferisce a qualsiasi componente fisico di una periferica o di una apparecchiatura elettronica, ivi comprese le strutture di rete; l'insieme di tali componenti \u00e8 anche detto componentistica.\nComponenti.\nScheda madre.\nLa scheda madre \u00e8 il componente principale di un computer ed \u00e8 dotata di circuiti integrati che hanno il compito di collegare fra loro le altre componenti del sistema. Alloggiati sulla scheda madre si trovano il processore, la memoria RAM, l'insieme di unit\u00e0 di memoria ROM che contengono il BIOS, le schede grafiche e di rete. Tutti i componenti collegati alla scheda madre sono divisi tra il northbridge (o ponte nord) e il southbridge (o ponte sud).\nSchede elettroniche di espansione.\nLa \"scheda d'espansione\" \u00e8 una qualsiasi scheda elettronica che non \u00e8 compresa di serie nel computer e che, una volta installata, ne espande quindi le funzionalit\u00e0. La scheda d'espansione pu\u00f2 appartenere a una grande variet\u00e0 di tipi di schede elettroniche: scheda di memoria, scheda video, scheda CPU, scheda di rete, scheda audio, ecc. L'unico tipo di scheda elettronica esclusa tra i possibili tipi \u00e8 la scheda madre: una scheda d'espansione non \u00e8 mai una scheda madre.\nMemorie secondarie.\nLa \"memoria di massa\" o secondaria \u00e8 l'insieme di supporti che permette ai dati e alle informazioni di persistere nel sistema anche dopo lo spegnimento del computer:\nFloppy disk, dischi ottici e penne USB possono essere definiti supporti rimovibili, ovvero unit\u00e0 di memoria non strettamente legate alla macchina.\nPeriferiche e dispositivi di ingresso e uscita (I/0).\nLe periferiche di ingresso consentono di acquisire dati dall'esterno. Le principali sono:\nSono dispositivi che forniscono il risultato di un'elaborazione convertendolo in testo, grafica, audio quali il monitor, le stampanti o le casse audio.\nHardware di rete.\nL'hardware di rete \u00e8 il complesso materiale (apparati, cablaggi, canali wireless, dispositivi) che forma, dal punto di vista fisico, una struttura di rete."}
{"id": "2235", "revid": "287204", "url": "https://it.wikipedia.org/wiki?curid=2235", "title": "Hans Blix", "text": "Gi\u00e0 ministro degli esteri dal 1978 al 1979, dal gennaio 2000 al giugno 2003 ha guidato la Commissione di controllo, di verifica e d'ispezione delle Nazioni Unite (COCOVINU - UNMOVIC).\nBiografia.\nHa studiato presso la Columbia University e presso le universit\u00e0 di Uppsala e Cambridge, dove prese il dottorato. Nel 1959 si laure\u00f2 in diritto presso l'Universit\u00e0 di Stoccolma.\nL'universit\u00e0 di Mosca gli ha conferito la laurea \"honoris causa\".\nDal 1962 al 1978 \u00e8 stato membro della delegazione svedese alla conferenza di disarmo a Ginevra. Dal 1963 al 1976\nha ricoperto diverse cariche presso il Ministero degli Esteri svedese, prima di diventare, appunto, Ministro degli Esteri nel 1978.\nDal 1981 al 1997 \u00e8 stato direttore generale dell'Agenzia internazionale per l'energia atomica (IAEA). Come capo dell'IAEA, Blix visit\u00f2 pi\u00f9 volte nel corso degli anni ottanta il reattore nucleare iracheno di Osiraq, prima che fosse distrutto da un raid aereo israeliano, senza tuttavia scoprire che l'Iraq portava avanti, sin dal 1971, un avanzato programma di produzione di armi nucleari. L'IAEA, e Blix personalmente, elogiarono pi\u00f9 volte l'Iraq per la piena collaborazione offerta all'IAEA. Fu solo dopo la prima guerra del Golfo nel 1991, che si scopr\u00ec la portata dei programmi nucleari iracheni, che erano notevolmente progrediti dall'epoca della distruzione del reattore di Osiraq.\nNel gennaio 2000 Blix fu nominato presidente esecutivo della Commissione di controllo, di verifica e d'ispezione\ndelle Nazioni Unite.\nA partire dal 27 novembre 2002 fu responsabile degli ispettori inviati in Iraq nell'ambito della Risoluzione ONU 1441, riguardante le armi di distruzione di massa che, secondo l'amministrazione Bush, sarebbero state detenute da quel paese.\nDurante la crisi per il disarmo dell'Iraq, che precedette la guerra in Iraq del 2003, le affermazioni di Blix contraddissero l'amministrazione Bush in merito al possesso di armi di distruzione di massa da parte dell'Iraq. Blix ricevette per questo numerose critiche da parte dei sostenitori della guerra. Quando fu chiaro che non c'erano armi di distruzione di massa in Iraq, gli Stati Uniti e la Gran Bretagna dovettero affrontare numerose accuse. In un'intervista sulla BBC, l'8 febbraio 2004, Blix accus\u00f2 i governi di Stati Uniti e Gran Bretagna di aver ingigantito la minaccia delle armi di distruzione di massa per poter giustificare la guerra contro Saddam Hussein.\nNel 2004 \u00e8 vincitore del premio Colombe d'Oro per la Pace, premio assegnato annualmente dall'Archivio disarmo ad una personalit\u00e0 distintasi in campo internazionale.\nNell'ottobre del 2004 l'Universit\u00e0 di Padova ha conferito a Blix la laurea \"honoris causa\" in Scienze politiche.\nNel 2009 aderisce al progetto per la realizzazione del film \"Soldiers of Peace\" che coinvolge 14 Paesi nel Mondo nella realizzazione di una pace globale."}
{"id": "2236", "revid": "1708534", "url": "https://it.wikipedia.org/wiki?curid=2236", "title": "Halloween Documents", "text": "Gli Halloween Documents (\"documenti Halloween\") sono una serie di \"memorandum\" confidenziali di Microsoft a proposito delle strategie relative al software open source e in particolare a Linux. Il primo documento, scritto da un ingegnere Microsoft, Vinod Valloppillil, pass\u00f2 nelle mani di Eric S. Raymond nell'ottobre 1998, che lo pubblic\u00f2, commentandolo, sul suo sito internet.\nIl documento conteneva riferimenti a un secondo \"memorandum\" (i cui autori erano Vinod Valloppillil e Josh Cohen di Microsoft), dedicato specificatamente a Linux che venne anch'esso ottenuto, commentato e pubblicato da Raymond. Microsoft ha da allora confermato la loro autenticit\u00e0.\n\"Microsoft confidential\".\nContrassegnati come Microsoft confidential, identificavano il software open source e in particolare il sistema operativo Linux come la maggiore minaccia al dominio di Microsoft dell'industria del software e suggerivano modi per distruggere il progresso del software open source.\nI documenti ammettevano la superiorit\u00e0 di alcuni software open source rispetto ad alcuni prodotti Microsoft e impostavano una strategia per combatterli; furono molto imbarazzanti, perch\u00e9 contraddicevano le dichiarazioni pubbliche fatte a questo proposito. Inoltre, le strategie suggerite furono giudicate molto negativamente: invece di migliorare il prodotto offerto fino a superare la \"concorrenza\", secondo i documenti la strategia migliore era di impedire ai prodotti concorrenti di funzionare con quelli Microsoft, non per cause tecniche ma in modo specioso. In questo modo i clienti si sarebbero trovati nell'impossibilit\u00e0 di sostituire prodotti Microsoft con equivalenti open source, senza inibire il funzionamento del restante sistema informatico.\nSecondo Raymond, i documenti pubblicati misero in tale imbarazzo la societ\u00e0 che i suoi portavoce non dissero parola per sei mesi. Dopo la pubblicazione di questi documenti originali, trapel\u00f2 una serie aggiuntiva di \"memorandum\" che fu pubblicata. Essa dimostra la consapevolezza di Microsoft che i concorrenti open source sono una potenziale minaccia alla sua presenza nell'industria software.\nAbbraccia, estendi, estingui.\nL'ultima strategia \u00e8 stata descritta da alcuni come \"Embrace, extend and extinguish\" (\"Abbraccia, estendi ed estingui\"): si proclama ad alta voce di abbracciare uno standard esistente per i propri prodotti, si prosegue \"estendendo\" tale standard con nuove funzioni non previste (pertanto, non rispettando lo standard che si diceva di rispettare) in modo che i prodotti concorrenti non funzionino pi\u00f9 col nostro, e si utilizza questa differenza per far chiudere i concorrenti per mancanza di clienti. Tale strategia funziona solo operando in condizioni di quasi-monopolio, cosa che per Microsoft \u00e8 spesso vera."}
{"id": "2237", "revid": "1652635", "url": "https://it.wikipedia.org/wiki?curid=2237", "title": "Helsinki", "text": "Helsinki (IPA: , ; , , ) \u00e8 la capitale della Finlandia.\nCon abitanti (2018) \u00e8 anche la citt\u00e0 pi\u00f9 popolosa del Paese.\nSi trova nella regione dell'Uusimaa ed \u00e8 bilingue finlandese e svedese.\nHelsinki \u00e8 geograficamente situata nella parte meridionale del Paese sulle rive del golfo di Finlandia, parte del mar Baltico, di fronte alla capitale dell'Estonia, Tallinn, e si estende su pi\u00f9 isole.\nL'area metropolitana di Helsinki include l'area urbana della citt\u00e0, Espoo, Vantaa, Kauniainen e paesi limitrofi. \u00c8 l'area metropolitana pi\u00f9 a nord nel mondo, con il suo milione di abitanti \u00e8 la citt\u00e0 e capitale pi\u00f9 a nord degli Stati membri dell'Unione europea.\nA Helsinki hanno sede il parlamento, il governo, sette universit\u00e0 e le sedi dei vescovi evangelico-luterani, cattolici e russo-ortodossi.\nNello slang di Helsinki la citt\u00e0 \u00e8 chiamata \"Stadi\" (per il vocabolo svedese \"stad\", \"citt\u00e0\") o \"Hesa\" (forma abbraviata di \"Helsinki\" con il suffisso gergale \"-sa\"), lasciando intendere che chi usa il termine \"Stadi\" sia nativo della citt\u00e0. \"\" \u00e8 il termine usato dai sami del Nord per Helsinki.\nGeografia fisica.\nTerritorio.\nHelsinki \u00e8 una modernissima citt\u00e0 affacciata sul mar Baltico (dove vive circa un decimo della popolazione del paese) su una penisola principale, varie altre penisole e isole minori definiscono i limiti della citt\u00e0.\nClima.\nIl clima \u00e8 boreale umido (K\u00f6ppen \"Dfb\") e, nonostante la latitudine nordica, \u00e8 mitigato dal mare seppur meno \"scaldato\" dalla tiepida Corrente del Golfo rispetto alla Norvegia e alla Svezia, che sono nazioni climaticamente meno continentali della Finlandia. In gennaio e febbraio le temperature medie sono di circa \u22124,5 \u00a0\u00b0C, mentre le medie da giugno ad agosto sono di 16\u00a0\u00b0C.\nStoria.\nHelsinki venne fondata nel 1550 su ordine del re di Svezia Gustav Vasa con il nome di \"Helsingfors\" sul sito di Forsby, alla foce del fiume Vanda. Il villaggio era affiancato gi\u00e0 da un porto, menzionato per la prima volta con il nome di \"Helsinge\" (\"stretto\", \"golfo\", \"approdo\") nel 1351 in un documento del re Magnus II di Svezia che garantiva i diritti per la pesca del salmone sul fiume Vantaa al monastero estone di Padise.\nPer rivaleggiare con Tallinn, re Gustav ordin\u00f2 ai mercati di Porvoo, Eken\u00e4s, Rauma e Ulvila di trasferirsi a Helsinki ma con la conquista dell'Estonia (1561) da parte della Svezia, cess\u00f2 la necessit\u00e0 di espandere la citt\u00e0, ed Helsinki rimase un povero paesino.\nNel 1640 Per Brahe il Giovane consigli\u00f2 a Cristina di Svezia di far trasferire la citt\u00e0 nella sede attuale (attorno alla Piazza del Senato).\nNel 1748 il governo svedese inizi\u00f2 la costruzione della fortezza di Sveaborg (Suomenlinna in finlandese), come protezione contro l'espansionismo russo. Al primo assedio Suomenlinna cadde.\nDopo che la sovranit\u00e0 della Finlandia pass\u00f2 alla Russia, nel 1809, lo zar Alessandro I decise di spostare la capitale finlandese da Turku a Helsinki nel 1812, in quanto la relativa debolezza dell'influenza svedese sulla citt\u00e0, e la sua vicinanza a San Pietroburgo, avrebbero reso il controllo del governo locale pi\u00f9 semplice.\nPer ridurre ulteriormente l'influenza svedese nella regione, nel 1827 fu spostata da Turku a Helsinki l'unica universit\u00e0 del paese. Questo fatto consolid\u00f2 il nuovo ruolo della citt\u00e0 provocando una rapida crescita della popolazione e dello sviluppo urbanistico.\nDal 1918 Helsinki \u00e8 la capitale della repubblica indipendente della Finlandia.\nMonumenti e luoghi d'interesse.\nL'architettura di Helsinki \u00e8 caratterizzata dal cosiddetto \"stile nordico\", le cui caratteristiche sono l'eleganza, l'austerit\u00e0 e la sobriet\u00e0. Gli edifici residenziali del centro storico, soprattutto dei quartieri di Punavuori e di Kruununhaka, risalgono in larga parte al primo novecento, presentano decorazioni ispirate alla natura (fiori, piante, animali) e sono spesso arricchiti da bovindo che permettono di catturare maggior quantit\u00e0 di luce. Nei quartieri di K\u00e4pyl\u00e4 e T\u00f6\u00f6l\u00f6 sono invece ancora presenti antiche costruzioni in legno.\nL'area che circonda la Piazza del Senato, con la cattedrale luterana della citt\u00e0, rappresenta una testimonianza dello stile neoclassico, mentre la tradizione architettonica bizantino-russa si ritrova nella cattedrale ortodossa Uspenski, progettata da Aleksander Gornostajev e terminata nel 1868. Questa \u00e8 la pi\u00f9 grande chiesa ortodossa dell'Europa occidentale e, con le sue tipiche cupole a cipolla dorate, rappresenta uno dei segni pi\u00f9 evidenti della presenza russa in Finlandia.\nLa Kristuskyrkan (Chiesa di Cristo), nel centro storico di Helsinki localizzata nel distretto di Etu-T\u00f6\u00f6l\u00f6 a breve distanza dal parlamento e dal Museo Nazionale \u00e8 un tipico esempio di stile neogotico finlandese, l'edificio interamente costruito in pietra, mattoni in cotto e rame \u00e8 opera dell'architetto Atte V. Willberg (1928). La torre campanaria con la sua guglia raggiunge un'altezza di 59 metri ed \u00e8 visibile anche in lontananza dalla baia di T\u00f6\u00f6l\u00f6.\nLo Jugendstil tedesco fu adottato a Helsinki assumendo delle caratteristiche proprie (\"stile nazional-romantico\"), con esempi eleganti quali la Jugendsali (1904) di Lars Sonck e il Museo nazionale (1910) degli architetti Gesellius, Lindgren e Saarinen. A quest'ultimo si deve anche la stazione centrale, terminata nel 1914.\nL'edificio del Eduskunta, il parlamento, progettato da Johan Sigfrid Sir\u00e9n, risale invece al 1931 e rappresenta un esempio di classicismo nordico.\nI principali esempi di funzionalismo sono lo Stadio Olimpico (1938) e il Lasipalatsi (1935). La Stazione centrale di Helsinki \u00e8 tipica di un certo monumentalismo.\nLa Temppeliaukion kirkko, chiesa progettata da Timo e Tuomo Suomalainen, terminata nel 1969, \u00e8 unica perch\u00e9 scavata nella roccia. Per la sua particolare architettura, \u00e8 uno dei principali luoghi di interesse della capitale.\nIl modernismo finlandese \u00e8 stato reso famoso dalle creazioni di Alvar Aalto, quali la Casa Finlandia (1975) e la Libreria Accademica (1969). Pi\u00f9 recenti sono invece le realizzazioni del Museo d'arte contemporanea Kiasma (1998), progettato da Steven Holl, la Casa della Musica (Musiikitalo) (2011), tutta rivestita da quadroni di marmo di Carrara e la Cappella della preghiera di Kamppi, interamente realizzata in legno e aperta al pubblico nel 2012.\nSociet\u00e0.\nLingue e dialetti.\nLe lingue ufficiali di Helsinki sono il finlandese e lo svedese, ma 12,2% parla altre lingue, soprattutto nuovi immigrati russi ed estoni.\nCultura.\nMusei.\nAll'interno della fortezza di Suomenlinna son presenti numerosi musei:\nEventi.\nNel 2009, Helsinki fu scelta per essere la capitale mondiale del design nel 2012 dall'International Council of Societies of Industrial Design, assieme alla citt\u00e0 di Eindhoven.\nNel 2015, Helsinki ospita 23000 ginnasti e ginnaste in occasione della quadriennale manifestazione mondiale di ginnastica non competitiva Gymnaestrada.\nEconomia.\nTurismo.\nLa principale attrazione di Helsinki \u00e8 l'aspetto paesaggistico: la citt\u00e0 infatti si estende su un gran numero di isolotti collegati alla terraferma da traghetti o ponti. Helsinki \u00e8 immersa nel verde d'estate e nel bianco d'inverno.\nPur essendo latitudinalmente a 710 chilometri dal circolo polare artico, ad Helsinki si pu\u00f2 ammirare per diverse \"notti estive\" (da 15 giorni prima del 20 oppure 21 giugno a 15 giorni dopo con sicurezza e nitidezza), il fenomeno delle Notti Bianche che non ha niente a che vedere con il Sole di mezzanotte, bens\u00ec \u00e8 un crepuscolo civile che non termina mai per tutta la durata del tempo in cui il Sole rimane sotto l'orizzonte e che lascia il cielo solo parzialmente scurito.\nTra i luoghi di attrazione turistica vanno ricordati:\nInfrastrutture e trasporti.\nTrasporto pubblico.\nHelsinki \u00e8 l'unica citt\u00e0 della Finlandia ad utilizzare reti tranviarie e metropolitana. In passato altre due citt\u00e0 fecero uso di tram: Turku, che ne abbandon\u00f2 l'uso nel 1972, e Vyborg, ora in Russia, che ne termin\u00f2 l'utilizzo nel 1957.\nLa linea metropolitana, inaugurata nel 1982, \u00e8 la prima ed unica linea metropolitana del paese e rimase tale fino al 1998, quando fu ampliata e ramificata in due linee diverse.\nHelsinki \u00e8 il centro ferroviario principale della Finlandia meridionale, ed \u00e8 collegato a tutti i principali centri del paese e con la Lapponia. Sono inoltre presenti collegamenti giornalieri con San Pietroburgo e Mosca.\nI sobborghi sono collegati alla citt\u00e0 tramite una rete ferroviaria suburbana.\nIl trasporto pubblico ad Helsinki \u00e8 tra i pi\u00f9 costosi in Europa.\nCollegamenti aerei.\nL'aeroporto internazionale che serve la citt\u00e0 si trova a Vantaa, a circa 20\u00a0km dal centro cittadino.\nInoltre \u00e8 presente anche un aeroporto minore, quello di Malmi per collegamenti interni.\nCollegamenti marittimi.\nHelsinki ha un porto importante per i traghetti (per esempio per Rostock, Stoccolma e Tallinn).\nVi sono inoltre dei collegamenti marittimi interni che conducono a degli isolotti limitrofi alla capitale, tra cui Suomenlinna. Trattasi di una meta turistica molto amb\u00ecta, in cui si possono apprezzare i paesaggi naturali e incontaminati che il Paese pu\u00f2 vantare.\nSport.\nHockey su ghiaccio.\nLe due squadre principali sono:\nCalcio.\nLe principali squadre di calcio di Helsinki sono:\nFootball americano.\nA Helsinki sono o sono state presenti diverse squadre di football americano:\nSono inoltre nati a Helsinki gli Espoo Colts, trasferiti a Espoo nel 1991 e chiusi nel 1996."}
{"id": "2238", "revid": "125856384", "url": "https://it.wikipedia.org/wiki?curid=2238", "title": "Hiroshima", "text": "Hiroshima (: o ; in giapponese , ; italianizzata in Iroscima) \u00e8 una citt\u00e0 portuale giapponese e capoluogo dell'omonima prefettura, situata a ovest della principale isola di Honsh\u016b, rivolta verso il mare interno, nel Giappone sud-occidentale. \u00c8 ricordata per esser stata la prima citt\u00e0 obiettivo di un attacco nucleare della storia, avvenuto per opera degli Stati Uniti d'America sul finire della seconda guerra mondiale, il 6 agosto 1945.\nGeografia.\nIl territorio \u00e8 collinare, mentre il centro urbano si affaccia sull'omonima baia portuale, verso il mare interno di Aki-nada. Dalla irregolare costa si vedono numerose piccole isole, le pi\u00f9 importanti Itsukushima, Ninoshima e Etajima-Nomi.\nNell'entroterra, il territorio si fa pi\u00f9 impervio, dominato dai monti Gosasou e Shiraki, e da dove scende il fiume Ota, che si sfocia a delta nel mare.\nStoria.\nLa citt\u00e0 fu fondata nel periodo feudale Sengoku nel 1589, per opera del daimy\u014d giapponese M\u014dri Terumoto, che la fece capitale del suo feudo, facendo erigere un suo castello nel 1593. Con la perdita della battaglia di Sekigahara (21 ottobre 1600) per i possedimenti territoriali, Terumoto dovette cedere Hiroshima (e altri suoi feudi) al vincitore Tokugawa Ieyasu, che la fece a sua volta amministrare dal suo fedele daimy\u014d Fukushima Masanori, il quale mor\u00ec nel 1624. La citt\u00e0 pass\u00f2 quindi in mano alla dinastia Asano, che la govern\u00f2 fino alla met\u00e0 del XIX secolo (periodo della Restaurazione Meiji).\nNel 1871, la citt\u00e0 divenne capitale dell'omonima prefettura, mentre nel 1880, con la costruzione del porto di \"Ujina\", divenne un importante polo commerciale e navale giapponese. Nel 1894, fu costruita la ferrovia militare Sany\u014d (\u5c71\u967d), in occasione della prima guerra sino-giapponese, quando il governo imperiale di Meiji la elesse capitale del Giappone per circa un anno, fino al 1895.\nSul finire del XIX secolo poi, Hiroshima assistette a un'ulteriore industrializzazione, che culmin\u00f2 con gli stabilimenti bellici eretti in occasione della guerra russo-giapponese del 1904. Dal 1920, divenne altres\u00ec la sede principale della Mazda, nota casa automobilistica giapponese. Stessa importanza strategico-militare fu data alla citt\u00e0 nel 1938, in occasione della seconda guerra sino-giapponese, che entr\u00f2 a far parte del pi\u00f9 ampio scenario bellico della seconda guerra mondiale.\nHiroshima fu risparmiata dai bombardamenti statunitensi per tutta la durata del conflitto. Tuttavia, il 6 agosto 1945, alle 8:16 e 8 secondi (ora locale) Little Boy, il nome dato alla prima bomba atomica ad essere utilizzata in un conflitto militare, esplose ad un'altitudine di 576 metri, con una potenza pari a 12.500 tonnellate di tritolo. L'esplosione nucleare provoc\u00f2 immediatamente circa 60.175 morti, saliti poi a circa 100.000 nei mesi immediatamente successivi, a causa del fallout radioattivo. Altre persone si ammalarono e/o morirono per i danni da esposizione radioattiva a breve-medio termine, ma il cui numero non fu esattamente stimabile, a causa del fatto che circa 180.000 abitanti sfollarono e si dispersero altrove nelle settimane successive all'attacco.\nMalgrado la residua attivit\u00e0 radioattiva, Hiroshima cominci\u00f2 ad essere ricostruita gi\u00e0 nel 1949, ritornando ad essere un importante centro industriale. Furono eseguiti alcuni studi scientifici sulle malattie da esposizione radioattiva a medio-lungo termine. Nel 1955, fuori citt\u00e0 fu istituito il centro medico \"Hijiyama\", dove raccogliere, studiare e curare i malati. Negli anni settanta invece, fu istituita la \"Atomic Bomb Casualty Commission\", che prevedeva, oltre che le statistiche dei malati, anche analisi del terreno e dell'aria, stimando al ribasso la percentuale di radioattivit\u00e0 residua nell'ambiente (di pochi milliSievert per anno). Tuttavia, secondo i dati ufficiali raccolti negli anni, che risalgono al 2002, il numero degli hibakusha (coloro che sopravvissero all'esplosione ma si ammalarono gli anni successivi a causa della radioattivit\u00e0), nonostante i 57 anni trascorsi, erano dell'ordine di 285.000.\nQuartieri.\n\u00c8 suddivisa in 8 :\nEconomia.\nIndustria.\nDal 1920 circa, Hiroshima \u00e8 sede di diversi stabilimenti di produzione del marchio Mazda, dapprima produttore di utensili e poi casa automobilistica.\nTurismo.\nLa citt\u00e0, completamente ricostruita dopo l'esplosione atomica, ha l'attenzione turistica puntata nel Parco del memoriale della pace, dove \u00e8 stato costruito il Museo della Pace di Hiroshima, ricco di oggetti, foto, plastici, filmati del prima e del dopo bomba. Sulla spianata davanti a questo \u00e8 il Cenotafio per le vittime della bomba atomica che conserva al suo interno i registri con i nomi delle vittime della bomba (quelle immediate e quelle che sono seguite nel corso degli anni). La prospettiva segue la fiamma che arder\u00e0 finch\u00e9 nessuna bomba atomica rester\u00e0 sul pianeta, per arrivare, sull'altra riva del fiume Kyobashi-gawa, fino al rudere della Camera di promozione industriale di Hiroshima, denominato Memoriale della pace di Hiroshima, recentemente restaurato e consolidato nella struttura distrutta dall'esplosione. Con i resti della cupola che perse le lastre di bronzo al momento dell'esplosione, \u00e8 forse questa l'immagine pi\u00f9 conosciuta della citt\u00e0. Altri monumenti alle vittime si susseguono sulla spianata davanti al Museo.\nInfrastrutture e trasporti.\nTrasporti aerei e navali.\nHiroshima \u00e8 servita dall'Aeroporto di Hiroshima situato nella citt\u00e0 di Mihara poco a nord. I voli nazionali sono per Tokyo, Sapporo, Okinawa e Sendai, mentre quelli internazionali la collegano con Seul, Guam, Bangkok, Taipei, Shanghai, Pechino e Dalian.\nLa vicina isola di Miyajima, famoso luogo turistico, \u00e8 collegata alla stazione di Miyajimaguchi da un servizio traghetto gestito dalla stessa JR West, e sono disponibili anche traghetti internazionali per Busan e Ulsan in Corea del Sud, Shanghai, Dalian, Qingdao e Ningbo in Cina, Keelung e Kaohsiung in Taiwan, e Hong Kong.\nTrasporti su ferro.\nHiroshima \u00e8 la citt\u00e0 giapponese con la pi\u00f9 estesa rete tranviaria, il tram di Hiroshima chiamata dagli abitanti \"Hiroden\" (abbreviazione di \"Hiroshima Dentetsu\", ferrovia di Hiroshima). La rete \u00e8 costituita da una metrotranvia suburbana di 16,1\u00a0km, la linea Miyajima, e di 19\u00a0km di rete urbana distribuita su 8 linee con capolinea davanti alla stazione di Hiroshima. Sulla rete circolano anche molti vecchi modelli conservati, e questo rende la rete tranviaria di Hiroshima un museo in movimento.\nPer i XII Giochi asiatici Hiroshima si \u00e8 dotata di una metropolitana leggera su gomma di 18,4\u00a0km, la linea Astram, che collega il centro della citt\u00e0 allo stadio Hiroshima Big Arch dove si tennero i giochi.\nPer i trasporti a media e lunga percorrenza, Hiroshima \u00e8 servita dalla stazione centrale, presso la quale passano anche i treni ad alta velocit\u00e0 del Sany\u014d Shinkansen dal 1975, che la collegano con Osaka in circa 80 minuti e con Fukuoka in 65 minuti con i treni pi\u00f9 veloci, la linea principale San'y\u014d.\nAmministrazione.\nGemellaggi.\nHiroshima \u00e8 gemellata con:"}
{"id": "2239", "revid": "868829", "url": "https://it.wikipedia.org/wiki?curid=2239", "title": "HTML 4.0", "text": "HTML 4.0 nella sottoversione 4.01 \u00e8 uscito il 24 dicembre 1999. Sua naturale evoluzione \u00e8 XHTML, ormai superato da HTML5.\nLe principali differenze dalla release precedente (HTML 3.2) sono:\nL'HTML 4.0 introduce altres\u00ec specifiche sull'internazionalizzazione dei documenti insieme ad altre caratteristiche per migliorare l'accessibilit\u00e0 del Web."}
{"id": "2241", "revid": "125687668", "url": "https://it.wikipedia.org/wiki?curid=2241", "title": "Humphrey Bogart", "text": "Una delle icone del cinema hollywoodiano, la sua inconfondibile figura viene ancora ricordata dagli appassionati di cinema a distanza di molti anni dalla morte, tanto che l'American Film Institute lo ha inserito al primo posto tra le pi\u00f9 grandi stelle della storia del cinema.\nBiografia.\nLe origini.\nHumphrey Bogart nacque il giorno di Natale del 1899, da una famiglia agiata di origine britannica, olandese e spagnola. Il padre, Belmont De Forest Bogart era un noto chirurgo, la madre Maud Humphrey, una disegnatrice pubblicitaria. A poco pi\u00f9 di un anno di et\u00e0 sar\u00e0 l'inconsapevole modello di un ritratto che la madre riesce a vendere alla Mellin's Food per una campagna di prodotti dietetici per bambini. L'infanzia dorata, trascorsa senza episodi significativi nella elegante casa dell'Upper West Side di Manhattan insieme alle due sorelline minori, non fece presagire l'adolescente ribelle e intollerante che diverr\u00e0 qualche anno pi\u00f9 tardi.\nDopo il diploma delle inferiori alla Trinity Grammar School, si iscrisse alla Philips Academy di Andover, nel Massachusetts, dove tutti speravano si preparasse ad affrontare un percorso universitario, magari a Yale. Ma il giovane Bogart deluse le aspettative dei suoi, guadagnandosi dopo pochi mesi un'espulsione per indisciplina, a seguito della quale decise di arruolarsi volontario in marina, appena dopo l'entrata degli Stati Uniti nella prima guerra mondiale. \nGli esordi.\nTerminato il servizio militare un amico d'infanzia, figlio di un produttore teatrale, gli procur\u00f2 dei lavori dietro le quinte dei palcoscenici di Brooklyn. In breve Bogart pass\u00f2 a recitare le prime battute sulla scena, e nel 1921 ottenne il primo ruolo da professionista. Tra il 1922 e il 1929 recit\u00f2 in ben ventuno produzioni di Broadway, interpretando generalmente ruoli da giovane sfrontato e scansafatiche. Sulla scena conobbe Helen Menken, che nel 1926 divent\u00f2 sua moglie. Il matrimonio, abbastanza burrascoso per i frequenti litigi, dur\u00f2 solo un anno, anche se i due rimasero amici. Subito dopo si leg\u00f2 a un'altra giovane collega, Mary Philips, che spos\u00f2 nel 1928. Anche questa unione non fu facile: il carattere di Mary emerse quando, arrestata per ubriachezza molesta, stacc\u00f2 il dito di un poliziotto con un morso.\nNei primi anni trenta Bogart venne notato da alcuni agenti della Fox con i quali si impegn\u00f2 per sei film. Questa prima esperienza a Hollywood lo deluse, malgrado la paga interessante, e Bogart decise di tornare a recitare a Broadway, dove fra l'altro aveva stretto una grande amicizia con Spencer Tracy, un professionista che stimer\u00e0 sempre. Tra il 1932 e il 1935 partecip\u00f2 ad altre sette produzioni teatrali, l'ultima delle quali fu \"La foresta pietrificata\" di Robert E. Sherwood. Gli venne assegnata la parte di Duke Mantee, pericoloso killer evaso, mentre la parte del protagonista and\u00f2 all'amico Leslie Howard. La pi\u00e8ce ebbe ben 197 repliche e Howard, consapevole che il successo del lavoro dipendeva in gran parte da Bogart, promise all'amico di aiutarlo a ottenere lo stesso ruolo nell'eventuale versione cinematografica.\nGli anni dei gangster-movie.\nQuando la Warner Brothers compr\u00f2 i diritti de \"La foresta pietrificata\" e decise di realizzarne un film, il ruolo di Duke and\u00f2 a Edward G. Robinson, all'epoca artista di punta della casa cinematografica, ma Howard minacci\u00f2 di non firmare il contratto e fece ottenere la parte a Bogart. Il film usc\u00ec nel 1936 e Bogart ottenne una serie di entusiastiche recensioni, ma la Warner lo releg\u00f2 in ruoli stereotipati di gangster: nel giro di pochi film, il suo personaggio and\u00f2 sulla sedia elettrica dodici volte e ricevette condanne per un totale di circa ottocento anni di detenzione. Fuori dagli studi inizi\u00f2 a comportarsi come i suoi personaggi, atteggiandosi a duro ed esagerando con l'alcool e il fumo.\nLo strapotere delle major, che all'epoca era assoluto, non permetteva agli artisti la scelta dei copioni: un attore che rifiutava una parte poteva vedersi sospesa la paga senza spiegazioni, pertanto Bogart si impegn\u00f2 con costanza, pur rendendosi conto che la Warner dava la priorit\u00e0 ad attori come James Cagney, George Raft, Paul Muni o il gi\u00e0 citato Robinson, e non intendeva per il momento fare di lui un divo, riservandogli le parti scartate da questi e da altri attori. Nel 1937 gir\u00f2 \"Le 5 schiave\", accanto a Bette Davis. Una delle attrici era Mayo Methot, una donna dal carattere simile al suo: fra i due nacque una forte attrazione e nel 1938 la coppia si spos\u00f2.\nNessun matrimonio sar\u00e0 pi\u00f9 turbolento: la terza signora Bogart, pur gentile e ragionevole, sotto gli effetti dell'alcool diventava intrattabile, lanciando addosso a suo marito ogni oggetto a portata di mano. I due si azzuffavano perfino in pubblico anche se, nonostante la vita burrascosa fuori dagli studi, Bogart continu\u00f2 a osservare con rigore e puntualit\u00e0 i suoi impegni di lavoro. Intanto il suo carattere schietto e intollerante di ogni ipocrisia cominci\u00f2 a procurargli qualche noia con la stampa, ma lui non sapeva fare a meno di esprimere le proprie opinioni, per quanto scomode fossero. Inizi\u00f2 a emergere una precisa corrispondenza tra l'uomo Bogart e i personaggi che interpretava: la sua incapacit\u00e0 a mentire, le sue coraggiose prese di posizione talvolta faranno tremare la stampa dell'epoca e l'establishment di Hollywood.\nL'ascesa verso il successo.\nLe pellicole interpretate da Bogart a tutto il 1940 furono ben trentanove. Bench\u00e9 molto spesso calato in personaggi improbabili e in ruoli senza spessore, non gli mancarono le buone occasioni per dimostrare le proprie capacit\u00e0 drammatiche: oltre al gi\u00e0 citato \"La foresta pietrificata\" ricordiamo \"Le belve della citt\u00e0\" (1936), \"Strada sbarrata\" (1937), \"Gli angeli con la faccia sporca\" (1938), \"I ruggenti anni Venti\" (1939) e \"Strada maestra\" (1940), quest'ultimo diretto da Raoul Walsh. La vera occasione giunse nel 1941 con \"Una pallottola per Roy\", ancora una volta per la regia di Walsh.\nPur interpretando l'ennesimo gangster, Bogart confer\u00ec al suo ruolo una coloritura eroica e gli attribu\u00ec valori positivi quali il coraggio, la generosit\u00e0 e quel codice d'onore che sar\u00e0 una delle costanti dei personaggi da lui interpretati in seguito. Il ruolo di Roy Earle, rifiutato da tutti gli attori di punta della Warner, cambi\u00f2 il corso della carriera di Bogart e lo rivel\u00f2 alla critica e al pubblico come una stella di prima grandezza. Sceneggiatore del film fu John Huston, che Bogart impar\u00f2 presto a stimare sia come scrittore sia come uomo riconoscendogli, e forse invidiandogli, qualit\u00e0 che egli non possedeva: innanzitutto la statura (1 metro e 85 contro il metro e settanta di Bogart), poi la sua cultura e il buon rapporto con il padre (l'attore Walter Huston), cosa che a lui era sempre mancata.\nHuston d'altro canto riconosceva a Bogart la pervicacia, l'impegno e la seriet\u00e0 nel lavoro: \u00abHumphrey non ha preso mai sul serio se stesso, ma il suo lavoro s\u00ec\u00bb. Tra i due si svilupp\u00f2 un sodalizio non solo professionale, ma anche umano: entrambi avevano la passione per l'alcool e per il mare. Bogart acquist\u00f2 da Dick Powell uno yacht di quindici metri e, per almeno trenta week-end l'anno, continuer\u00e0 per tutta la vita ad andare in barca. Come ex-marinaio era pratico di navigazione ed era rispettato da tutta la gente di mare, soprattutto da chi conosceva e trattava con sufficienza i divi di Hollywood che, una volta arricchiti, si improvvisavano \"lupi di mare\".\nGli anni d'oro.\nSempre del 1941 \u00e8 l'altro film che impose Bogart come grande protagonista: \"Il mistero del falco\", che vide esordire alla regia proprio il suo amico John Huston. Fedele al romanzo di Dashiell Hammett da cui era tratto, il film si rivel\u00f2 un capolavoro del genere \"noir\" e il personaggio di Sam Spade contribu\u00ec a fissare definitivamente la figura di Bogart nell'immaginario collettivo: impermeabile chiaro, cappello floscio a larghe tese, sigaretta all'angolo della bocca, volto corrucciato e l'inconfondibile sorriso a denti stretti, reso singolare dalla cicatrice sul labbro.\nHuston lo diresse nuovamente in \"Agguato ai tropici\" (1942), ma la sua chiamata alle armi mand\u00f2 in fumo i successivi progetti. Bogart si dedic\u00f2 a un film a basso costo, diretto da Michael Curtiz e basato su un'incomprensibile sceneggiatura che pi\u00f9 volte venne rimaneggiata per il rapido volgere degli eventi bellici (gli attori che vi lavoravano hanno pi\u00f9 volte dichiarato di non capire la trama di ci\u00f2 che stessero recitando). Eppure \"Casablanca\" divent\u00f2 un classico del cinema di tutti i tempi e ottenne l'Oscar per il miglior film, migliore regia e migliore sceneggiatura non originale. Humphrey Bogart, protagonista assieme a Ingrid Bergman, ebbe la candidatura, ma l'Oscar verr\u00e0 assegnato a Paul Lukas.\nDurante la lavorazione di \"Casablanca\" i rapporti tra Bogart e la sua terza moglie precipitarono: Methot, convinta dell'esistenza di una storia sentimentale tra suo marito e Bergman, tent\u00f2 il suicidio e arriv\u00f2 anche a colpire alla schiena il marito con un coltello. Le successive riprese di \"Acque del Sud\" (1944), tratto dal romanzo \"Avere e non avere\" di Ernest Hemingway, segnarono la definitiva rottura tra i due e il successivo divorzio. Bogart si innamor\u00f2 quasi immediatamente della protagonista femminile del film, la giovane e bella esordiente Lauren Bacall (1924-2014), ma la loro differenza di et\u00e0 (lui 44 anni, lei 19) non manc\u00f2 di destare qualche problema. La coppia comunque si spos\u00f2 nel 1945 e lavorer\u00e0 ancora insieme nei film \"Il grande sonno\" (1946), un altro grande classico del \"noir\", \"La fuga\" (1947), in cui venne usato l'espediente della cinepresa \"in soggettiva\", e l'avventuroso \"L'isola di corallo\" (1948).\nI Bogart presero la residenza nell'esclusivo sobborgo di Holmby Hills, tra Beverly Hills e Bel Air, e si circondarono di amici, tra cui Judy Garland, Spencer Tracy, Katharine Hepburn, Frank Sinatra e David Niven. Pi\u00f9 volte si recarono a Washington, insieme ad altri artisti, per protestare contro l'attivit\u00e0 della Commissione per le attivit\u00e0 antiamericane, che alla fine degli anni quaranta, indagando sulla presunta presenza di comunisti nell'industria cinematografica, diede il via alla cosiddetta \"caccia alle streghe\".\nDal matrimonio con Lauren Bacall nasceranno due figli: nel 1949 Stephen Humphrey e nel 1952 Leslie Howard, in omaggio al grande amico Leslie Howard nel frattempo scomparso in guerra, verso il quale Bogart nutr\u00ec sempre un grande senso di riconoscenza per l'aiuto ricevuto all'inizio della carriera.\nNel 1948 John Huston gli offr\u00ec un ruolo ne \"Il tesoro della Sierra Madre\". Diversi anni prima Huston aveva letto l'omonimo romanzo scritto da un misterioso autore che lavorava sotto pseudonimo e ne era rimasto affascinato. Tornato dalla guerra, dove aveva prestato servizio come documentarista, si dedic\u00f2 alla trasposizione cinematografica e ne scrisse la sceneggiatura. Il film descrive l'incontro di tre personaggi al limite della legalit\u00e0 che partono per il Messico alla ricerca di un filone d'oro. Dopo averlo trovato, i tre uomini da leali compagni d'avventura si trasformano in esseri cinici e sospettosi: alla fine il personaggio di Bogart deruber\u00e0 gli altri due, ma verr\u00e0 a sua volta rapinato e ucciso da dei banditi. Il film non sbanc\u00f2 i botteghini ma guadagn\u00f2 tre Oscar. Paradossalmente anche questa volta Bogart manc\u00f2 il prestigioso riconoscimento, mentre Walter Huston, padre di John, vinse come miglior attore non protagonista.\nNello stesso periodo Bogart fond\u00f2 una propria casa di produzione, che chiam\u00f2 \"Santana Productions\" dal nome del suo yacht, con la quale gir\u00f2 quattro film che, per una serie di circostanze, non daranno le soddisfazioni artistiche e commerciali sperate. Dopo \"La citt\u00e0 \u00e8 salva\" (1951), l'attore chiuse il contratto con la Warner, e fu ancora John Huston a offrirgli un altro ruolo, quello del proprietario di un malandato battello che si lascia convincere da una zitella puritana (Katharine Hepburn) a percorrere le acque di un fiume dell'Africa per andare all'attacco di una nave da guerra tedesca. Il film, il primo a colori per Bogart, prese lo stesso nome del battello, \"La regina d'Africa\". La lavorazione fu lunga e travagliata: le riprese nel caldo umido e soffocante della Repubblica Democratica del Congo furono costellate di incidenti. Attacchi di dissenteria crearono seri problemi a tutti i componenti della troupe, salvo Huston e Bogart (\u00abmerito dell'alcool\u00bb, come ironicamente avranno poi modo di affermare), il battello affond\u00f2 e ci vollero tre giorni per riportarlo a galla, alcune incomprensioni con la gente del luogo ritardarono la lavorazione e l'intero accampamento della troupe fu invaso dalle formiche. Nonostante tutto ci\u00f2 il risultato fu un sorprendente miscuglio di eroismo bellico e di pungente ironia, e si fond\u00f2 per intero sull'esperta recitazione dei due protagonisti. Il film fu un trionfo commerciale e consent\u00ec a Bogart di vincere l'ambito Oscar, sconfiggendo la rivelazione Marlon Brando, grande favorito con \"Un tram che si chiama Desiderio\".\nGli ultimi anni.\nDopo \"La regina d'Africa\" nessuno mise pi\u00f9 in discussione le capacit\u00e0 drammatiche di Bogart, che d'ora in poi pot\u00e9 permettersi di scegliere personalmente i copioni. Alcune delle sue preferenze tuttavia caddero su progetti pi\u00f9 modesti, come \"Essi vivranno!\" (1952), sulla guerra di Corea, la commedia \"Non siamo angeli\" (1955), \"La mano sinistra di Dio\" (1955) e \"Il tesoro dell'Africa\", girato in Italia con un cast comprendente anche Gina Lollobrigida. Anche il ruolo di Larry Larrabee in \"Sabrina\", per il quale fu scritturato in extremis dopo il \"forfait\" di Cary Grant, non fu molto congeniale a Bogart, nonostante le modifiche apportate allo script.\nGli scontri non solo verbali con il regista Billy Wilder e con il co-protagonista William Holden, e le affermazioni poco diplomatiche di Bogart sulle qualit\u00e0 femminili e artistiche di Audrey Hepburn animarono la lavorazione del film, che ebbe comunque successo. Indovinata fu invece la parte del capitano Queeg in \"L'ammutinamento del Caine\", un film che gli fece ottenere la terza candidatura all'Oscar grazie all'interpretazione del nevrotico comandante di una nave che deve fronteggiare la ribellione del suo equipaggio.\nCon \"Ore disperate\" (1955), Bogart torn\u00f2 per la prima volta dopo molti anni a interpretare la figura di un gangster, uno spietato criminale che, evaso dalla prigione assieme ad alcuni complici, tiene in ostaggio una tranquilla famigliola con un bambino. Mentre girava \"Il colosso d'argilla\" nel 1955, Bogart inizi\u00f2 ad accusare una disfonia che gli rendeva difficile la pronuncia delle battute. Fu il primo sintomo di quello che all'inizio sembr\u00f2 essere un piccolo restringimento dell'esofago, ma che in realt\u00e0 era un carcinoma dell'esofago. Qualche mese pi\u00f9 tardi, nel disperato tentativo di bloccarne la diffusione ai tessuti vicini, l'attore venne sottoposto a un intervento chirurgico altamente debilitante, della durata di nove ore, che mise in serio pericolo la sua vita.\nPer circa un anno cerc\u00f2 di combattere la malattia credendo di farcela, ma, alle 2:25 del mattino del 14 gennaio 1957, Humphrey Bogart mor\u00ec nella sua casa di Holmby Hills, nel distretto di Westwood, a Los Angeles. La mattina dello stesso giorno il corpo venne portato al Forest Lawn Memorial Park, dove fu cremato.. La cerimonia funebre si tenne la mattina del 17 alla All Saints' Episcopal Church (Chiesa Episcopale di Tutti i Santi) di Los Angeles; al posto della bara vi era un modellino del suo yacht Santana. Vi parteciparono decine e decine di colleghi e maestranze degli studi, e John Huston pronunci\u00f2 un memorabile discorso in suo onore. Le ceneri, contrariamente alle sue volont\u00e0 (le avrebbe volute disperse nell'Oceano Pacifico dal suo yacht, ma all'epoca era una pratica illegale), vennero tumulate in una celletta dello stesso Forest Lawn Memorial Park.\nBogart scacchista.\nHumphrey Bogart era un eccellente scacchista. Durante i primi anni trenta, prima di iniziare la carriera di attore, giocava a scacchi per soldi nei parchi di New York e a Coney Island. Nel film \"Casablanca\", si vede una scacchiera con una posizione tratta da una sua partita per corrispondenza (l'immagine \u00e8 per\u00f2 non ben definita). Ottenne una patta in una simultanea data da Samuel Reshevsky e gioc\u00f2 anche con George Koltanowski, all'epoca detentore del primato mondiale di simultanee alla cieca. Era un arbitro della United States Chess Federation e frequentava spesso l\"'Hollywood Chess Club\". Nel 1945 lui e la moglie Lauren Bacall apparvero sulla copertina della rivista \"Chess Review\". Il sito web chessgames.com riporta quattro sue partite.\nDoppiatori italiani.\nNelle versioni in italiano dei suoi film Humphrey Bogart \u00e8 stato doppiato da:"}
{"id": "2242", "revid": "1745361", "url": "https://it.wikipedia.org/wiki?curid=2242", "title": "Hockey", "text": "Il termine hockey fa riferimento a un tipo di sport nei quali due squadre competono cercando di spingere un disco o una palla nella porta avversaria, usando un bastone.\nForma di gioco.\nLe forme principali del gioco sono:\nEsistono anche una serie di giochi che derivano da questi:\nLe varie specialit\u00e0 di hockey sono accomunate dall'uso di un bastone per colpire la palla o il disco. I bastoni da hockey su prato sono pi\u00f9 piccoli di quelli da hockey su ghiaccio, ma la forma \u00e8 simile. I bastoni da hockey su pista hanno una forma a \"L\" arrotondata e dimensioni simili a quelli da hockey su prato.\nL'hockey su prato e l'hockey su ghiaccio sono le due discipline pi\u00f9 antiche, e si sono sviluppati indipendentemente. La specialit\u00e0 di gioco individuata semplicemente come \"hockey\" dipende da quale disciplina sia pi\u00f9 popolare in ciascun paese. L'origine del termine \u00e8 incerta, cos\u00ec come sono incerti il luogo e la data di nascita di questi sport. \nOrigine del termine.\nL'origine del termine \"hockey\" \u00e8 incerta, cos\u00ec come sono incerti il luogo e la data di nascita dell'hockey su prato e dell'hockey su ghiaccio.\nGli Statuti della citt\u00e0 irlandese di Galway del 1527 proibivano la pratica di un gioco dal nome simile (\"hockie\"), ma si trattava di una versione antica dello sport chiamato in seguito hurling o hurley. Fu solo nel 1838 che il termine hockey venne utilizzato con il significato attuale; infatti il \"William Holloway's General Dictionary of Provincialisms\", pubblicato in quell'anno, riportava la parola \"hawkey\" (la pronuncia \u00e8 identica) come tipica del West Sussex.\nRiguardo all'etimologia di questo termine esistono diverse ipotesi:\nTuttavia, soltanto le prime due ipotesi hanno un fondamento storico, mentre le altre sono piuttosto fantasiose."}
{"id": "2247", "revid": "1745361", "url": "https://it.wikipedia.org/wiki?curid=2247", "title": "Hobby", "text": "Un hobby (termine polisemico inglese entrato nella lingua italiana corrente come prestito linguistico) \u00e8 un'attivit\u00e0 praticata nel tempo libero per piacere, interesse o divertimento. Come lo stesso concetto di tempo libero, anche quello di hobby si \u00e8 affermato con l'avvento della societ\u00e0 industriale, che per la prima volta distingueva il tempo lavorativo da quello disponibile per altre attivit\u00e0.\nEtimologia del termine.\nL'etimologia del termine inteso come passatempo non \u00e8 certa. \nNel XIII secolo, il termine \"hobyn\" significava \"piccolo cavallo\", o pony. Il termine \"hobbyhorse\" \u00e8 stato documentato in un documento del 1557. L'oggetto, originariamente chiamato \"Tourney Horse\", era costituito da un corpo in legno con testa e coda artificiali, creato per mimare un vero cavallo in cerimonie religiose o civili. Nel 1816 il termine derivato \"hobby\" venne introdotto nei dizionari.\nStoria.\nGli hobby erano originariamente descritti come attivit\u00e0 in qualche modo infantili o banali. Tuttavia, gi\u00e0 nel 1676 Sir Matthew Hale, in \"Contemplations Moral and Divine\", scrisse \"Quasi ogni persona ha un cavallo per hobby o altro in cui si vanta\". Stava riconoscendo che un \"cavallo per hobby\" produce un senso legittimo di orgoglio. Con la rivoluzione industriale vi fu un fiorire di hobby, poich\u00e9 i lavoratori avevano orari di lavoro pi\u00f9 regolari e maggiore tempo libero. Essi trascorrevano pi\u00f9 tempo a perseguire interessi che portavano loro soddisfazione. Tuttavia, c'era il timore che questi lavoratori non potessero usare il loro tempo libero per attivit\u00e0 meritevoli. \"La speranza di allontanare le persone dalle cattive abitudini mediante l'offerta di contro-attrazioni \u00e8 emersa negli anni '30 del XIX secolo e da allora \u00e8 raramente svanita. Inizialmente le cattive abitudini erano percepite come di natura sensuale e fisica, e le contro-attrazioni , o forse alternative pi\u00f9 accurate, attivit\u00e0 in cui razionalit\u00e0 e intelletto erano deliberatamente coltivati\". Il fiorente commercio di libri e riviste di quel periodo incoraggiava hobby e attivit\u00e0 meritevoli. Il fiorente commercio manifatturiero rendeva a buon mercato i materiali usati negli hobby e rispondeva ai mutevoli interessi degli hobbisti.\nGli inglesi sono stati identificati come hobbisti entusiasti, come ha osservato George Orwell. \"Un'altra caratteristica inglese che \u00e8 talmente una parte di noi che quasi non ce ne accorgiamo ... \u00e8 la dipendenza da hobby e occupazioni di tempo libero, parte della riservatezza della vita inglese. Siamo una nazione di amanti dei fiori, ma anche una nazione di collezionisti di francobolli, cacciatori di piccioni, carpentieri dilettanti, tagliandi, giocatori di freccette, fan dei cruciverba. Tutta la cultura che \u00e8 pi\u00f9 autenticamente nativa ruota attorno a cose che anche quando sono in comune non sono ufficiali: il pub, la partita di calcio, il giardino sul retro, il caminetto e la \"bella tazza di t\u00e8\".\nDecidere cosa includere in un elenco di hobby provoca dibattito perch\u00e9 \u00e8 difficile decidere quali piacevoli passatempo possono anche essere descritti come hobby. Nel corso del XX secolo il termine hobby ha suggerito attivit\u00e0 come raccolta di francobolli, ricamo, maglieria, pittura, lavorazione del legno e fotografia. In genere la descrizione non includeva attivit\u00e0 come ascoltare musica, guardare la televisione o leggere. Queste ultime attivit\u00e0 portano piacere, ma mancano del senso di realizzazione solitamente associato a un hobby. Di solito non sono attivit\u00e0 strutturate e organizzate, come la maggior parte degli hobby. Il piacere di un hobby \u00e8 di solito associato alla creazione di qualcosa di valore o al raggiungimento di qualcosa di valore. \"Tale svago \u00e8 socialmente valorizzato proprio perch\u00e9 produce sentimenti di soddisfazione per qualcosa che assomiglia molto al lavoro ma che \u00e8 fatto per se stesso.\" \"Gli hobby sono una contraddizione: prendono il lavoro e lo trasformano in svago; prenditi il tempo libero e trasformalo in lavoro. \"\nGli hobby cambiano nel tempo. Nel XXI secolo, l'industria dei videogiochi \u00e8 un grande hobby che coinvolge milioni di bambini e adulti in varie forme di \"gioco\". La raccolta di francobolli \u00e8 diminuita insieme all'importanza del sistema postale. La lavorazione del legno e della maglieria sono diminuite come hobby, perch\u00e9 i manufatti offrono alternative economiche per i prodotti fatti a mano. Attraverso internet, una comunit\u00e0 online \u00e8 diventata un hobby per molte persone; condividere consigli, informazioni e supporto e, in alcuni casi, consentire a un hobby tradizionale, come la raccolta, di prosperare e sostenere il commercio in un nuovo ambiente.\nTipi di hobby.\nGli hobby sono un insieme diversificato di attivit\u00e0 ed \u00e8 difficile classificarli in modo logico. La seguente categorizzazione di hobby \u00e8 stata sviluppata da Stebbins.\nCollezionismo.\nIl collezionismo comprende la ricerca, l'individuazione, l'acquisizione, l'organizzazione, la catalogazione, la visualizzazione e la memorizzazione. Collezionare \u00e8 attraente per molte persone a causa del loro interesse per un determinato argomento e del desiderio di classificare e ottenere l'ordine dalla complessit\u00e0. Alcuni collezionisti sono generalisti, accumulando oggetti da paesi del mondo. Altri si concentrano su un argomento specifico all'interno della loro area di interesse, come francobolli, etichette per bottiglie di latte, armi da fuoco, monete, o qualunque altro tipo di oggetto. \nCollezionare \u00e8 un hobby antico, con l'elenco dei collezionisti di monete che comprende Cesare Augusto. A volte i collezionisti hanno trasformato il loro hobby in un business, diventando rivenditori commerciali che commerciano gli oggetti raccolti.\nUn'alternativa alla raccolta di oggetti fisici \u00e8 la raccolta di registri di eventi di un tipo particolare. Gli esempi includono l'individuazione di treni, il birdwatching, l'individuazione di aeromobili, e qualsiasi altra forma di registrazione sistematica di un particolare fenomeno. Il modulo di registrazione pu\u00f2 essere scritto, fotografico, online, ecc.\nAttivit\u00e0 manuali.\nQuesta categoria include il lavorare su progetti di qualunque tipo. Questi progetti possono essere compiti progressivi e irregolari svolti per un lungo periodo di tempo. Gli hobby manuali includono progetti di complessi, come la costruzione o il ripristino di un'auto o la costruzione di un computer dalle sue singole parti. Per gli appassionati di fai da te esperti di computer, la lavorazione tramite macchine a controllo numerico (CNC) pu\u00f2 anche essere popolare. Una macchina CNC pu\u00f2 essere assemblata e programmata per realizzare parti diverse da legno o metallo.\nQuello che accomuna questi hobby \u00e8 il dilettarsi con il processo di fabbricazione, compresa la riparazioni di automobili e vari tipi di restauro: mobili, auto d'epoca, ecc. Fanno parte di questa categoria anche gli hobby domestici: riparare un muro, posare un pavimento, ecc. Altri esempi di hobby manuali includono modellismo, stampa 3D, bricolage, sartoria e cucina.\nAttivit\u00e0 di partecipazione.\nLe attivit\u00e0 di partecipazione comprendono \"attivit\u00e0 non competitive e basate su regole\".\nAttivit\u00e0 all'aperto.\nLe attivit\u00e0 all'aperto sono il gruppo di attivit\u00e0 che si svolgono all'aperto. Questi hobby includono giardinaggio, escursionismo, ciclismo, canoa, arrampicata, speleologia, pesca, caccia, tiro al bersaglio, osservazione della fauna selvatica (come il birdwatching) e numerosi giochi e sport. Anche le attivit\u00e0 basate sulla simulazione di operazioni militari, come il softair e il paintball possono essere classificate in questa categoria.\nGiochi e sport.\nGli sport possono essere praticati a un differente livello di impegno o di competitivit\u00e0, e quindi la pratica sportiva, svolta durante il tempo libero e senza un eccessivo impegno pu\u00f2 essere categorizzata come hobby. Tra questi gli sport di squadra, gli sport acquatici e gli sport invernali.\nHobby artistici.\nAlcuni hobby coinvolgono spettacoli dell'hobbista, come canto, recitazione, giocoleria, magia, danza, suono di strumenti musicali, arti marziali e altre arti dello spettacolo. Altri hobby che rientrano in questa categoria presuppongono invece la creazione di un prodotto finale artistico come la pittura, la scultura, la fotografia o la scrittura.\nHobby e gioco per la psicoanalisi.\nDal punto di vista della psicoanalisi infantile, Anna Freud sostiene che hobby e gioco hanno alcuni punti in comune: lo scopo ludico, finalit\u00e0 \"sublimate\" e \"spostate\", il modo di perseguire queste finalit\u00e0 incanalando energie pulsionali sia immodificate che \"neutralizzate\". Per Anna Freud, gli hobby sono utili allo sviluppo della personalit\u00e0, compaiono all'inizio del periodo di latenza e possono variare molto contenuti e oggetti nel corso del tempo, in alcuni casi possono accompagnare l'individuo anche per tutta la vita."}
{"id": "2251", "revid": "116658021", "url": "https://it.wikipedia.org/wiki?curid=2251", "title": "Hyundai", "text": "La Hyundai (in Hang\u016dl \ud604\ub300) \u00e8 una multinazionale sudcoreana fondata nel 1947. In Europa \u00e8 conosciuta essenzialmente per la produzione di automobili.\nStoria.\nLa Hyundai \u00e8 una multinazionale della Corea del Sud, fondata da Chung Ju-yung. La prima societ\u00e0 \"Hyundai\" fu fondata nel 1947 come impresa di costruzioni edili. Oggi \u00e8 attiva nelle costruzioni navali, ferroviarie, automobilistiche, nell'elettronica, nella finanza, nella logistica, nei trasporti e nella grande distribuzione. Il gruppo Hyundai ha subito una massiccia ristrutturazione, in seguito alla crisi finanziaria dell'est asiatico del 1997 e alla morte del fondatore nel 2001.\nLa Hyundai Motor Company \u00e8 la societ\u00e0 pi\u00f9 conosciuta del gruppo, ed \u00e8, se considerato un gruppo unico con Kia Motors, il quarto produttore mondiale di automobili (ha superato Ford nel 2010). Costruisce autovetture utilitarie, berline, coup\u00e9 e fuoristrada.\nHyundai Motor Company aveva gi\u00e0 interessi nell'allora gruppo rivale Kia Motors a partire dal 1986; ha poi acquisito nel 1998, a seguito della crisi delle Tigri Asiatiche, una quota di maggioranza relativa del gruppo Kia, andato in bancarotta l'anno precedente.\nUn'ex azienda del gruppo, la Hynix, \u00e8 ai primi posti al mondo nel settore dei semiconduttori. Con il marchio Hyundai sono prodotti anche televisori, computer e lettori DVD."}
{"id": "2254", "revid": "1318658", "url": "https://it.wikipedia.org/wiki?curid=2254", "title": "Hassio", "text": "Lhassio (o, in italiano, assio) \u00e8 l'elemento chimico della tavola periodica degli elementi, che ha come simbolo Hs e come numero atomico il 108.\n\u00c8 un elemento sintetico, il cui isotopo pi\u00f9 stabile \u00e8 l'hassio-269, con una emivita di .\nStoria.\n\u00c8 stato sintetizzato per la prima volta nel 1984 da un gruppo di ricerca tedesco guidato da Peter Armbruster e Gottfried M\u00fcnzenberg alla Gesellschaft f\u00fcr Schwerionenforschung di Darmstadt. Il nome hassio \u00e8 stato proposto da loro e deriva dal nome latino (\"Hassia\") dello stato tedesco dell'Assia, dove l'istituto \u00e8 situato.\nArbitrato.\nNel 1985, l'Unione internazionale di chimica pura e applicata (IUPAC) e l'Unione internazionale di fisica pura e applicata (IUPAP) hanno formato il Transfermium Working Group (TWG) per valutare le scoperte e stabilire i nomi finali per gli elementi con numeri atomici maggiori di 100. Il team ha tenuto incontri con i delegati dei tre istituti concorrenti; nel 1990 stabilirono i criteri per il riconoscimento di un elemento e nel 1991 terminarono il lavoro di valutazione delle scoperte e si sciolsero. Questi risultati sono stati pubblicati nel 1993.\nSecondo il rapporto, i lavori del 1984 di JINR e GSI hanno stabilito simultaneamente e indipendentemente la sintesi dell'elemento n\u00b0 108. Dei due lavori del 1984, quello di GSI sarebbe stato sufficiente come scoperta di per s\u00e9. Il lavoro JINR, che ha preceduto quello del GSI, mostrava \"molto probabilmente\" la sintesi dell'elemento 108. Tuttavia, ci\u00f2 fu determinato in retrospettiva dato il lavoro di Darmstadt; il lavoro JINR si \u00e8 concentrato sull'identificazione chimica degli isotopi derivati dell'elemento 108 (che non poteva escludere la possibilit\u00e0 che questi isotopi figli avessero altri progenitori), mentre il lavoro del GSI ha chiaramente identificato il percorso di decadimento degli stessi. Il rapporto ha concluso che il merito principale dovrebbe essere assegnato a GSI. Nelle risposte scritte a questa sentenza, sia JINR che GSI hanno concordato con le sue conclusioni. Nella stessa risposta, GSI ha confermato che loro e il JINR sarebbero stati in grado di risolvere tutti i conflitti tra loro.\nDenominazione.\nStoricamente, un elemento appena scoperto prendeva il nome dal suo scopritore. Il primo regolamento arriv\u00f2 nel 1947, quando la IUPAC decise di stilare un regolamento obbligatorio nel caso in cui ci siano stati conflitti sui nomi. Queste questioni dovevano essere risolte dalla Commissione della Nomenclatura Inorganica e dalla Commissione dei Pesi Atomici, che avrebbero valutato i nomi in caso di conflitto e ne avrebbero selezionato uno; la decisione si sarebbe basata su una serie di fattori, come l'utilizzo, e non sarebbe stato un indicatore della priorit\u00e0 del reclamo. Le due commissioni avrebbero raccomandato un nome al Consiglio IUPAC, che avrebbe assunto il ruolo di autorit\u00e0 finale. Gli scopritori avrebbero avuto il diritto di nominare un elemento, ma il loro nome sarebbe stato soggetto all'approvazione della IUPAC. La Commissione dei pesi atomici ha preso le distanze dalla denominazione degli elementi nella maggior parte dei casi.\nIn base alla nomenclatura di Mendeleev per elementi anonimi e non scoperti, l'hassio era chiamato \"eka-osmio\", in quanto \"il primo elemento sotto l'osmio nella tavola periodica\" (dal sanscrito \"eka\" che significa \"uno\"). Nel 1979, la IUPAC pubblic\u00f2 raccomandazioni in base alle quali l'elemento doveva essere chiamato \"unniloctium\" e assegnato il simbolo corrispondente di \"Uno\", un nome sistematico da usare come segnaposto fino a quando l'elemento non fosse stato scoperto e la scoperta poi confermata, con l'assegnazione di un nome definitivo. Sebbene queste raccomandazioni fossero ampiamente seguite nella comunit\u00e0 chimica, i fisici concorrenti nel campo le ignorarono. Lo chiamavano \"elemento 108\", con i simboli E108, (108) o 108, o usavano il nome proposto \"hassio\".\nNel 1990, nel tentativo di sbloccare una situazione di stallo nello stabilire la priorit\u00e0 di scoperta e denominazione di diversi elementi, la IUPAC riafferm\u00f2 nella sua nomenclatura chimica inorganica che dopo che fosse stata stabilita l'esistenza di un elemento, gli scopritori avrebbero potuto proporre un nome. La Commissione dei Pesi Atomici fu inoltre esclusa dal processo di denominazione. La prima pubblicazione dei criteri inerenti alla scoperta di un elemento, pubblicata nel 1991, specificava la necessit\u00e0 del riconoscimento da parte di TWG.\nArmbruster e i suoi colleghi, gli scopritori tedeschi ufficialmente riconosciuti, tennero una cerimonia di denominazione per gli elementi da 107 a 109, che erano stati tutti riconosciuti come scoperti dal GSI, il 7 settembre 1992. Per l'elemento 108, gli scienziati proposero il nome \"hassio\". Deriva dal nome latino \"Hassia\" dello stato tedesco dell'Assia in cui si trova l'istituto. Questo nome fu proposto alla IUPAC in una risposta scritta alla loro sentenza sulla priorit\u00e0 delle rivendicazioni di scoperta di elementi, firmata il 29 settembre 1992.\nIl processo di denominazione dell'elemento 108 faceva parte di un processo pi\u00f9 ampio di denominazione di un numero di elementi a partire dall'elemento 101; tre team, JINR, GSI e LBL, rivendicarono la scoperta di diversi elementi e il diritto di nominarli. A volte, queste affermazioni si sono scontrate; poich\u00e9 uno scopritore era considerato autorizzato a nominare un elemento, i conflitti sulla priorit\u00e0 di scoperta spesso si traducevano in conflitti sui nomi di questi nuovi elementi. Questi conflitti divennero noti come le Guerre dei transfermici. Suggerimenti diversi per nominare l'intero insieme di elementi dal 101 in poi e occasionalmente hanno assegnato nomi suggeriti da una squadra da utilizzare per elementi scoperti da un altro. Tuttavia, non tutti i suggerimenti sono stati accolti con uguale approvazione; le squadre hanno apertamente protestato in diverse occasioni.\nNel 1994, la Commissione IUPAC sulla nomenclatura della chimica inorganica raccomand\u00f2 che l'elemento 108 fosse chiamato \"hahnio\" (Hn) in onore del fisico tedesco Otto Hahn, quindi gli elementi nominati dopo Hahn e Lise Meitner (si raccomandava che l'elemento 109 fosse chiamato \"meitnerio\", seguendo il suggerimento di GSI ) sarebbero l'uno accanto all'altro, in onore della loro scoperta congiunta della fissione nucleare; La IUPAC ritenne fumoso il suggerimento tedesco. GSI ha protestato, dicendo che questa proposta contraddiceva la convenzione di vecchia data di dare allo scopritore il diritto di suggerire un nome; l'American Chemical Society ha sostenuto GSI. Il nome \"hahnium\", sebbene con il diverso simbolo Ha, era gi\u00e0 stato proposto e utilizzato dagli scienziati americani per l'elemento 105, per il quale ebbero una disputa per la scoperta con JINR; protestarono cos\u00ec contro il confuso rimescolamento dei nomi. A seguito del tumulto, la IUPAC ha formato un comitato ad hoc di rappresentanti delle organizzazioni aderenti nazionali dei tre paesi che ospitano le istituzioni concorrenti; hanno prodotto una nuova serie di nomi nel 1995. L'elemento 108 \u00e8 stato nuovamente chiamato hahnium; anche questa proposta \u00e8 stata ritirata. Il compromesso finale \u00e8 stato raggiunto nel 1996 e pubblicato nel 1997; l'elemento 108 \u00e8 stato chiamato hassium (Hs). Allo stesso tempo, il nome dubnium (Db; da Dubna, localit\u00e0 dove si trovava il JINR) \u00e8 stato assegnato all'elemento 105 e il nome hahnio non \u00e8 stato utilizzato per nessun elemento.\nLa giustificazione ufficiale per questa denominazione, insieme a quella di \"darmstadtio\" per l'elemento 110, era che avrebbe completato una serie di nomi geografici per l'ubicazione del GSI; questo set era stato avviato con nomi del XIX secolo \"europio\" e \"germanio\". Questo set servirebbe come risposta alla precedente denominazione di \"americio\", \"californio\" e \"berkelio\" per elementi scoperti a Berkeley. Armbruster ha commentato questo, \"questa cattiva tradizione \u00e8 stata stabilita da Berkeley. Volevamo farlo per l'Europa\". Pi\u00f9 tardi, quando ha commentato la denominazione dell'elemento 112, Armbruster ha detto: \"Ho fatto di tutto per assicurarci di non continuare in futuro con citt\u00e0 e scienziati tedeschi \"."}
{"id": "2256", "revid": "465169", "url": "https://it.wikipedia.org/wiki?curid=2256", "title": "Houston", "text": "Houston ( ) \u00e8 una citt\u00e0 (\"city\") degli Stati Uniti d'America e capoluogo della contea di Harris nello Stato del Texas. Una piccola parte della citt\u00e0 si estende nelle contee di Fort Bend e Montgomery. La popolazione era di 2.325.502 secondo i dati del 2018, il che la rende la citt\u00e0 pi\u00f9 popolosa dello stato e la quarta citt\u00e0 pi\u00f9 popolosa della nazione. \u00c8 la principale citt\u00e0 dell'area metropolitana nota come Greater Houston.\nHouston venne fondata il 28 agosto 1836, vicino alle sponde del Buffalo Bayou (ora noto come Allen's Landing) e incorporata come citt\u00e0 il 5 giugno 1837. La citt\u00e0 prende il nome dall'ex generale e politico statunitense Sam Houston. Houston \u00e8 famosa nel mondo per la sua industria energetica (in particolare petrolifera), e aeronautica, nonch\u00e9 per il suo porto, uno dei pi\u00f9 affollati degli Stati Uniti. Molti residenti si sono trasferiti qui da altri stati americani, o da altri paesi del mondo, per motivi di affari.\nHouston \u00e8 sede di numerose universit\u00e0. La pi\u00f9 importante \u00e8 l'Universit\u00e0 di Houston, la prima universit\u00e0 del Texas per la ricerca; importante \u00e8 anche l'Universit\u00e0 Rice, una universit\u00e0 privata che vanta uno dei pi\u00f9 alti finanziamenti al mondo. Ci sono inoltre l'Universit\u00e0 di Saint Thomas, la Houston Baptist University, l'Universit\u00e0 di Houston-Clear Lake, l'Universit\u00e0 di Houston-Downtown, e la Texas Southern University.\nHouston \u00e8 soprannominata \"Space City\": infatti qui ha sede la NASA e proprio \"Houston\" fu la prima parola pronunciata dall'astronauta Neil Armstrong appena il LEM fu posato sulla superficie lunare. Un altro soprannome \u00e8 \"Bayou City\", per la fitta rete di piccoli corsi d'acqua (i \"bayou\") che l'attraversano. Da Houston verso levante si estende la regione \"Cajun\" che include il vicino Stato della Louisiana.\nNel 2005 la rivista \"Men's Fitness\" ha definito la citt\u00e0 come simbolo dell'obesit\u00e0 negli Stati Uniti, poich\u00e9 dalle statistiche risulta che il 23% dei residenti \u00e8 clinicamente obeso. Houston ha anche il doppio dei negozi di frittelle dolci rispetto alla media degli Stati Uniti. La citt\u00e0 texana vanta una tra le pi\u00f9 folte comunit\u00e0 vietnamite negli Stati Uniti.\nGeografia fisica.\nHouston si trova ad est di Austin, ad ovest dal confine con la Louisiana, e a sud di Dallas. Secondo lo United States Census Bureau, ha un'area totale di 656,3 miglia quadrate (1\u00a0700\u00a0km\u00b2), di cui 634 miglia quadrate (1\u00a0642\u00a0km\u00b2) di terra e 22,3 miglia quadrate (58\u00a0km\u00b2) di acqua. L'ecoregione di Piney Woods si trova a nord di Houston. Nella citt\u00e0 sono presenti soprattutto praterie temperate e foreste. Gran parte della citt\u00e0 \u00e8 stata costruita su terreni boschivi, paludi e praterie. La planarit\u00e0 del terreno locale, quando \u00e8 combinato all'espansione urbana, ha reso le inondazioni un problema ricorrente per la citt\u00e0. La downtown si trova a circa 50 piedi (15\u00a0m) sopra il livello del mare.\nLa citt\u00e0 ha in passato fatto uso di acque sotterranee, ma a causa del cedimento del terreno gli abitanti sono stati costretti a utilizzare solo l'acqua presente sul livello del suolo, come il Lake Houston, Lake Conroe, e il Lake Livingston. Houston possiede quattro grandi paludi che attraversano la citt\u00e0. Buffalo Bayou attraversa il centro e lo Houston Ship Channel; ha tre affluenti: White Oak Bayou; Brays Bayou, che attraversa lungo il Texas Medical Center; e Sims Bayou, che attraversa la parte meridionale di Houston e il centro della citt\u00e0. Il Houston Ship Channel scorre oltre Galveston e immette nel Golfo del Messico. \nHouston \u00e8 una zona paludosa, soggetta a inondazioni. Nella citt\u00e0 sono presenti da 150 a 300 faglie attive, che hanno una lunghezza complessiva fino alle 310 miglia (500\u00a0km).\nClima.\nIl clima di Houston \u00e8 classificato come subtropicale umido (\"Cfa\" nella Classificazione dei climi di K\u00f6ppen), tipico del Profondo Sud. Anche se non si trova nella regione del Tornado Alley, come gran parte del resto del Texas. Nelle mattine estive \u00e8 presente un'umidit\u00e0 relativa media del 90%. Le brezze marine sono presenti soprattutto nella parte sud-orientale, vicino al Golfo. Per far fronte alla forte umidit\u00e0 e calore, le persone utilizzano l'aria condizionata in quasi ogni veicolo e costruzione. Nel 1980 Houston \u00e8 stata descritta come \"il luogo con pi\u00f9 aria condizionata sulla terra\". Ufficialmente la temperatura pi\u00f9 calda mai registrata \u00e8 stata di 43\u00a0\u00b0C, raggiunta sia il 4 settembre 2000 sia il 28 agosto 2011. Houston ha livelli di ozono eccessivi ed \u00e8 regolarmente classificata tra le citt\u00e0 pi\u00f9 inquinate da ozono negli Stati Uniti.\nStoria.\nNell'agosto 1836 due imprenditori immobiliari newyorkesi, Augustus Chapman Allen e John Kirby Allen, acquistarono 6.642 acri (26,88\u00a0km\u00b2) di terra lungo la Buffalo Bayou con l'intenzione di fondare una citt\u00e0. \"Houston\" \u00e8 la denominazione che i fratelli Allen decisero di dare alla citt\u00e0 in onore di Sam Houston. Prima della guerra civile erano molti gli schiavi che vivevano nella citt\u00e0. Alcuni di loro lavoravano nelle piantagioni di zucchero e cotone, mentre la maggior parte ricoprivano ruoli domestici e artigianali. Houston \u00e8 stata incorporata come citt\u00e0 il 5 giugno 1837, con James S. Holman come primo sindaco. Nello stesso anno, Houston \u00e8 diventata il capoluogo della contea di Harrisburg (ora contea di Harris) e la provvisoria capitale della Repubblica del Texas. Nel 1840 \u00e8 stata istituita una camera di commercio, in parte per promuovere il trasporto acqueo del porto appena creato a Buffalo Bayou.\nNel 1860 Houston \u00e8 diventata un importante centro commerciale e ferroviario per l'esportazione del cotone. Durante la guerra civile americana la citt\u00e0 \u00e8 stata utilizzata come quartier generale dal militare John Bankhead Magruder, che sfrutt\u00f2 Houston come punto di coordinazione per la Battaglia di Galveston. Nel 1890 Houston divenne il principale centro ferroviario del Texas. Nel 1900, dopo che Galveston \u00e8 stata colpita da un devastante uragano, sono stati accelerati gli sforzi per costruire a Houston un porto. L'anno successivo, la scoperta del petrolio nel giacimento di Spindletop ha spinto lo sviluppo dell'industria petrolifera texana. Nel 1902 il presidente Theodore Roosevelt ha approvato un progetto di miglioramento dello \"Houston Ship Channel\" da 1 milione di dollari. Nel 1910 la popolazione della citt\u00e0 ha raggiunto le 78.800 unit\u00e0, quasi doppiando la popolazione del decennio precedente. Gli afroamericani formavano una grande comunit\u00e0, formata da 23.929 persone, ossia quasi un terzo dei residenti. Il presidente Woodrow Wilson ha inaugurato il porto di Houston nel 1914, sette anni dopo l'inizio degli scavi. Nel 1930 Houston era diventata la citt\u00e0 pi\u00f9 popolosa del Texas e la contea di Harris era la contea pi\u00f9 popolosa. Nel 1940 l'Ufficio del censimento degli Stati Uniti d'America ha riferito che la popolazione di Houston era composta per il 77,5% da bianchi e per il 22,4% da neri.\nQuando \u00e8 scoppiata la seconda guerra mondiale le attivit\u00e0 di spedizione attraverso il porto sono state sospese; tuttavia la guerra ha fornito anche dei benefici economici per la citt\u00e0: grazie alla crescente domanda di petrolio e di gomma sintetica, sono state costruite diverse raffinerie petrolchimiche e impianti di produzione. L'aeroporto \"Ellington Field\", inizialmente costruito durante la prima guerra mondiale, \u00e8 stato rivitalizzato come centro di formazione avanzata per bombardieri e navigatori. La Brown Shipbuilding Company (con sede a Houston) \u00e8 stata fondata nel 1942 per la costruzione di navi per la United States Navy durante la seconda guerra mondiale. Grazie al boom dei posti di lavoro nella difesa militare, migliaia di lavoratori (sia bianchi che neri) migrarono in citt\u00e0, nella speranza di assicurarsi i ruoli pi\u00f9 prestigiosi. Il presidente Roosevelt aveva istituito una politica anti-discriminatoria verso gli appaltatori della difesa, e i neri guadagnarono diverse opportunit\u00e0, soprattutto nella costruzione navale. Le reazioni non furono per\u00f2 positive: i bianchi fecero pi\u00f9 volte resistenza e le tensioni sociali aumentarono radicalmente, scaturendone pi\u00f9 volte violenze fisiche. I vantaggi economici portati dall'inclusione dei neri nelle industrie della difesa militare continuarono anche negli anni del dopoguerra.\nNel 1945 la M.D. Anderson Foundation fond\u00f2 il Texas Medical Center. Nel 1948 la citt\u00e0 annett\u00e9 diverse aree prive di personalit\u00e0 giuridica, raddoppiando le sue dimensioni originali. Nel 1950 la disponibilit\u00e0 di climatizzazione spinse molte aziende di trasferirsi a Houston, dove i salari erano inferiori rispetto al Nord; ci\u00f2 determin\u00f2 una espansione economica e un cambiamento radicale nell'economia della citt\u00e0, in direzione del settore energetico. L'aumento della produzione nel settore cantieristico durante la seconda guerra mondiale spinse la crescita di Houston anche in questo settore; un esempio potrebbe essere il Lyndon B. Johnson Space Center (noto inizialmente come \"Manned Spacecraft Center\"), istituito nel 1961 dalla NASA. Esso fu lo stimolo per lo sviluppo del settore aerospaziale della citt\u00e0. Il Reliant Astrodome, soprannominato l'\"ottava meraviglia del mondo\", \u00e8 stato aperto nel 1965 come primo stadio sportivo coperto a forma di cupola del mondo.\nNel 1997 fu eletto come sindaco Lee P. Brown, il primo afro-americano a ricoprire tale ruolo.\nNel giugno del 2001 la tempesta tropicale Allison fece precipitare fino a un metro di pioggia su Houston, causando la peggiore alluvione della storia della citt\u00e0. La tempesta ha causato danni per miliardi di dollari e la morte di 20 persone nell'intero stato del Texas. Durante le inondazioni del 2015 e 2016, diverse parti della citt\u00e0 sono state coperte da svariati pollici di acqua. Nel 2017 Houston ha ospitato il Super Bowl LI, la terza edizione del Super Bowl ad essere organizzato nella citt\u00e0, dopo quelle del 1974 e 2004.\nSociet\u00e0.\nEvoluzione demografica.\nSecondo il censimento del 2010, c'erano 2.099.451 abitanti.\nSecondo gli ultimi dati disponibili del 2018, Houston ha una popolazione di 2.325.502 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 50,51% di bianchi, il 23,74% di afroamericani, lo 0,71% di nativi americani, il 6,02% di asiatici, lo 0,05% di oceaniani, il 15,69% di altre etnie, e il 3,26% di due o pi\u00f9 etnie. Ispanici o latinos di qualunque etnia erano il 43,81% della popolazione.\nReligioni.\nSecondo uno studio del 2014 del Pew Research Center il 73% degli abitanti della citt\u00e0 sono cristiani, il 50% protestanti e il 19% cattolici (a Houston si trova la concattedrale dell'arcidiocesi di Galveston-Houston), mentre il 20% si dichiara irreligioso. Lo stesso studio dice che le altre religioni (tra cui l'ebraismo, il buddismo, l'islam e l'induismo) sono professate dal 7% circa della popolazione.\nCultura.\nSituata nel sud degli Stati Uniti, Houston \u00e8 una citt\u00e0 molto diversificata, con una grande e crescente comunit\u00e0 multiculturale. L'area metropolitana \u00e8 abitata da 1,1 milioni di abitanti (corrispondenti al 21,4%) che sono nati fuori degli Stati Uniti; quasi i due terzi di essi provengono dal Messico. Inoltre, pi\u00f9 di un residente straniero su cinque proviene dal continente asiatico. A Houston sono presenti uffici consolari in rappresentanza di 86 paesi differenti. Il pi\u00f9 grande e longevo evento annuale nella citt\u00e0 \u00e8 il Houston Livestock Show and Rodeo, la maggiore mostra di bestiame e competizione di rodeo del mondo; si tiene tra febbraio e marzo.\nUn'altra grande festa \u00e8 il Houston Gay Pride Parade, che si tiene annualmente dal 1979 alla fine di giugno. \nInoltre sono celebri il Houston Greek Festival, il Houston Art Car Parade, il Houston Auto Show, il Houston International Festival, e il Bayou City Art Festival, considerato uno dei primi cinque festival d'arte negli Stati Uniti.\nA Houston sono presenti, fra le altre, la Our Lady of Guadalupe School con annessa parrocchia, e lo Strake Jesuit College Preparatory, due delle scuole cattoliche pi\u00f9 antiche della citt\u00e0. Nella citt\u00e0 sono presenti pi\u00f9 di 300 scuole private.\n\u00c8 presente, nella Houston Museum District, la Logue House, sede della Rice University's Shepherd School of Music.\nEconomia.\nHouston \u00e8 famosa nel mondo per la sua industria energetica (in particolare petrolifera e del gas naturale), e aeronautica, ma anche per la sua ricerca biomedica. In crescita anche le fonti eoliche e solari. La citt\u00e0 \u00e8 il primo mercato per le esportazioni degli Stati Uniti, superando nel 2013 (secondo i dati diffusi dall\"'U.S. Department of Commerce's International Trade Administration\"\") New York. Nel 2012, l'area di \"Houston\u2013The Woodlands\u2013Sugar Land\" ha registrato 110,3 miliardi di dollari in esportazioni di merci. Le principali tre destinazioni sono Messico, Brasile, Canada.\nNel 2012 Houston \u00e8 stata classificata al primo posto da Forbes per gli stipendi, mentre alla fine di maggio 2013 \u00e8 stata identificata come la prima citt\u00e0 negli Stati Uniti per la creazione di occupazione.\nA Houston ha sede A.D. Vision, una celebre azienda del settore dell'intrattenimento.\nInfrastrutture e trasporti.\nIl principale gestore del trasporto pubblico locale \u00e8 l'azienda Metropolitan Transit Authority of Harris County (METRO), che si occupa della gestione della rete automobilistica e dalla rete tranviaria METRORail, composta da tre linee per una lunghezza totale di 38,3\u00a0km con 37 stazioni.\nLa citt\u00e0 \u00e8 servita anche dall'Aeroporto Intercontinentale di Houston-George Bush. Houston possiede il maggior numero di ciclisti nello stato del Texas, con oltre 160 miglia di piste ciclabili. Attualmente \u00e8 in fase di completamento un progetto di espansione delle piste ciclabili.\nSport.\nHouston ha rappresentative in tutte le leghe professionistiche statunitensi, tranne la National Hockey League:\nIl Rice Stadium, presso l'Universit\u00e0 Rice, fu sede dell'VIII Super Bowl, mentre il XXXVIII e LI sono stati disputati al NRG Stadium nel febbraio 2004 e 2017."}
{"id": "2258", "revid": "2128848", "url": "https://it.wikipedia.org/wiki?curid=2258", "title": "Howard Carter", "text": "Biografia.\nGli anni giovanili.\nHoward Carter nacque a Kensington il 9 maggio 1874. Il padre Samuel Paul Carter, pittore ed illustratore di grande talento, lavorava dipingendo ritratti di famiglia per l\"'Illustrated London News\". Il figlio impar\u00f2 a sua volta a disegnare ad acquerello, senza per\u00f2 dimostrare un particolare talento.\nIl padre ebbe la possibilit\u00e0 di conoscere il barone William Amhurst Tyssen-Amherst, uno dei pi\u00f9 grandi collezionisti di antichit\u00e0 egizie dell'Inghilterra, che abitava in un paese vicino; fu qui che il giovane Howard inizi\u00f2 ad amare la civilt\u00e0 egizia. Il barone lo present\u00f2 all'egittologo Percy Newberry, che lo prese in simpatia e lo consigli\u00f2 per una spedizione in Egitto finanziata dal British Museum come disegnatore con il compito di riprodurre ad acquerello le pitture tombali ed altri reperti archeologici.\nLa carriera in Egitto.\nGiunto al Cairo Carter conobbe sir William Matthew Flinders Petrie che lo accett\u00f2 nella spedizione. Quest'ultima dur\u00f2 sei lunghi anni durante i quali Howard apprese le tecniche e i metodi di uno scavo archeologico accurato. Poi partecip\u00f2 ad alcuni altri scavi in importanti siti quali Beni Hassan (sito del Medio Regno), ad Hatnub con Newberry, a Tell el-Amarna nuovamente con Petrie ed infine al tempio funerario di Hatshepsut a Tebe.\nNel 1899 a soli 25 anni fu nominato ispettore capo del sud dell'Egitto e divenne quindi responsabile di siti come Karnak, Luxor, Tebe e la Valle dei Re. Fu questo il suo periodo di massima attivit\u00e0, durante il quale scav\u00f2 le tombe di Seti I e Nefertari, e altri siti importanti come, fra i molti, Abu Simbel e Aswan.\nGli anni difficili.\nQuesto periodo felice fin\u00ec quando l'incontro fra una comitiva di francesi e delle guardie egiziane degener\u00f2 in rissa. La Francia pretese scuse formali e Carter, in qualit\u00e0 di responsabile, rifiut\u00f2. Fu licenziato dal suo incarico e gli venne stroncata la carriera nel 1905; l'archeologo decise comunque di continuare a vivere in Egitto, mantenendosi grazie alla vendita dei suoi acquerelli.\nLa rinascita.\nProprio in quegli anni lord George Herbert, quinto conte di Carnarvon, si appassion\u00f2 di antichit\u00e0 egizie. Giunto a Luxor nel 1908 e ottenutavi una concessione di scavo, cap\u00ec immediatamente la necessit\u00e0 di avere sul campo una persona esperta e aggiornata sulle difficolt\u00e0 della ricerca. Chiese allora un parere a Gaston Maspero, direttore generale delle antichit\u00e0 egizie che nel 1899 aveva nominato Howard ispettore capo del sud dell'Egitto, che gli consigli\u00f2 di ingaggiare Carter, non avendo perso la stima nello studioso nonostante l'episodio del 1905. L'intesa fra i due fu immediata e per quindici anni scavarono in numerosi siti egiziani arricchendo sempre pi\u00f9 la collezione privata di Lord Carnarvon.\nLa pi\u00f9 grande scoperta archeologica del XX secolo.\nIl sogno dell'archeologo era l'ambizioso progetto di scavare nella Valle dei Re alla ricerca delle tombe dei due faraoni della XVIII dinastia non ancora scoperte: Amenothep IV/Akhenaton, il faraone eretico, e il suo successore e figlio Tutankhamon. La concessione di scavo nella Valle era ancora in mano a Theodore Davis, ma grazie alle sue abilit\u00e0 Lord Carnarvon riusc\u00ec a ottenerne un'altra permettendo cos\u00ec al progetto di muovere i primi passi.\nIl progetto di Carter prevedeva uno scavo sistematico dell'intera Valle accuratamente suddivisa in settori da esplorare in successione e inizi\u00f2 nell'autunno del 1917. Gli insuccessi e le gravose spese sostenute in cinque lunghi anni fecero scemare l'entusiasmo di Lord Carnarvon che nell'estate del 1922 giunse all'idea di concludere l'operazione. Comunque Carter ancora credeva alla sua scommessa e riusc\u00ec a convincere il proprio finanziatore a concedergli ancora una stagione, il tempo necessario per scavare l'ultimo settore da esplorare.\nIl 3 novembre ripresero gli scavi in quest'ultimo settore di fronte alla tomba di Ramesse VI. Grande fu la gioia quando dalla sabbia, gi\u00e0 il secondo giorno di scavo, riaffior\u00f2 un gradino che presto si trasform\u00f2 in una scala che giungeva a una porta con ancora intatti i sigilli della necropoli, segno che non era mai stata violata nelle migliaia di anni dalla sua chiusura.\nLord Carnarvon venne immediatamente richiamato in Egitto per presenziare all'apertura della porta e giunse ad Alessandria d'Egitto il 20 novembre. Il 26 novembre Howard Carter e Lord Carnarvon erano di fronte alla porta rimasta inviolata dal XIV secolo a.C., venne fatto un foro per ispezionare l'interno e si pot\u00e9 appurare che il corredo funerario era intatto. Il giorno seguente venne finalmente aperta la porta rivelando cos\u00ec tutta la grandiosit\u00e0 del corredo compresi il sarcofago e i vasi canopi.\nCos\u00ec come da accordi per la concessione di scavo, si inizi\u00f2 la catalogazione di tutti i reperti del corredo prima di inviarli al museo del Cairo dove sarebbero stati esposti al pubblico. L'operazione richiese molti anni nei quali giornalisti di tutto il mondo giunsero a testimoniare quella che \u00e8 considerata a tutti gli effetti la pi\u00f9 grande scoperta archeologica del XX secolo non tanto per la ricchezza del suo corredo, accumulato utilizzando anche corredi di altre tombe per effettuare una rapida sepoltura del defunto, bens\u00ec per la scoperta di una tomba faraonica ancora inviolata.\nIl 16 febbraio del 1924, alla presenza di Howard Carter (ma non di Lord Carnarvon, morto l'anno precedente), venne aperto il sarcofago che rivel\u00f2 all'interno la mummia intatta del faraone bambino. La mummia era contenuta in un sarcofago d'oro massiccio del peso di circa 110\u00a0kg, con il volto coperto da una maschera d'oro massiccio riproducente le sembianze del defunto.\nMolti degli anni seguenti furono impiegati da Carter nella catalogazione degli oltre 2000 reperti rinvenuti e tuttora in mostra al Museo Egizio del Cairo con la stessa inventariazione assegnata loro dall'archeologo.\nIn seguito Howard Carter si ritir\u00f2 dall'archeologia e divenne un collezionista. Mor\u00ec a Londra nel 1939, all'et\u00e0 di 65 anni, senza aver mai avuto la possibilit\u00e0 di esporre alla famiglia reale la sua sensazionale scoperta. Oggi riposa nel Cimitero di Putney Vale, a Londra."}
{"id": "2259", "revid": "680584", "url": "https://it.wikipedia.org/wiki?curid=2259", "title": "Ken il guerriero", "text": " \u00e8 un manga scritto da Buronson e disegnato da Tetsuo Hara. \u00c8 stato serializzato in Giappone sulla rivista \"Weekly Sh\u014dnen Jump\" dalla casa editrice Sh\u016beisha in 245 capitoli pubblicati dal 1983 al 1988 e poi raccolti in 27 volumi \"tank\u014dbon\".\nAmbientata su una Terra post-apocalittica dopo una guerra nucleare, la storia \u00e8 incentrata su un guerriero di nome Kenshiro, il successore di un'antica arte marziale assassina chiamata Sacra Scuola di Hokuto, che gli d\u00e0 la capacit\u00e0 di uccidere i suoi avversari colpendo i loro punti vitali segreti e provocandone la morte per esplosione interna. Kenshiro dedica la sua vita alla lotta contro i vari predoni, le bande armate, e i signori della guerra che minacciano la vita degli indifesi e il suo percorso lo porta ad affrontare numerosi artisti marziali rivali.\n\"Ken il guerriero\" \u00e8 stato adattato in due serie televisive anime composte da un totale di 152 episodi, prodotte da Toei Animation e trasmesse su Fuji Television dal 1984 al 1988. In seguito l'opera si \u00e8 allargata a formare un vasto franchise che comprende manga spin-off, film anime, OAV, un lungometraggio live action, videogiochi, giochi e merchandising. La serie \u00e8 una delle pi\u00f9 popolari e influenti degli anni ottanta. Le vendite totali del fumetto hanno raggiunto cento milioni di copie, rendendolo uno dei manga pi\u00f9 venduti di sempre.\nTrama.\nUn conflitto mondiale negli anni novanta del XX secolo ha causato il collasso della civilt\u00e0 e una devastazione ambientale in tutto il pianeta. I sopravvissuti alle esplosioni atomiche si sono ridotti a vivere in piccole comunit\u00e0 in oasi in mezzo al deserto, assediati da bande di predoni, che saccheggiano e distruggono tutto ci\u00f2 che incontrano sul loro cammino. In questo mondo post-apocalittico si muove Kenshiro, il 64\u00ba successore della Sacra Scuola di Hokuto, un'antica arte marziale assassina che insegna ai suoi adepti a uccidere i propri avversari facendoli esplodere dall'interno mediante la pressione di determinati punti del corpo detti tsubo.\nKenshiro desidera condurre una vita pacifica, ma dopo essere stato tradito dal suo amico Shin e separato dalla fidanzata Julia, si mette in viaggio in cerca di giustizia, proteggendo i deboli e gli oppressi dai briganti e dai despoti del nuovo mondo, ed ergendosi a salvatore dell'umanit\u00e0. All'inizio delle sue peripezie Ken incontra un giovane ladruncolo, Burt, e una piccola orfana, Lynn, che diventano i suoi compagni di viaggio.\nIl viaggio di Ken lo porta a incontrare e affrontare numerosi artisti marziali, tra cui i sei guerrieri della Sacra Scuola di Nanto, un'arte assassina rivale, e i suoi tre fratelli adottivi, che si sono contesi con lui il rango di successore della scuola di Hokuto. Il suo rivale maggiore diviene proprio Raoul, suo fratello adottivo che ha infranto la legge di Hokuto uccidendo il loro maestro e rifiutandosi di riconoscere Ken come successore. A capo di un vasto esercito, Raoul aspira a conquistare e a regnare sul mondo post-apocalittico come Re di Hokuto, sfidando ogni combattente che considera una minaccia. Dopo una lunga serie di battaglie in cui Kenshiro perde numerosi amici e si rafforza sperimentando la rabbia e la tristezza, Ken esce vittorioso su Raoul e, ricongiuntosi con Julia, si ritira a vivere con lei gli ultimi anni di vita che le rimangono, mentre la pace sembra essere tornata nel mondo.\nQualche anno dopo, la violenza \u00e8 tornata a regnare sulla Terra con l'ascesa dell'Impero Centrale, il cui vicer\u00e9 Jako tiene in pugno l'imperatore e mobilita i generali della Sublime Scuola di Gento per obliterare ogni traccia delle scuole rivali di Hokuto e Nanto dal mondo e opprimere chiunque si opponga a lui. Burt e Lynn, ormai adulti, sono a capo dell'Armata di Hokuto, un gruppo di resistenza contro l'impero. Al ritorno di Kenshiro l'esercito marcia con lui liberando citt\u00e0 e distretti, fino a giungere alla Capitale Imperiale e rovesciare la tirannia di Jako. Lynn tuttavia viene rapita e condotta nel Paese dei Demoni, una terra pericolosa e isolata abitata da fanatici guerrieri chiamati shura. Kenshiro si mette al suo inseguimento per salvarla; sull'isola il guerriero scopre la verit\u00e0 sulle sue origini ed \u00e8 costretto a battersi con i tre generali delle tenebre, che hanno acquisito la tecnica malefica dell'Arcana Arte di Hokuto.\nTornato sul continente, Kenshiro prende sotto la sua ala Ryu, il figlio di Raoul, per farlo diventare il nuovo successore della scuola di Hokuto. Insieme i due affrontano lo scaltro schiavista Koketsu e aiutano i regni di Sava e Blanca; nel breve tempo passato insieme Ken capisce di non avere altro da insegnare al giovane e lo lascia, convinto che Ryu trover\u00e0 nel sangue di suo padre Raoul la guida per diventare maestro di Hokuto. Dopo un ultimo saluto a Burt e Lynn, Kenshiro si dirige quindi nel deserto, pronto a lottare contro le ingiustizie a protezione dei deboli e ad accogliere la morte sul campo di battaglia.\nTitolo.\nIl titolo originale della serie pu\u00f2 essere tradotto letteralmente in italiano come \"Pugno delle stelle del nord\", in quanto \"hokuto\" indica le sette stelle che compongono il Grande Carro dell'Orsa Maggiore, mentre \"ken\" (\u62f3) significa \"pugno\" o \"colpo\", ma pu\u00f2 anche indicare in questo caso il protagonista della serie, \"Ken\", in quanto il primo kanji che compone il suo nome completo , \u00e8 lo stesso di pugno. La seconda traduzione possibile sarebbe quindi \"Ken dell'Orsa Maggiore\" o \"Ken delle stelle del nord\", inteso come epiteto.\nIn lingua giapponese, cos\u00ec come nella lingua cinese e nella lingua coreana, il numero \u00e8 limitato ad una ristretta cerchia di pronomi e di sostantivi; non \u00e8 questo il caso di \"Hokuto\", che quindi tecnicamente pu\u00f2 essere tradotto anche al singolare (\"Stella del Nord\"). Ci\u00f2 spiega la traduzione in lingua inglese, \"Fist of the North Star\" (\"Il pugno della Stella del Nord\"), anch'essa letteralmente corretta, ma che pu\u00f2 essere ritenuta errata di fatto.\nPer quanto riguarda la pronuncia, va detto che in lingua italiana si tende a pronunciare \"Hokuto\" omettendo la H oppure pronunciandola in modo marcato o rafforzativo, e ponendo l'accento lungo sulla \"u\"; in realt\u00e0 la H andrebbe pronunciata aspirata, e la u molto brevemente, quasi come se fosse muta.\nStoria editoriale.\nTetsuo Hara aveva iniziato la sua carriera nel mondo dei manga come assistente di Yoshihiro Takahashi, distinguendosi subito per il suo tratto realistico e per il talento nella rappresentazione di scene d'azione. Nel 1982 debutt\u00f2 sulle pagine di \"Weekly Sh\u014dnen Jump\" con la sua prima serie \"Tetsuo no Don Quijote\" sul mondo delle motocross. L'opera non ottenne per\u00f2 il successo sperato e venne cancellata dopo sole dieci settimane, cos\u00ec il curatore editoriale Nobuhiko Horie propose a Hara di scrivere un manga sulle arti marziali cinesi e sui punti di pressione del corpo umano in grado di far esplodere i personaggi dall'interno quando vengono colpiti; il progetto interess\u00f2 subito l'autore, che era un appassionato di arti marziali e del cinema di Bruce Lee.\nHara concretizz\u00f2 l'idea in un \"one-shot\" pubblicato ad aprile 1983 sulla rivista \"Fresh Jump\". Un seguito venne poi pubblicato due mesi dopo sulla stessa testata. Questi fumetti-pilota vedono un protagonista adolescente, Kenshiro Kasumi, muoversi nella Tokyo contemporanea e combattere contro la potente organizzazione criminale della Scuola Taizan. Questa pu\u00f2 contare su poliziotti corrotti e spietati assassini abili nelle arti marziali e nell'uso di armi bianche ma, grazie alla superiorit\u00e0 tecnica del protagonista, vengono da questi sconfitti. Nel secondo episodio il protagonista aiuta un giovane killer e la sua fidanzata a fuggire dall'organizzazione per cambiare vita, e viene mostrato il potente boss. In Giappone i due \"one-shot\" sono stati raccolti nel secondo \"tank\u014dbon\" di \"Tetsu no Don Quixote\".\nLe due storie autoconclusive ottennero un buon successo tra i lettori di \"Fresh Jump\", cos\u00ec l'editore Sh\u016beisha richiese a Hara di trasformare \"Ken il guerriero\" in una serie regolare a cadenza settimanale per la rivista \"Weekly Sh\u014dnen Jump\". Le prime idee per il manga erano state fornite da Horie, ma quando l'impegno divenne troppo oneroso il redattore affianc\u00f2 a Hara lo sceneggiatore Buronson. Questi oper\u00f2 delle modifiche alla storia rispetto alla versione pilota: in particolar modo l'ambientazione viene spostata a un mondo futuro post-atomico e il protagonista reso un personaggio maggiorenne, pi\u00f9 stoico e con un passato tragico alle spalle. Il nome di Kenshiro, originariamente rappresentato in kanji, venne translitterato in katakana, mentre il suo cognome fu omesso.\nI due autori citarono come influenze il cinema asiatico di arti marziali, in particolare Bruce Lee, i film sulla yakuza, e per l'ambientazione la saga di \"Mad Max\", con il suo futuro post-apocalittico in cui \u00e8 scomparsa ogni struttura sociale e il mondo \u00e8 dominato dalla violenza e dalla sopravvivenza del pi\u00f9 forte. Lo scenario deve molto anche al manga \"Violence Jack\" di G\u014d Nagai, che fu il pioniere di questo genere, influenzando a sua volta anche \"Mad Max\" e \"Ken il guerriero\". Nonostante la forte dose di violenza, che attir\u00f2 critiche soprattutto in Occidente, Hara e Buronson affermarono che il loro uso massiccio della brutalit\u00e0 non era fine a s\u00e9 stesso, ma piuttosto il tema pi\u00f9 immediato in un'opera in cui intendevano esprimere anche i temi dell'amicizia, dell'amore, della sofferenza e della compassione, e che in ultima analisi sono proprio gli aspetti che riescono a trionfare sull'odio e sulla prepotenza.\nIl contratto iniziale prevedeva per \"Ken il guerriero\" una durata di tre anni, ma quando il manga si rivel\u00f2 popolare, venne prolungato su insistenza dell'editore, arrivando a concludersi dopo cinque anni.\nManga.\n\"Hokuto no Ken\" ha debuttato in Giappone sul numero del 13 settembre 1983 della rivista \"Weekly Sh\u014dnen Jump\" di Sh\u016beisha ed \u00e8 stato serializzato a frequenza settimanale fino all'8 agosto 1988, per un totale di 245 capitoli. Questi sono stati poi raccolti in 27 volumi \"tank\u014dbon\", pubblicati da Sh\u016beisha sotto l'etichetta Jump Comics da marzo 1984 a marzo 1989.\nIl manga \u00e8 stato ristampato varie volte in diverse edizioni. Nel corso degli anni novanta Sh\u016beisha ne ha pubblicato un'edizione \"aiz\u014dban\" rilegata e una \"bunkoban\" brossurata economica, entrambe in 15 volumi. Nel 2006 Sh\u014dgakukan ne ha pubblicato una riedizione in 14 volumi \"kanzenban\", che presenta le tavole originali a colori apparse sulla rivista \"Weekly Sh\u014dnen Jump\" e che erano state rese in bianco e nero o omesse nelle edizioni monografiche precedenti. Per celebrare il trentesimo anniversario della serie, Tokuma Shoten ha ripubblicato l'opera in un'edizione \"ky\u016bkyokuban\" (edizione definitiva), che consta di 18 albi commercializzati tra il 2013 e il 2014. Essa comprende nuove copertine disegnate da Tetsuo Hara e un capitolo extra inserito all'interno del volume 11, che colma il divario temporale tra la sconfitta di Raoul e l'inizio dell'arco narrativo della Capitale Imperiale.\nLa prima edizione italiana della serie \u00e8 stata curata dalla Granata Press, che ne ha adattato il titolo in \"Ken il guerriero\". L'opera \u00e8 stata inizialmente serializzata sul mensile raccoglitore \"Zero\" dal 1990, ma dal sedicesimo capitolo la pubblicazione \u00e8 passata ad albi monografici nella testata \"Z Compact\" a cadenza prima mensile e poi quindicinale. La pubblicazione si \u00e8 conclusa nel 1994 con un totale di 44 volumi, inclusi tre albi speciali editi nel 1993 che riprendevano i capitoli apparsi solo sulla rivista \"Zero\". L'edizione Granata applica un processo di occidentalizzazione, per rendere il manga leggibile da sinistra verso destra con relativo ribaltamento delle tavole.\nIn seguito i diritti di \"Ken il guerriero\" sono passati alla Star Comics, che dal 1997 al 1999 ne ha pubblicato la prima edizione fedele all'originale giapponese, in 27 volumi, con senso di lettura da destra verso sinistra e lievi modifiche alla traduzione. Tra il 2005 e il 2011 d/visual ha riedito la serie in una nuova raccolta, contraddistinta da un formato pi\u00f9 grande, diverse tavole a colori, una nuova traduzione e dal mantenimento delle onomatopee in giapponese. Ultima in ordine di tempo \u00e8 l'edizione Panini Comics, commercializzata nel corso del 2013 con 27 uscite settimanali.\nSpin-off.\n' \u00e8 un manga prequel scritto da Nobuhiko Horie e disegnato da Tetsuo Hara, con la supervisione di Buronson. Esso narra le avventure dello zio di Kenshiro, Kenshiro Kasumi, 62\u00ba maestro della Sacra Scuola di Hokuto, nella Shanghai degli anni trenta. \u00c8 stato pubblicato sulla rivista \"Weekly Comic Bunch\" di Coamix e Shinchosha a partire dal primo numero del 29 maggio 2001 fino alla chiusura della testata il 10 settembre 2010, a cadenza prima regolare e poi irregolare. Un sequel intitolato ', scritto da Hiroyuki Yatsu e disegnato da Hideki Tsuji ha iniziato la pubblicazione sulla rivista \"Monthly Comic Zenon\" nel dicembre 2017. Entrambe le serie sono pubblicate in italiano da Panini Comics.\nDal 2006 hanno visto la luce diversi fumetti brevi spin-off di vari autori, incentrati su specifici personaggi del manga originale, che formano la serie pubblicata in italiano da Panini Comics come \"Ken la leggenda\".\nUn ulteriore manga spin-off \u00e8 di Yoshiji Yamaguchi, pubblicato su \"Monthly Comic Zenon\" da aprile a settembre 2013 e poi raccolto in 1 volume. L'edizione italiana \u00e8 stata annunciata da Hikari Edizioni. Il manga si incentra su un personaggio inedito creato da Tetsuo Hara; in esso il protagonista Garuda \u00e8 il successore della scuola Nanto Shinch\u014dken e cerca di usurpare il posto dell'ultimo generale di Nanto.\nL'opera ha ispirato anche due serie manga parodistiche: di Kaijo, in stile super deformed pubblicato su \"Monthly Comic Zenon\" dal 25 ottobre 2010 al 25 giugno 2016 e raccolto in 8 volumi da Tokuma Shoten, e scritto da Y\u016bshi Kawata e disegnato da Im\u014dto Yukito, pubblicato su \"Web Comic Zenyon\" di Tokuma Shoten dal 1\u00ba marzo 2013 e poi raccolto in 9 volumi. Entrambe le serie hanno ricevuto degli adattamenti anime.\nAltri media.\nSerie televisive anime.\nDal manga lo studio d'animazione giapponese Toei Animation trasse due serie televisive anime per un totale di 152 episodi. La prima serie, intitolata semplicemente \"Ken il guerriero\" e composta da 109 episodi, venne trasmessa su Fuji Television dall'11 ottobre 1984 al 5 marzo 1987. Essa ripercorre la prima parte del manga, dalla ricerca di Shin e Julia fino allo scontro finale tra Kenshiro e Raoul. La seconda, \"Ken il guerriero 2\", fece seguito senza soluzione di continuit\u00e0 dal 12 marzo 1987 al 18 febbraio 1988 per un totale di 43 episodi. Essa copre gli archi narrativi della Capitale Imperiale e della Terra dei Demoni, mentre i tre archi narrativi conclusivi del manga non vennero adattati. Le sigle di apertura e di chiusura utilizzate sono: (apertura prima serie ep. 1-82), (chiusura prima serie ep. 1-82), entrambe eseguite dal gruppo Crystal King, \"Silent Survivor\" (apertura prima serie ep. 83-109), \"Dry Your Tears\" (chiusura prima serie ep. 83-109) eseguite dal gruppo Kodomo Band, \"Tough Boy\" (apertura seconda serie) e \"Love Song\" (chiusura seconda serie) eseguite dal gruppo Tom Cat.\nToei Video produsse tre film della durata di un'ora riassuntivi di specifici archi narrativi. La prima pubblicazione home video delle due serie risale al 2002 da parte di Universal Music, in una raccolta di 26 DVD contenenti tutti e 152 gli episodi.\nLe due serie vennero distribuite in Italia dalla Italian TV Broadcasting, doppiate presso lo studio Compagnia Realizzazioni Cinetelevisive e trasmesse su televisioni locali a partire dal 1984: fino al 2004 furono frequentemente replicate in syndication e canali in chiaro (principalmente Italia 7 e poi 7 Gold; nel 2001 comparvero anche su La7), e dopo un periodo di assenza furono ritrasmesse da Man-ga. La sigla italiana della prima serie, \"Ken il guerriero\", fu scritta da Lucio Macchiarella su musica di Claudio Maioli, che ne \u00e8 anche interprete con lo pseudonimo di Spectra. Il brano venne inciso nel 1986 e fu pubblicato per la prima volta nel 1994 nella compilation \"TiVulandia 2\".\nLa prima serie venne edita in Italia dalla Granata Press nei primi anni novanta nella collana Z Video in 24 videocassette; successivamente la Hobby &amp; Work pubblic\u00f2 sia la prima che la seconda serie in 74 videocassette; infine la Mondo Home Entertainment ha riedito entrambe le serie in 26 videocassette. Nel 2009 vennero prodotte due edizioni in DVD, la prima dalla De Agostini e la seconda dalla Yamato Video. La traccia video soffre del cosiddetto \"effetto ghosting\".\nFilm anime e OAV.\nIl primo adattamento cinematografico di \"Ken il guerriero\" fu \"Ken il guerriero - Il film\", un lungometraggio animato prodotto nel 1986 dalla Toei Animation. Il film segue la storia del manga dalla sconfitta di Kenshiro da parte di Shin fino al primo combattimento con Raoul, prendendosi diverse libert\u00e0 nell'ordine e nel modo in cui vengono narrati gli eventi. La pellicola \u00e8 caratterizzata da una forte dose di violenza che ha portato alcune edizioni estere a censurare il film con vari effetti grafici. L'edizione italiana fu distribuita per la prima volta in VHS nel 1993 in versione integrale da Granata Press.\nNel 2003 lo studio OB Planning produsse , una serie OAV in tre episodi tratta dal romanzo del 1996 \"Jubaku no machi\". Si colloca cronologicamente dopo la serie originale e vede come protagonista sempre Kenshiro, il quale giunge nei pressi di una citt\u00e0 governata da un tiranno che opprime la popolazione, esercitando un rigido controllo delle preziose riserve d'acqua della zona ed allo stesso tempo garantendosi la fedelt\u00e0 nascondendosi dietro alla figura di un ragazzino spacciato per divinit\u00e0 e in grado di compiere miracoli. L'edizione italiana venne pubblicata in DVD da Shin Vision nel 2004-2005 e poi trasmessa su MTV nel 2005.\nL'ultimo adattamento animato in ordine di tempo \u00e8 , una serie di cinque lungometraggi prodotti dalla North Stars Pictures e dalla TMS Entertainment. La pentalogia \u00e8 composta da tre film cinematografici e due OAV, usciti in Giappone tra il 2006 e il 2008 Essa ripercorre gli eventi del manga originale, narrandoli dal punto di vista dei diversi personaggi e inframmezzandoli con episodi o situazioni inedite. I film furono proiettati al cinema nelle sale italiane da Shin Vision tra il 2008 e il 2011 e in seguito trasmessi anche in televisione.\nNel 2006 Fuji Television e l'azienda giapponese Sammy hanno realizzato , un cortometraggio promozionale in computer grafica 3D diretto da Tetsuo Hara. Il filmato ripercorre in forma riassunta la battaglia finale tra Ken e Raoul ed \u00e8 stato trasmesso nel corso di un evento dedicato a \"Ken il guerriero\" tenutosi a Odaiba dal 15 luglio al 31 agosto 2006, mentre il 28 marzo 2007 \u00e8 uscito in DVD.\nRomanzi.\nBuronson e Tetsuo Hara scrissero un romanzo intitolato che fu pubblicato in Giappone da Shueisha il 13 dicembre 1996. Esso narra un'avventura di Kenshiro successiva alla serie originale e fu la base per l'OAV \"Ken il guerriero - La trilogia\". Un romanzo che traspone il film \"Ken il guerriero - La leggenda di Hokuto\" venne scritto da Eiichi Sakaki e fu pubblicato da Tokuma Shoten il 10 marzo 2006.\nFilm live action.\nNel 1995 fu prodotto un adattamento statunitense in live action della serie. La pellicola, intitolata \"Il ritorno di Kenshiro\" (\"Fist of the North Star\"), venne diretta da Tony Randel, con Gary Daniels nei panni di Kenshiro, Costas Mandylor di Shin e Isako Washio di Julia, oltre a Malcolm McDowell e Chris Penn. Il film venne distribuito in direct-to-video negli Stati Uniti. La critica riserv\u00f2 all'opera giudizi pressoch\u00e9 unanimemente negativi, per via della realizzazione tecnica inadeguata, la scarsa fedelt\u00e0 all'originale e il ricorso a un cast non all'altezza, con diversi attori asiatici non in grado di esprimersi correttamente in inglese.\nEsistono quattro altri adattamenti live action non ufficiali su \"Ken il guerriero\", due girati in Corea del Sud e due a Taiwan.\nVideogiochi.\nEsistono diversi videogiochi tratti con licenza da \"Ken il guerriero\", messi in commercio prima in Giappone e successivamente nel resto del mondo. Il primo venne messo in commercio nel 1986, \"Hokuto no Ken\", pubblicato da Enix per il NEC PC-8801; successivamente fu Toei Animation che pubblic\u00f2 molti videogiochi della serie \"Hokuto no Ken\" per le console Nintendo, mentre Sega ha pubblicato delle proprie versioni per Sega Master System e per PlayStation 2 e per il Sega Mega Drive. Nel corso degli anni i videogiochi si sono evoluti sulla base delle potenzialit\u00e0 delle varie piattaforme di gioco e dei PC portando allo sviluppo di numerosi titoli basati sulla serie.\nIl personaggio di Kenshiro compare anche in diversi videogiochi crossover, come ad esempio \"J-Stars Victory Vs\", insieme a Raoul, e \"Jump Force\".\nGiochi.\nL'azienda giapponese Sega Sammy Holdings ha prodotto oltre trenta titoli di giochi pachinko e slot machine a tema \"Ken il guerriero\". Al 2017 le vendite combinate di questi prodotti hanno raggiunto i 2,7 milioni di esemplari.\nUn gioco da tavolo giapponese di \"Ken il guerriero\" fu realizzato da Hajime Norose e pubblicato da Tsukuda Hobby nel 1986. A questo si aggiungono due giochi di produzione italiana: un gioco di carte collezionabili intitolato \"Ken il guerriero\" e pubblicato nel 1994 da Alchemia, e un gioco di ruolo, \"Ken il guerriero, il gioco di ruolo\", scritto da Marcello Missiroli, Marcello Manicardi e Beppe Farina e pubblicato dalla Nexus Editrice.\nAccoglienza.\n\"Ken il guerriero\" \u00e8 stato uno dei titoli di \"Weekly Sh\u014dnen Jump\" pi\u00f9 popolari degli anni ottanta in Giappone. \u00c8 uno dei manga pi\u00f9 venduti della storia, con una tiratura di 100 milioni di copie in tutto il mondo. La serie ha generato inoltre un vasto merchandising. Nel 2018 \u00e8 stato stimato come uno dei franchise mediatici pi\u00f9 redditizi.\nIn un sondaggio condotto da TV Asahi nel 2005 \"Ken il guerriero\" si \u00e8 classificato al 26\u00ba posto nella lista delle cento serie anime migliori. In un secondo rilevamento nel 2006 si \u00e8 piazzato 89\u00ba. Nel novembre 2014 i lettori della rivista \"Da Vinci\" di Media Factory hanno votato la serie all'ottavo posto tra i migliori manga di \"Weekly Sh\u014dnen Jump\". Nel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Ken il guerriero\" si \u00e8 classificata al 22\u00ba posto.\n\"Ken il guerriero\" \u00e8 considerato uno dei manga \"sh\u014dnen\" pi\u00f9 influenti e iconici di tutti i tempi. Geek.com lo ha definito \"un'opera epocale che ha temprato una generazione [di appassionati]\" e ha ispirato una quantit\u00e0 incredibile di autori. Citazioni, omaggi e riferimenti a \"Ken il guerriero\" sono presenti in numerosi manga e anime successivi. Il creatore di \"Berserk\" Kentar\u014d Miura ha citato il manga come l'opera che ha avuto il maggior impatto sul suo lavoro. \"Ken il guerriero\" \u00e8 anche accreditato per aver popolarizzato il concetto di mossa finale letale, ripreso ad esempio nelle fatality della serie di videogiochi picchiaduro \"Mortal Kombat\".\nLa serie \u00e8 conosciuta per la sua elevata dose di violenza, sangue, azione, per le urla dei personaggi mentre si affrontano in combattimento e per la frase iconica di Kenshiro poco prima che gli effetti dei suoi attacchi finiscano un avversario: . Pur uscito in un'epoca in cui la sensibilit\u00e0 e la censura nei confronti della violenza erano pi\u00f9 lasche, il manga gener\u00f2 notevoli controversie per via della sua rappresentazione della brutalit\u00e0, sangue e morte, tanto che nello stesso Giappone l'anime venne censurato durante la sua prima trasmissione televisiva. Anche in Europa si verificarono casi di genitori e giornali che accusavano l'opera di essere diseducativa ed esercitarono pressioni per farne sospenderne la trasmissione."}
{"id": "2260", "revid": "30610", "url": "https://it.wikipedia.org/wiki?curid=2260", "title": "Hentai", "text": " \u00e8 una parola giapponese che significa in questo caso \"anormalit\u00e0\", \"anormale\", o \"pervertito\", ma anche, in altro contesto, \"metamorfosi\". In Giappone si utilizza soprattutto con il significato di \"sessualmente perverso\" e ha una connotazione molto negativa, in quanto indica forme di .\nUtilizzato nella grafia , diviso principalmente tra \"hentai anime\", \"hentai manga\" e videogiochi contenenti riferimenti sessuali (\"eroge\") o espliciti (\"H game\"). In Giappone viene anche usata l'espressione con lo stesso significato.\nOrigine della parola.\nHentai in giapponese significa generalmente \"pervertito\". Non \u00e8 chiaro tuttavia come il termine hentai sia venuto a riferirsi al contenuto sessualmente esplicito nella comunit\u00e0 mondiale dei fan di anime. Comunque con la diffusione del World Wide Web, il termine venne intensivamente utilizzato da siti pornografici che vendevano l'accesso a manga erotici (frequentemente copie pirata). I banner che promuovevano questi siti potevano per esempio pubblicizzare \"ragazze dal vivo e hentai\" con hentai che si riferiva a manga erotici in opposizione alle fotografie. Inoltre molte persone, al di fuori della comunit\u00e0 di appassionati di anime e manga, hanno erroneamente cominciato a associare gli anime a un tipo particolare di pornografia estrema (cio\u00e8 il tentacle rape) che pu\u00f2 essere definito con facilit\u00e0 hentai anche in giapponese.\nCaratteristiche.\nRispetto all'erotismo nella fotografia, l'hentai permette l'uso completo dell'immaginazione, cos\u00ec come di scene completamente distaccate dalla realt\u00e0 e dai valori culturali \"normali\". Elementi di fantasie sessuali sono rappresentati in maniera che sarebbe impossibile filmare, neppure disponendo di un budget consistente dedicato agli effetti speciali.\nCome forma di espressione di fantasie sessuali, le rappresentazioni possono includere cose inaccettabili nella societ\u00e0 o contrarie alle comuni norme sociali. Queste fantasie possono essere portate agli estremi, dimostrando spesso desideri subconsci e motivazioni puramente carnali. Questo contrasto tra la societ\u00e0 umana accettata e la sensualit\u00e0 primordiale \u00e8 spesso una fonte di eccitazione primaria per chi vive una normale vita giornaliera. Mentre un uomo eterosessuale pu\u00f2 fantasticare di copulare con una donna attraente incontrata lungo la strada per andare al lavoro, non pu\u00f2 agire sulla base di quelle motivazioni senza incorrere in ripercussioni legali e condanna morale; l'hentai esiste come sfogo primario di queste fantasie.\nQuesto aspetto della cultura giapponese ha acquisito una certa popolarit\u00e0 in Occidente soprattutto grazie a Internet. Sebbene fumetti e cartoni animati pornografici siano prodotti anche in occidente, questi non sono mai stati popolari quanto l'hentai.\nIn confronto ad altre forme di rappresentazioni erotiche, l'hentai spesso ritrae le donne come femmine normali nella societ\u00e0 che si ritrovano coinvolte in qualche tipo di incontro sessuale e sono spesso eccitate da questo fino al punto di non ritorno. I personaggi possono essere ritratti come timidi o senza pensieri consci riguardo al sesso, fino a che non vengono piazzati in una situazione nella quale sono stimolati e eccitati. La linea tra sesso consensuale e non pu\u00f2 diventare confusa e l'atto diventa una giustificazione per il sesso in s\u00e9 stesso, motivato primariamente da bisogni e spinte sessuali, abbandonando quella che pu\u00f2 essere considerata la correttezza sociale e morale a favore di un sesso puramente viscerale. Questo pu\u00f2 essere considerato da alcuni come disumanizzante. Mentre esiste un tema comune di estranei maschi che convincono una donna a essere fisicamente eccitata dal suo stesso corpo e da quello che il maschio desidera, ci sono anche rappresentazioni di sesso consensuale tra coppie, cos\u00ec come di femmine assertive che prendono l'iniziativa sessuale.\nClassificazione degli hentai.\nEsistono tre categorie principali di hentai: lavori che presentano relazioni strettamente eterosessuali, abbreviate in \"het\" dai suoi utenti, \"yaoi\" e \"yuri\". \"Yaoi\" si riferisce a coppie omosessuali maschili, e il termine \"yuri\" a coppie lesbiche. Negli \"yaoi\" generalmente i protagonisti sono maschi di genere ambiguo sia nell'aspetto che nel comportamento. Questi maschi sono detti \"bish\u014dnen\", che letteralmente significa \"bel ragazzo\". Il motivo di questa androginia \u00e8 che il pubblico degli \"yaoi\" \u00e8 principalmente composto da femmine. Comunque sono diversi dagli sh\u014dnen-ai (letteralmente, \"ragazzo-amore\"), nei quali due maschi esprimono semplicemente i propri sentimenti romantici l'uno verso l'altro e non hanno mai una reale relazione sessuale. Spesso negli \"yaoi\" la sessualit\u00e0 \u00e8 esplicita e i protagonisti finalizzano le proprie relazioni in rapporti sessuali.\nGli \"yuri\" sono molto simili agli \"yaoi\" tranne per il fatto che si focalizzano su relazioni omosessuali femminili e le femmine in una tipica illustrazione o animazione \"yuri\". Le femmine negli \"yuri\" sono conosciute come \"bish\u014djo\", che \u00e8 sostanzialmente traducibile come \"bella ragazza\". Gli \"sh\u014djo-ai\" (\"ragazza-amore\"), solo in occidente, sono l'equivalente femminile degli \"sh\u014dnen-ai\".\nLa variet\u00e0 dell'hentai racchiude tutti i possibili fetish sessuali, alcuni tipicamente giapponesi, altri pi\u00f9 comuni:"}
{"id": "2262", "revid": "125735707", "url": "https://it.wikipedia.org/wiki?curid=2262", "title": "Ingegneria", "text": "L'ingegneria \u00e8 la disciplina, a forte connotazione tecnico-scientifica, che ha come obiettivo l'applicazione di conoscenze e risultati propri delle scienze matematiche, fisiche e naturali per produrre sistemi e soluzioni in grado di soddisfare esigenze tecniche e materiali della societ\u00e0 attraverso le fasi della progettazione, realizzazione e gestione degli stessi: applicando in questo senso le norme tecniche, fornisce metodologie e specifiche per la progettazione, realizzazione e gestione di un bene fisico, un prodotto o un servizio pi\u00f9 o meno complesso, e pi\u00f9 generalmente per lo sviluppo e il controllo di un processo industriale con un opportuno sistema.\nStoria.\nL'ingegneria storicamente nacque e trov\u00f2 applicazione dapprima nell'ambito delle strutture militari (che prendono il nome di \"reparti del genio militare\") ed in seguito si applic\u00f2 nell'ambito civile (con la denominazione di \"genio civile\"). In questa differenziazione l'ingegneria civile si contrappose all'ingegneria militare. Con il tempo, a partire dall'ingegneria civile si sono differenziate le altre aree dell'ingegneria.\nEtimologia.\nLa parola deriva dal latino \"ingenium\" e dalla stessa radice deriva il termine italiano \"ingegno\". Nel significato originario, per ingegnere veniva inteso un uomo intelligente, pratico, capace di risolvere problemi. L'ortografia della parola \u00e8 stata poi influenzata nei paesi anglosassoni dalla parola \"engine\" (motore) ed infatti \"ingegnere\" in questi paesi si dice \"engineer\". Il termine si \u00e8 evoluto per includere tutti i campi in cui sono usate abilit\u00e0 dell'applicazione del metodo scientifico.\nDescrizione.\nDal punto di vista puramente didattico si pu\u00f2 considerare come una vera e propria \"teoria della tecnologia\", che comprende conoscenze rigorose e metodiche di derivazione principalmente matematica e fisica per lo studio degli aspetti strutturali e funzionali di manufatti e servizi in grado di permettere la comunicazione e la conoscenza (mezzi di trasporto, reti di telecomunicazioni e relativi terminali, infrastrutture, abitazioni), ma anche la facilitazione dell'attivit\u00e0 medica e paramedica e la messa in atto di produzioni industriali. La figura professionale tipica in tale ambito \u00e8 l'ingegnere.\nIl processo di soluzione dei problemi.\nAll'inizio di un progetto, i progettisti devono capire i vincoli che condizionano il problema, sia esso la costruzione di un oggetto o un'applicazione pi\u00f9 complessa. I vincoli includono le risorse disponibili, le prospettive per il futuro ed i limiti fisici o tecnici. Capendo questi vincoli, gli ingegneri lavorano per tradurre i requisiti in specifiche, disegni e controlli della qualit\u00e0, necessari a soddisfare i requisiti richiesti per un determinato campo di impiego e per la realizzazione di opere, prodotti, impianti o servizi.\nI progettisti prendono in prestito idee principalmente dalla fisica (e pi\u00f9 in particolare dalla fisica applicata) e dalla matematica per trovare le soluzioni adatte ai problemi che affrontano. Applicano la statistica ed il metodo scientifico-empirico nel derivare e verificare le loro soluzioni. Se esistono pi\u00f9 soluzioni, gli ingegneri valutano le differenti scelte di progettazione basandosi sull'analisi dei requisiti, delle prestazioni richieste e di soluzioni gi\u00e0 sperimentate. I criteri di scelta tra soluzioni tecnicamente diverse tengono conto degli aspetti tecnico-economici e di sicurezza.\nI progettisti provano ad immaginare come una soluzione lavorer\u00e0 con le relative specifiche; per migliorare le loro conoscenze e la sicurezza del prodotto, del controllo o della soluzione si avvalgono per quanto possibile di un modello, esperimenti e prove di laboratorio. Nel campo delle costruzioni civili, ad esempio, si avvalgono di prove sperimentali distruttive e prove di sforzo: queste prove cercano di accertare che un manufatto simile a quello da realizzare \"funzioni\" come richiesto.\nCampi di applicazione.\nLe principali discipline afferenti all'ingegneria sono:\nAltro.\nAlcune tecniche afferenti a discipline diverse dall'ingegneria hanno preso in prestito il nome \"ingegneria\", queste sono:\nAspetti professionali.\nIn Italia la laurea in ingegneria consente di acquisire il titolo di \"dottore in ingegneria\". Il titolo di \"ingegnere\" \u00e8 invece consequenziale al superamento dell'esame di stato e all'iscrizione all'albo professionale (D.P.R. 328/2001 e successive modifiche)."}
{"id": "2264", "revid": "1522738", "url": "https://it.wikipedia.org/wiki?curid=2264", "title": "Istituto nazionale di statistica", "text": "L'Istituto nazionale di statistica (Istat o ISTAT) \u00e8 un ente pubblico di ricerca italiano che si occupa dei censimenti generali della popolazione, dei servizi e dell'industria, e dell'agricoltura, di indagini campionarie sulle famiglie e di indagini economiche generali a livello nazionale.\nL'operato dell'istituto \u00e8 supervisionato dalla Commissione per la garanzia dell'informazione statistica della Presidenza del Consiglio dei ministri, che ha il compito di garantire l'imparzialit\u00e0 e la completezza dei dati raccolti e pubblicati. I contenuti pubblicati dall'Istat sono disponibili con licenza Creative Commons Attribuzione 3.0. L'Istat \u00e8 un membro del Sistema statistico europeo.\nStoria.\nL'Istat fu fondato come Istituto Centrale di Statistica con la legge 9 luglio 1926 n\u00b0 1162 per sostituire la Divisione di statistica generale del Ministero per l'agricoltura (attuale Ministero delle politiche agricole alimentari e forestali). La direzione dell'ente, dipendente dal capo dello Stato, pass\u00f2 al docente universitario e statistico italiano Corrado Gini. L'Istat, con un organico di circa 170 dipendenti avrebbe dovuto aggiornare i dati sui censimenti precedentemente operati dalla Divisione di statistica generale (fermi al 1921), pubblicando cos\u00ec i dati del 6\u00ba censimento generale della popolazione.\nDopo un'accelerazione nell'attivit\u00e0 dell'ente nei primi anni '30, la statistica nazionale sub\u00ec una battuta d'arresto con le sanzioni economiche dovute all'offensiva in Etiopia, che fermarono la pubblicazione dei dati economico-finanziari. Nel 1937 i dati che erano stati raccolti ma non divulgati nel periodo delle sanzioni furono pubblicati, anche se l'attivit\u00e0 cess\u00f2 due anni dopo.\nCon lo scoppio della seconda guerra mondiale diminuirono le pubblicazioni a causa della mancanza del personale, richiamato per la maggior parte alle armi, e fu pertanto rinviato il 9\u00ba censimento della popolazione, che si terr\u00e0 nel 1951. L'armistizio di Cassibile nel 1943 port\u00f2 allo spostamento della sede dell'ente nei confini della Repubblica di Sal\u00f2.\nNel corso degli ultimi anni '40 gli archivi furono recuperati e trasferiti nuovamente a Roma, permettendo all'istituto di riprendere a pieno la sua attivit\u00e0. Con la ricostruzione post-bellica l'ICS si concentr\u00f2 principalmente nel raccogliere dati sullo sviluppo economico nazionale, pubblicando nel 1950 il volume \"Studi sul reddito nazionale\".\nIl decreto legislativo 6 settembre 1989 n\u00b0 322 istitu\u00ec il Sistema statistico nazionale (Sistan) e cambi\u00f2 la denominazione dell'ente in Istituto nazionale di statistica (mantenendo invariata la sigla Istat).\nFunzioni.\nL'Istat \u00e8 il produttore di statistica ufficiale in Italia. Per statuto, la realizzazione di indagini, studi e analisi \u00e8 finalizzata alla produzione di statistica ufficiale e a soddisfare il bisogno informativo espresso dalla collettivit\u00e0. Le rilevazioni di pubblico interesse sono stabilite dal Programma statistico nazionale, il documento che regola l'attivit\u00e0 di produzione statistica.\nL'Istat svolge un ruolo di indirizzo, coordinamento, assistenza tecnica e formazione all'interno del Sistema statistico nazionale (Sistan, istituito con il decreto legislativo 322/89 per razionalizzare la produzione e diffusione delle informazioni e ottimizzare le risorse destinate alla statistica ufficiale. Del Sistan fanno parte oltre l'Istat, gli uffici di statistica centrali e periferici delle amministrazioni dello Stato, degli enti locali e territoriali, delle Camere di Commercio, di altri enti e amministrazioni pubbliche, e altri enti e organismi pubblici di informazione statistica. Il lavoro di preparazione del Programma statistico nazionale \u00e8 effettuato da circoli di qualit\u00e0 composti da esperti provenienti dagli uffici statistici di tutto il Sistan.\nL'Istituto \u00e8 coinvolto nella costruzione del Sistema statistico europeo (regolamento CE 322/97) e produce informazioni che ispirarte ai principi fondamentali della statistica ufficiale: imparzialit\u00e0, affidabilit\u00e0, pertinenza, efficienza, riservatezza e trasparenza. Per garantirne la qualit\u00e0, nel 2005 la Commissione europea ha adottato il Codice delle statistiche europee che fissa 15 principi chiave cui gli istituti di statistica devono attenersi nella produzione e diffusione dell'informazione statistica.\nRilevazioni ed elaborazioni.\nLe rilevazioni e le elaborazioni condotte dall'Istat sono stabilite dal Programma statistico nazionale, il documento che regola l'attivit\u00e0 di produzione di informazioni statistiche ufficiali, previsto al decreto legislativo n. 322 del 1989, istitutivo del Sistema Statistico Nazionale.\nL'Istat produce informazioni sui vari aspetti economici, sociali, territoriali e ambientali, attraverso i censimenti general, le altre rilevazioni totali e campionarie, dall'elaborazione di dati raccolti all'interno di procedimenti di tipo amministrativo, cio\u00e8 i dati di fonte amministrativa.\nI dati si raccolgono generalmente attraverso un questionario che pu\u00f2 essere somministrato usando diverse tecniche di indagine: interviste (dirette o telefoniche) attraverso un rilevatore; compilazione da parte del rispondente del questionario spedito per posta dall'ente statistico o consegnato da un addetto. La rilevazione pu\u00f2 essere \"totale\", ovvero condotta rilevando le manifestazioni del fenomeno su ogni unit\u00e0 della popolazione; oppure pu\u00f2 essere svolta in forma \"parziale\", rilevando tali manifestazioni soltanto su una parte delle unit\u00e0; in questo caso si tratta di una rilevazione campionaria.\nI censimenti sono una rilevazione diretta, individuale e totale e sono ripetuti con cadenza periodica; rilevano in modo diretto ogni singola unit\u00e0 del collettivo di riferimento e si osservano tutte le unit\u00e0, suddividendo l'intero territorio in aree (sezioni di censimento). I censimenti offrono un esteso quadro di dati con dettaglio territoriale fine, di importanza cruciale per la conoscenza della struttura produttiva e della realt\u00e0 sociale del Paese. L'informazione che ne deriva fornisce la base per operare indagini, elaborazioni e analisi successive, per migliorare la selezione dei campioni, oltre che per conoscere nel dettaglio il territorio e comprenderne le dinamiche.\nLa periodicit\u00e0 dei censimenti \u00e8 definita: in Italia il censimento della popolazione, delle famiglie e delle abitazioni e il censimento generale dell'industria e dei servizi, comprese le istituzioni pubbliche e private, si svolgono ogni dieci anni. Nel 1996 il censimento dell'industria e dei servizi \u00e8 stato effettuato tra le due scadenze decennali ed \u00e8 stato chiamato intermedio.\nL'Istat, a conclusione del processo di produzione dell'informazione statistica, mette a disposizione dei cittadini, delle imprese e delle istituzioni i risultati delle rilevazioni. Tutte le informazioni pubblicate sono accompagnate dai metadati.\nLe informazioni sono pubblicate gratuitamente sul sito web dell'Istat sotto forma di comunicati stampa, opuscoli divulgativi, pubblicazioni, banche dati, sistemi informativi, file di dati, in anticipo sui formati cartacei in cui alcune pubblicazioni vengono successivamente rese disponibili. Questa modalit\u00e0 di diffusione, adottata dai principali istituti di statistica, \u00e8 conosciuta come \"Electronics first\".\nSono invece a pagamento (costi di riproduzione) i volumi stampati su carta, riprodotti su CD-ROM o DVD, le elaborazioni personalizzate, i file standard e i lavori su commissione. L'art. 15 del decreto n. 322 del 1989, tra i compiti dell'Istat, elenca \"l'esecuzione di particolari elaborazioni statistiche per conto di enti e privati, remunerate a condizioni di mercato\".\nLe pubblicazioni cartacee, le forme di diffusione elettronica e i comunicati stampa.\nPubblicazioni.\nLe pubblicazioni sono consultabili attraverso un catalogo online che contiene l'elenco delle pubblicazioni edite dall'Istat a partire dal 2000; quelle precedenti al 2000 sono disponibili presso la biblioteca.\nLe pubblicazioni sono raggruppate in nove collane e 15 settori tematici: le principali sono \"L'Annuario statistico italiano\" e \"Il Rapporto annuale\"\nL'Annuario statistico italiano costituisce una guida per aggiornare le conoscenze sulla realt\u00e0 del paese e misurarne l'evoluzione. I capitoli in cui \u00e8 suddiviso offrono una sintesi delle informazioni statistiche prodotte dall'Istat e da altri enti del Sistema statistico nazionale su ambiente, aspetti demografici, sociali ed economici. I dati sono disaggregati a livello regionale e sono accompagnati da un confronto con gli anni precedenti.\nIl Rapporto annuale \u00e8 presentato ogni anno a maggio e rappresenta un'occasione di riflessione sulla situazione economica e sociale del Paese e uno strumento per confrontare i fenomeni analizzati a livello internazionale. La pubblicazione fornisce un quadro generale delle tendenze economiche e sociali, approfondendo, ogni anno, temi diversi. Alcuni tra gli argomenti analizzati dal Rapporto annuale sono i rapporti tra stagnazione economica e problemi strutturali dello sviluppo; la competitivit\u00e0 delle esportazioni e, in generale, il sistema produttivo; i cambiamenti in termini qualitativi, del mercato del lavoro e le trasformazioni del sistema del welfare. Anche il Rapporto annuale si pu\u00f2 consultare e scaricare gratuitamente.\nLe banche dati, i sistemi informativi e altre forme di diffusione elettronica.\nLe banche dati sono archivi in cui l'utente pu\u00f2 scegliere in base alle proprie esigenze i dati e il loro livello di dettaglio e costruire le proprie tabelle in maniera personalizzata.\nI sistemi informativi contengono informazioni e dati strutturati in tavole preconfezionate e scaricabili su foglio elettronico. Entrambi i sistemi sono corredati di metadati, le informazioni sulle metodologie, sulle classificazioni e sulle definizioni adottate relativamente agli argomenti trattati.\nLe tavole di dati sono collezioni di dati diffuse a cadenza non regolare, ma, generalmente alla conclusione di alcune indagini, come forma preliminare di diffusione dei dati prodotti.\nI file di microdati sono collezioni campionarie di dati elementari relative ad alcune indagini svolte dall'Istat. Possono essere divulgati per fini di studio e di ricerca su richiesta motivata e previa autorizzazione del Presidente dell'Istituto, purch\u00e9 siano resi anonimi e privi di ogni riferimento che ne permetta il collegamento con singole persone fisiche e giuridiche.\nLe elaborazioni personalizzate sono prodotti su misura - elaborazioni ad hoc\u00a0\u2013 che soddisfano le richieste non riconducibili ai prodotti standard riportati su catalogo. Sono compatibili con le norme che tutelano il segreto statistico e comportano costi e tempi di pubblicazione indicati nei preventivi forniti dai responsabili dell'elaborazione.\nComunicati stampa.\nOgni anno oltre 150 comunicati stampa sui principali indicatori socio-economici del Paese.\nAlle 10:00 del giorno indicato in calendario ha luogo la diffusione, preceduta da un briefing riservato alle sole agenzie di stampa italiane e straniere accreditate, in cui i dirigenti responsabili delle singole indagini sono a disposizione dei giornalisti per chiarimenti.\nLa diffusione avviene via fax e tramite e-mail alle istituzioni, a tutti i media, agli operatori del mondo dell'informazione, agli istituti di ricerca. Nella stessa mattinata i comunicati sono pubblicati sul sito ufficiale.\nI punti di accesso.\nI punti per accedere all'informazione statistica (oltre al sito internet) sono gli uffici e gli sportelli informativi, la biblioteca, il Laboratorio per l'Analisi dei Dati Elementari (Adele) e i Centri di Informazione Statistica. I tempi di risposta, i costi e le modalit\u00e0 di fornitura dei diversi servizi sono regolati da una carta dei servizi, in vigore dal 2001.\nGli uffici e gli sportelli informativi.\nL'Istat ha 18 Uffici regionali che ospitano i Centri d'informazione statistica, punti di accesso aperti a tutti i cittadini. Il Centro di Roma fornisce anche dati e prodotti dell'Eurostat (Ufficio di statistica delle Comunit\u00e0 europee) tramite l'ESDS (European Statistical Data Support). I cittadini, le imprese e le istituzioni possono richiedere dati e informazioni statistiche anche tramite telefono, e-mail, fax e lettera.\nLa biblioteca.\nLa biblioteca, fondata nel 1926, \u00e8 aperta al pubblico e contiene, oltre alle pubblicazioni dell'Istat, opere in materia statistica e socio-economica di autori italiani e stranieri, periodici degli istituti nazionali di statistica di tutto il mondo, degli enti internazionali (Organizzazione Internazionale del Lavoro, FAO, FMI, OCSE, ONU) e dei principali enti e istituti italiani ed esteri. La biblioteca possiede oltre 400.000 volumi e riceve i numeri in uscita di 2.800 periodici. \u00c8 presente anche un fondo antico costituito da 1.500 volumi di data anteriore al 1900.\nIl laboratorio Adele.\nIl Laboratorio per l'Analisi dei Dati Elementari (Adele), che si trova presso la sede dell'Istat di Roma in Via Balbo e presso le sedi regionali dell'Istat, consente agli utenti specializzati di avere a disposizione e di trattare gli archivi di dati elementari di molte indagini dell'Istituto, operando direttamente le analisi statistiche desiderate. I risultati sintetici delle elaborazioni vengono forniti agli utenti dopo i necessari controlli in materia di riservatezza statistica.\nCodici dei comuni, delle province e delle regioni.\nL'Istat attribuisce ad ogni comune esistente un codice composto da sei cifre. Le prime tre cifre del codice identificano la provincia di appartenenza del comune, mentre le successive tre identificano il comune nell'ambito della provincia. A seguito di ogni variazione amministrativa l'elenco dei comuni italiani e dei relativi codici viene aggiornato. L'Istat cura un archivio contenente l'elenco dei comuni vigenti, l'elenco dei comuni soppressi, le variazioni territoriali e amministrative dei comuni dal 1991 e una tabella di codici e denominazioni di ripartizioni geografiche, regioni e province."}
{"id": "2265", "revid": "93556", "url": "https://it.wikipedia.org/wiki?curid=2265", "title": "Internet", "text": "Internet \u00e8 una rete di telecomunicazioni ad accesso pubblico che connette vari dispositivi o terminali in tutto il mondo, rappresentando dalla sua nascita uno dei maggiori mezzi di comunicazione di massa (assieme a radio e televisione), grazie all'offerta all'utente di una vasta serie di contenuti potenzialmente informativi e di servizi.\nSi tratta di un'interconnessione globale tra reti di telecomunicazioni e informatiche di natura e di estensione diversa, resa possibile da una \"suite\" di protocolli di rete comune chiamata \"TCP/IP\" dal nome dei due protocolli principali, il TCP e l'IP, che costituiscono la \"lingua\" comune con cui i computer connessi a Internet (gli host) sono interconnessi e comunicano tra loro a un livello superiore indipendentemente dalla loro sottostante architettura hardware e software, garantendo cos\u00ec l'interoperabilit\u00e0 tra sistemi e sottoreti fisiche diverse.\nL'avvento e la diffusione di Internet e dei suoi servizi hanno rappresentato una vera e propria rivoluzione tecnologica e socio-culturale dagli inizi degli anni novanta (assieme ad altre invenzioni come i telefoni cellulari e il GPS) nonch\u00e9 uno dei motori dello sviluppo economico mondiale nell'ambito delle Tecnologie dell'Informazione e della Comunicazione (ICT).\nIn quanto rete di telecomunicazione, come diffusione \u00e8 seconda solo alla rete telefonica generale, anch'essa di diffusione mondiale e ad accesso pubblico, ma ancora pi\u00f9 \"capillare\" di Internet.\nStoria.\nL'origine di Internet risale agli anni sessanta, su iniziativa degli Stati Uniti d\u2019America, che misero a punto durante la guerra fredda un nuovo sistema di difesa e di controspionaggio.\nLa prima pubblicazione scientifica in cui si teorizza una rete di computer mondiale ad accesso pubblico \u00e8 \"On-line man computer communication\" dell'agosto 1962, pubblicazione scientifica degli statunitensi Joseph Licklider e Welden E. Clark. Nella pubblicazione Licklider e Clark, ricercatori del Massachusetts Institute of Technology, danno anche un nome alla rete da loro teorizzata: \"Intergalactic Computer Network\".\nPrima che tutto ci\u00f2 cominci a diventare una realt\u00e0 pubblica occorrer\u00e0 attendere il 1991 quando il governo degli Stati Uniti d'America emana la \"High performance computing act\", la legge con cui per la prima volta viene prevista la possibilit\u00e0 di ampliare, per opera dell'iniziativa privata e con finalit\u00e0 di sfruttamento commerciale, una rete Internet fino a quel momento rete di computer mondiale di propriet\u00e0 statale e destinata al mondo scientifico. Questo sfruttamento commerciale viene subito messo in atto anche dagli altri Paesi.\nARPANET (1969).\nIl progenitore e precursore della rete Internet \u00e8 considerato il progetto ARPANET, finanziato dalla \"Defence Advanced Research Projects Agency\" (inglese: DARPA, Agenzia per i Progetti di ricerca avanzata per la Difesa), un'agenzia dipendente dal Ministero della Difesa statunitense (\"Department of Defense\" o DoD degli Stati Uniti d'America).\nIn una nota del 25 aprile 1963, Licklider aveva espresso l'intenzione di collegare tutti i computer e i sistemi di \"time-sharing\" in una rete continentale. Avendo lasciato l'ARPA per un posto all'IBM l'anno seguente, furono i suoi successori che si dedicarono al progetto ARPANET.\nIl contratto fu assegnato all'azienda da cui proveniva Licklider, la Bolt, Beranek and Newman (BBN) che utilizz\u00f2 i minicomputer di Honeywell come supporto. La rete venne fisicamente costruita nel 1969 collegando quattro nodi: l'Universit\u00e0 della California di Los Angeles, l'SRI di Stanford, l'Universit\u00e0 della California di Santa Barbara, e l'Universit\u00e0 dello Utah. L'ampiezza di banda era di 50 kbps. Negli incontri per definire le caratteristiche della rete, vennero introdotti i fondamentali \"Request for Comments\", tuttora i documenti fondamentali per tutto ci\u00f2 che riguarda i protocolli informatici della rete e i loro sviluppi. La super-rete dei giorni nostri \u00e8 risultata dall'estensione di questa prima rete, creata sotto il nome di ARPANET.\nI primi nodi si basavano su un'architettura \"client/server\", e non supportavano quindi connessioni dirette (\"host-to-host\"). Le applicazioni eseguite erano fondamentalmente Telnet e i programmi di File Transfer Protocol (FTP). Il servizio di posta elettronica fu inventata da Ray Tomlinson della BBN nel 1971, derivando il programma da altri due: il SENDMSG per messaggi interni e CPYNET, un programma per il trasferimento dei file. L'anno seguente Arpanet venne presentata al pubblico, e Tomlinson adatt\u00f2 il suo programma per funzionarvi: divenne subito popolare, grazie anche al contributo di Larry Roberts che aveva sviluppato il primo programma per la gestione della posta elettronica, RD.\nDa Arpanet a Internet (anni settanta e ottanta).\nIn pochi anni, ARPANET allarg\u00f2 i suoi nodi oltreoceano, contemporaneamente all'avvento del primo servizio di invio pacchetti a pagamento: Telenet della BBN. In Francia si inizia la costruzione della rete CYCLADES sotto la direzione di Louis Pouzin, mentre la rete norvegese NORSAR permette il collegamento di Arpanet con lo \"University College\" di Londra. L'espansione prosegu\u00ec sempre pi\u00f9 rapidamente, tanto che il 26 marzo del 1976 la regina Elisabetta II sped\u00ec un'email alla sede del \"Royal Signals and Radar Establishment\".\nLe \"emoticon\" vennero istituite il 12 aprile 1979, quando Kevin MacKenzie sugger\u00ec di inserire un simbolo nelle mail per indicare gli stati d'animo.\nTutto era pronto per il cruciale passaggio a Internet, compreso il primo Denial of Service: il 27 ottobre 1980, un errore negli header di un messaggio si propag\u00f2 su tutti i router (a quel tempo chiamati Interface Message Processor), portando rapidamente alla saturazione della rete e bloccando per ore l'accesso ad Arpanet. Definendo il \"Transmission Control Protocol\" (TCP) e l\"Internet Protocol\" (IP), DCA e ARPA diedero il via ufficialmente a Internet come l'insieme di reti interconnesse tramite questi protocolli.\nInternet in Italia.\nL'Italia fu il quarto Paese europeo a connettersi in rete, dopo Norvegia, Regno Unito e Germania, grazie ai finanziamenti del Dipartimento della Difesa degli Stati Uniti. La connessione avvenne dal Centro Nazionale Universitario di Calcolo Elettronico presso l'Universit\u00e0 di Pisa, dove era presente un gruppo di ricerca fra i pi\u00f9 avanzati in Europa. Alcuni di questi componenti del gruppo avevano lavorato a contatto con quelli che poi sarebbero stati considerati i padri di Internet, Robert Kahn e Vinton Cerf. Fu proprio Kahn a convincere i suoi superiori a finanziare l'acquisto delle tecnologie necessarie (Butterfly Gateway) per il gruppo di Pisa. Il collegamento avvenne il 30 aprile 1986, alle 18 circa.\nNascita del World Wide Web (1991).\nNel 1991 presso il CERN di Ginevra il ricercatore Tim Berners-Lee defin\u00ec il protocollo HTTP \"(HyperText Transfer Protocol)\", un sistema che permette una lettura ipertestuale, \"non-sequenziale\" dei documenti, saltando da un punto all'altro mediante l'utilizzo di rimandi (link o, pi\u00f9 propriamente, hyperlink). Inoltre, il 6 agosto Berners-Lee pubblic\u00f2 il primo sito web della storia, presso il CERN, all'indirizzo http://info.cern.ch/hypertext/WWW/TheProject.html. Nel World Wide Web (WWW), le risorse disponibili sono organizzate secondo un sistema di librerie, o pagine, a cui si pu\u00f2 accedere utilizzando appositi programmi detti \"web browser\" con cui \u00e8 possibile \"navigare\" visualizzando file, testi, ipertesti, suoni, immagini, animazioni e filmati. Il primo browser con caratteristiche simili a quelle attuali, il Mosaic, venne realizzato nel 1993.\nIl 30 aprile 1993 il CERN decise di rendere pubblica la tecnologia alla base del World Wide Web in modo che fosse liberamente implementabile da chiunque. A questa decisione fece seguito un immediato e ampio successo del World Wide Web in ragione delle funzionalit\u00e0 offerte, della sua efficienza e della sua facilit\u00e0 di utilizzo. Internet crebbe in modo esponenziale e in pochi anni riusc\u00ec a cambiare la societ\u00e0, trasformando il modo di lavorare e di relazionarsi. Nel 1998 venne introdotto il concetto di eEconomy.\nLa facilit\u00e0 d'utilizzo connessa con l'HTTP e i browser, in coincidenza con una vasta diffusione di computer per uso anche personale, hanno aperto l'uso di Internet a una massa di milioni di persone, anche al di fuori dell'ambito strettamente informatico, con una crescita in progressione esponenziale.\nDiffusione.\nSe prima del 1993 Internet voleva essere una rete dedicata alle comunicazioni all'interno della comunit\u00e0 scientifica e tra le associazioni governative e amministrative, da tale anno si assiste alla diffusione costante di accessi alla rete da parte di computer di utenti privati fino ad arrivare al 1998 con centinaia di milioni di computer connessi in rete in parallelo alla diffusione sempre pi\u00f9 spinta di PC nel mondo, all'aumento dei contenuti e servizi offerti dal Web e a modalit\u00e0 di navigazione sempre pi\u00f9 usabili, accessibili e user-friendly nonch\u00e9 a velocit\u00e0 di trasferimento dati a pi\u00f9 alta velocit\u00e0 passando dalle connessioni ISDN alle moderne connessioni V.90 e a banda larga, quest\u2019ultime tramite sistemi DSL. Questa \u00e8 la situazione di diffusione di Internet nel mondo occidentale, mentre nel secondo e terzo mondo il tasso di penetrazione \u00e8 ovviamente inferiore, ma in continua crescita grazie al progressivo riammodernamento delle infrastrutture di reti di telecomunicazioni.\nInternet oggi.\n\"Internet\", oggi, \u00e8 sinonimo di globalizzazione: possedere un sito internet significa possedere una vetrina sul mondo ovvero farsi conoscere dappertutto. Dicendo: \"Vado su internet!\" la gente afferma che intende visitare i siti del World Wide Web. \u00c8 quindi pi\u00f9 simile all'insieme delle entit\u00e0 che lo popolano, piuttosto che all'insieme delle reti di cui \u00e8 costituito. \u00c8 pi\u00f9 simile alla definizione di \"insieme degli iperoggetti\" di Tim Berners Lee: il WWW; cio\u00e8 qualcosa di staccato dall'infrastruttura fisica che, invece, potrebbe subire modificazioni. Importantissima \u00e8 la capacit\u00e0 dei browser di \"vedere internet\" dando la possibilit\u00e0 di interpretare il maggior numero di entit\u00e0 possibili.\n\"Internet\", Web, World Wide Web, WWW sono oggi trattati come sinonimi. Tanto \u00e8 vero che i browser pi\u00f9 diffusi permettono il raggiungimento del sito destinazione anche senza la digitazione del protocollo (http://) e del prefisso (www.). Ad ogni modo, internet e web rimangono specificatamente due cose diverse: seppur con qualche semplificazione, si pu\u00f2 dire che \"internet\" \u00e8 l'hardware, cio\u00e8 la struttura, il web \u00e8 il software, cio\u00e8 il contenuto.\nEvoluzione.\nFino all'anno 2000 si \u00e8 temuto di dover reingegnerizzare ex novo l'intera Internet perch\u00e9 il numero degli host indirizzabile attraverso il protocollo IP era vicino a essere esaurito (\"IP shortage\") dal numero di host realmente collegati (oltre alla necessaria ridondanza e alle perdite per motivi \"sociali\").\nIl problema \u00e8 stato parzialmente evitato (o posticipato) con l'utilizzo della tecnica del NAT/gateway mediante la quale una rete aziendale non ha bisogno di un range ampio di indirizzi IP fissi, ma pu\u00f2 utilizzarne uno pi\u00f9 ridotto con anche un buon risparmio economico.\nI processi di convergenza in atto nell'ambito ICT, media e comunicazioni, indicano inoltre la sempre pi\u00f9 probabile piena integrazione nel prossimo futuro della rete Internet con la rete telefonica gi\u00e0 con la tecnologia VoIP, nonch\u00e9 la parallela fruizione di contenuti informativi tipici di altri mezzi di comunicazione come la televisione e la radio in un'unica grande rete.\nSe infatti da una parte i primordi della rete sono stati caratterizzati dallo scambio di dati come i contenuti testuali e immagini statiche, l'evoluzione futura della rete va verso la sempre maggiore diffusione di contenuti multimediali come ad esempio i contenuti audio-video (es. streaming, Web Tv, IPTV, Web radio) che ne aumentano enormemente il traffico complessivo e il relativo carico sui nodi o sistemi interni di commutazione (router) e sui server, vuoi anche per l'aumento del numero di utenti connessi in rete al mondo. La soluzione pi\u00f9 praticata a questo problema \u00e8 la decentralizzazione delle risorse ovvero sistemi di rete distribuiti (es. Content Delivery Network) in grado di gestire l'aumento di traffico, mentre per far fronte all'aumento di banda necessaria sui collegamenti sono da menzionare nuove e pi\u00f9 efficienti tecniche di compressione dati che hanno reso possibile il diffondersi di servizi sempre pi\u00f9 evoluti e pesanti.\nSotto questo punto di vista l'evoluzione della rete dal punto di vista dei servizi richiede anche lo sviluppo di un'infrastruttura di rete di accesso a banda sempre pi\u00f9 larga con la realizzazione delle cosiddette Next Generation Network per sopperire all'aumento di traffico previsto e la fruizione dei servizi stessi dall'utente finale. Gli stessi operatori che dovrebbero investire sulla realizzazione di tali infrastrutture richiedono per\u00f2 un ritorno certo dell'investimento ovvero una convenienza economica che risulterebbe invece molto pi\u00f9 a favore dei grandi network o fornitori di servizi e contenuti di rete (Google, YouTube, Facebook, Twitter, LinkedIn, ecc.) sollevando cos\u00ec il problema della cosiddetta neutralit\u00e0 della rete o meno.\nLa natura globale con la quale \u00e8 stata concepita Internet ha fatto s\u00ec che oggi, un'enorme variet\u00e0 di processori, non solo apparati di calcolo in senso stretto, ma a volte anche incorporati in maniera invisibile (embedded) in elettrodomestici e in apparecchi dei pi\u00f9 svariati generi, abbiano tra le proprie funzionalit\u00e0 quella di connettersi a Internet e, attraverso questo, a qualche servizio di aggiornamento, di distribuzione di informazione e dati; dal frigorifero, al televisore, all'impianto di allarme, al forno, alla macchina fotografica: ogni processore oramai \u00e8 abilitato a comunicare via Internet. In tal senso dunque un'ulteriore evoluzione della Rete, propugnata da alcuni, potrebbe essere l'estensione della connettivit\u00e0 agli oggetti taggati del mondo reale dando vita alla cosiddetta Internet delle cose.\nApprendimento online e didattica a distanza.\nLa didattica a distanza (anche indicata con gli acronimi DAD, Dad o DaD) \u00e8 una forma di didattica che avviene senza la presenza degli insegnanti e degli studenti in aula, avvalendosi piuttosto di strumenti online. Il termine si contrappone alla \"didattica in presenza\", che \u00e8 invece caratterizzata dalla presenza fisica degli studenti e degli insegnanti nelle aule.\nPer apprendimento online (noto anche come apprendimento in linea, teleapprendimento, teledidattica o con il termine inglese E-learning) s'intende l'uso delle tecnologie multimediali e di Internet per migliorare la qualit\u00e0 dell'apprendimento facilitando l'accesso alle risorse e ai servizi, cos\u00ec come anche agli scambi in remoto e alla collaborazione a distanza.\nCaratteristiche.\nLe caratteristiche di tale rete possono essere descritte attraverso la sua struttura fisica (topologia, nodi, collegamenti trasmissivi e apparati di rete), e attraverso il suo funzionamento a livello logico-protocollare.\nStruttura fisica.\nInternet \u00e8 costituita da alcune centinaia di milioni di computer collegati tra loro con i pi\u00f9 svariati mezzi trasmissivi ed \u00e8 anche la pi\u00f9 grande rete di computer attualmente esistente, collegando tra loro a livello globale reti LAN, MAN e WAN, motivo per cui \u00e8 definita \"rete delle reti\", \"interete\", \"rete globale\" o \"la Rete\" per antonomasia.\nIn generale a livello fisico la rete Internet pu\u00f2 essere vista come una complessa interconnessione di nodi con funzionalit\u00e0 di ricetrasmissione, appoggiata a collegamenti trasmissivi di vario tipo, sia cablati sia wireless (fibre ottiche, cavi coassiali, doppini telefonici, cavi elettrici in posa anche in strutture idrauliche, collegamenti sottomarini, collegamenti satellitari, collegamenti a radiofrequenza (WiFi) e su ponti radio) che consentono l'interconnessione da estremo a estremo (\"end to end\") di un agente umano o automatico a un altro agente, praticamente qualsiasi tipo di computer o elaboratore elettronico oggi esistente.\nOgni dispositivo terminale connesso direttamente a Internet si chiama \"nodo ospite\", in inglese host o \"end system\" (sistema finale o terminale utente), mentre la struttura che collega i vari \"host\" si chiama \"link di comunicazione\" passando attraverso i vari nodi interni di commutazione. Da qualche anno \u00e8 ormai possibile collegarsi a Internet anche da dispositivi mobili come palmari, telefoni cellulari, tablet, ecc. Sulla maggior parte dei dispositivi mobili \u00e8 possibile non solo \u00abaccedere\u00bb a Internet, ma anche \u00absubire l'accesso\u00bb da parte di altri \"host\" Internet.\nIn quanto \"Rete delle reti\" Internet non possiede dunque una topologia ben definita, ma mette insieme reti con topologie differenti.\nCome nel caso di altre reti di telecomunicazioni, ad esempio la rete telefonica, la \"ragnatela\" di collegamenti \u00e8 composta, a livello fisico-infrastrutturale, da un'ossatura molto veloce e potente, nota come rete di trasporto, con le sue backbone, a cui si connettono, attraverso collegamenti di backhauling (\"raccordo\"), molteplici sottoreti a volte pi\u00f9 deboli e lente e che costituiscono quindi la rispettiva rete di accesso, com'\u00e8 tipico in generale anche della rete telefonica, della quale Internet condivide proprio l'infrastruttura di accesso per la connessione delle utenze private.\nI collegamenti tra i vari nodi interni si appoggiano su criteri statistici di disponibilit\u00e0 (multiplazione statistica) e non su criteri totalmente deterministici, a causa della natura distribuita e aleatoria piuttosto che centralizzata dei processi in rete.\nMolti nodi interni sono collegati tra loro in diversi modi e tramite diversi \"path\" (in inglese \"sentiero\", \"percorso\"). Questo tipo di interconnessione pu\u00f2 essere compreso alla luce delle motivazioni che negli anni sessanta dettarono la nascita di Internet (allora denominata ARPANET): creare una rete di elaboratori decentrata che potesse resistere a un attacco nucleare da parte dell'Unione Sovietica. Una tale rete decentrata sarebbe sopravvissuta a molti attacchi visto che un attacco a un singolo elaboratore non avrebbe impedito il funzionamento generale, e i collegamenti ridondanti avrebbero sostituito quelli distrutti.\nLe sottoreti componenti possono anche essere protette e, quindi, consentono l'accesso a Internet (e viceversa) solo in maniera condizionata. Si tratta delle Intranet e la protezione \u00e8 tipicamente realizzata attraverso l'uso di un \"firewall\" (\"muro tagliafuoco\" in inglese).\nLa velocit\u00e0 di connessione o velocit\u00e0 di trasmissione in una comunicazione \"end to end\" tra due terminali \u00e8 in ogni caso limitata dalle prestazioni pi\u00f9 basse, in termini di velocit\u00e0 di trasferimento, della sottorete o del collegamento geografico attraversato, che fungono quindi da classico collo di bottiglia, e/o da eventuali situazioni di congestione interna della rete.\nGli ISP sono connessi a loro volta a ISP di livello superiore che utilizzano \"router\" ad alta velocit\u00e0 e \"link\" fisici in fibra ottica nella rete di trasporto.\nIn molti Stati la possibilit\u00e0 di accesso a Internet da parte dell'utente viene vista sotto l'obbligo di servizio universale al pari della connessione alla rete telefonica.\nFunzionamento logico: dalle reti locali all'Internet.\nInternet \u00e8 costituita da tutta una serie di reti private, pubbliche, aziendali, universitarie e commerciali interconnesse tra di loro. In effetti, gi\u00e0 prima della sua nascita, esistevano reti locali, principalmente nei centri di ricerca internazionali e nei dipartimenti universitari, che operavano ciascuna secondo modalit\u00e0 o protocolli propri di comunicazione\nIl grande risultato della nascita e dell'affermazione di Internet \u00e8 stata quindi la creazione di uno standard \"de facto\" da parte di ARPA tra i protocolli di comunicazione che, in aggiunta ai protocolli di rete locale, interoperasse e gestisse in maniera affidabile a un livello logico superiore tutte le varie reti interagenti, consentendo ai pi\u00f9 diversi enti e agenti (governi, societ\u00e0 nazionali o sovranazionali, dipartimenti universitari) di scambiarsi dati grazie a un protocollo comune, il TCP/IP, relativamente indipendente da specifiche hardware proprietarie, da sistemi operativi e dai formati dei linguaggi di comunicazione degli apparati di rete.\nDal punto di vista trasmissivo e informativo ci\u00f2 che viaggia in Internet sono i pacchetti dati, che costituiscono l'unit\u00e0 minima di informazione in questo vasto sistema di comunicazione. Tali pacchetti viaggiano nei link e nodi interni di rete usando una tecnica di commutazione nota come commutazione di pacchetto che consente di condividere pi\u00f9 di un possibile cammino piuttosto che fare uso di un percorso unico dedicato e fisso come accade invece nella classica commutazione di circuito della rete telefonica. In pratica i pacchetti dati di una comunicazione che viaggiano da un host all'altro non seguono percorsi di instradamento predefiniti, ma quelli pi\u00f9 congeniali nel preciso momento di attraversamento in base alla disponibilit\u00e0 fisica di collegamento dei link della rete e/o alle condizioni di congestione della rete stessa. Di conseguenza i pacchetti di una stessa comunicazione possono seguire percorsi diversi verso lo stesso destinatario.\nPer potersi collegare a Internet e usufruire dei relativi servizi, il solo requisito logico-funzionale necessario a un qualsiasi agente o dispositivo elettronico (tipicamente detto client) \u00e8 quello di poter \"dialogare\" con il destinatario e i nodi interni di rete per mezzo di opportuni protocolli di rete che, nel caso in questione, fanno parte della cosiddetta suite di protocolli Internet, regolando opportunamente l'invio e la ricezione dei pacchetti informativi e implementando a livello software tutte le funzionalit\u00e0 richieste in una tipica architettura di rete a strati o livelli (\"layer\").\nI protocolli pi\u00f9 importanti di tale suite, cio\u00e8 quelli che garantiscono l'interoperabilit\u00e0 e il buon funzionamento tra le diverse sottoreti, sono il Transmission Control Protocol (Protocollo di Controllo di trasmissione dati, TCP), l'User Datagram Protocol (UDP) e l'Internet Protocol (Protocollo Internet, IP): il primo ha funzionalit\u00e0 di controllo di trasmissione, il secondo di inoltro semplice, il terzo ha funzionalit\u00e0 di indirizzamento/instradamento nei nodi interni di commutazione.\nCome detto, la struttura della comunicazione \u00e8 a strati (simile al modello di architettura ISO/OSI) in una pila o stack protocollare di 5 livelli dal livello fisico al livello applicativo: secondo tale struttura, il protocollo TCP o UDP occupa il livello superiore (livello di trasporto) rispetto a IP (livello di rete). Al di sopra di questi ci sono i protocolli di tipo applicativo connessi al particolare servizio richiesto da espletare, al di sotto ci sono i protocolli di trasporto tipici delle reti locali, metropolitane e geografiche da interconnettere, dei collegamenti di raccordo (\"backhauling\") e di dorsale (\"backbone\"), altri ancora sono collocati al loro stesso livello.\nIn sostanza un pacchetto dati iniziale (payload) che parte a livello applicativo da un host attraversa verticalmente dall'alto al basso tutti i vari strati protocollari che aggiungono al pacchetto stesso, in una procedura detta di imbustamento, via via informazioni aggiuntive (\"header\") in una struttura di informazioni di servizio (overhead); quando il pacchetto totale cos\u00ec ottenuto, una volta trasmesso a livello fisico sul mezzo trasmissivo, raggiunge la destinazione, ovvero viene ricevuto, avviene uno spacchettamento inverso dal basso verso l'alto e ogni livello legge e elabora le informazioni del rispettivo header.\nTale struttura logica di servizio si basa sugli \"Internet Standard\" sviluppati dall'Internet Engineering Task Force (IETF) con documenti rigorosamente approvati noti come Request for Comments (\"Richiesta di commenti\", RFC) e, a livello applicativo, dai protocolli del World Wide Web Consortium (W3C).\nIn particolare, dal punto di vista della fruizione di servizi di livello applicativo, l'architettura logica della rete Internet pu\u00f2 essere di tipo client-server oppure peer-to-peer. Ciascun terminale o host di rete, per la sua raggiungibilit\u00e0, \u00e8 inoltre identificato da un indirizzo IP statico o dinamico (cio\u00e8 assegnato manualmente dall'amministratore di rete o dal DHCP), mentre le risorse da fruire sono tipicamente presenti sui server, raggiungibili dal client sotto l'indicazione mnemonica fornita dal cosiddetto URL, grazie all'utilizzo di un web browser e dei suddetti protocolli di rete forniti/implementati nel sistema operativo della macchina terminale in uso.\nLa conversione da indirizzo mnemonico URL a indirizzo IP, necessaria per l'instradamento effettivo in rete nei nodi di commutazione, \u00e8 fornita dal cosiddetto DNS, mentre la comunicazione tra client e server si instaura in seguito alla definizione dei cosiddetti socket in cui oltre agli indirizzi IP di client e server vengono specificate anche le cosiddette porte coinvolte nel servizio di comunicazione da espletare.\nLe modalit\u00e0 di utilizzo di Internet differiscono a seconda del tipo di servizio che si richiede e al tipo di server a cui ci si collega; per citarne solo alcune:\nNata come rete di comunicazione dati tra utenti \u00e8 diventata in seguito anche una rete per trasferimento di dati vocali grazie allo sviluppo della tecnologia VoIP.\nAccesso.\nPer l'accesso alla rete Internet e la fruizione dei suoi molteplici servizi, chiunque disponga di un computer, di un modem e degli opportuni software oppure una rete locale da interconnettere attraverso un router, deve instaurare una connessione con l'Internet Service Provider (ISP), a seguito della stipulazione di un contratto di servizio, che gli fornisce un accesso attraverso una linea di telecomunicazione dedicata cablata o wireless (ADSL, HDSL, VDSL, GPRS, HSDPA, Wi-Fi, ecc.) o una linea telefonica della rete telefonica generale (POTS, ISDN, GSM, UMTS ecc.) e cominciare cos\u00ec la rispettiva sessione di navigazione attraverso l'utilizzo di un web browser.\nPrincipali servizi disponibili su Internet.\nInternet offre i pi\u00f9 svariati servizi, i principali dei quali sono il World Wide Web e la posta elettronica, ed \u00e8 utilizzata per le comunicazioni pi\u00f9 disparate: private e pubbliche, lavorative e ricreative, scientifiche e commerciali. I suoi utenti, in costante crescita, nel 2008 hanno raggiunto quota 1,5 miliardi e, visto l'attuale ritmo di crescita, si prevede che saliranno a 2,2 miliardi nel 2013.\nLe potenzialit\u00e0 teoriche in termini informativi e di servizi di Internet sono enormi; i principali servizi gi\u00e0 attivi o di futura possibile applicazione sono:\nProblematiche della rete.\nRegolamentazione.\nAttualmente e sin dai suoi sviluppi al grande pubblico dalla met\u00e0 degli anni '90 la rete Internet si \u00e8 caratterizzata come una rete fondamentalmente \"anarchica\" cio\u00e8 priva di regolamentazione effettiva ufficiale (ciascun utente pu\u00f2 contribuire ai suoi contenuti secondo regole non sempre ben definite, chiare e omogenee). Secondo altri la Rete rappresenta invece un esempio di libert\u00e0 di espressione e democrazia globale dei tempi moderni e per questo da tutelare. Tutto ci\u00f2 rappresenta di fatto un punto cruciale che secondo alcuni critici dovr\u00e0 essere risolto nell'immediato o prossimo futuro. In generale la ragione di tale condizione \u00e8 da ricercare semplicemente nella natura e nelle finalit\u00e0 originarie di Internet come rete dati dedicata alla diffusione di documenti all'interno della comunit\u00e0 scientifica e delle organizzazioni e non pensata invece per scopi puramente pubblici.\nSicurezza.\nSu Internet viaggiano tantissime informazioni non solo immagazzinate nei siti web, ma anche con e-mail, chatting, ecc. Sotto questo punto di vista Internet si caratterizza attualmente come una rete fondamentalmente ultrademocratica (o per alcuni anche al limite dell'anarchia ovvero scarsamente regolamentata) dove ciascun singolo utente pu\u00f2 veicolare informazioni di qualunque tipo ai propri scopi e spesso in maniera del tutto anonima.\nTale fatto se da una parte rappresenta una delle ragioni principali del successo della rete come potente strumento di comunicazione di massa, dall'altra, ovvero nel rovescio della medaglia, evidenzia debolezze e vulnerabilit\u00e0 intrinseche dovute sostanzialmente al fatto che il \"potere\" \u00e8 demandato al mittente e a chi eventualmente \"controlla\" la rete: molte sono infatti le tipologie di attacco alla sicurezza informatica attuabili a mezzo della rete stessa da parte di pirati informatici (\"cracker\") con intenzioni malevoli quali ad esempio attacchi di negazione del servizio e furto di dati personali dell'utente (password e codici di autenticazione, clonazione delle carte di credito, ecc.) nonch\u00e9 truffe dirette ai danni dei consumatori ad esempio tramite false e-mail.\nInoltre, essendo divenuto una forma di comunicazione di massa, Internet ha necessitato di diversi tentativi di filtraggio di parte delle informazioni veicolate o addirittura di controllo a fini di pubblica sicurezza. Uno dei programmi ampiamente riconosciuti \u00e8 Carnivore, voluto dall'FBI per controllare la posta elettronica in entrata e in uscita alla ricerca di parole chiave di interesse. Per tutti questi motivi il filone della sicurezza informatica nell'ambito delle reti \u00e8 molto attivo.\nIn Italia, sempre per motivi di sicurezza pubblica legati a norme antiterrorismo, il \"Decreto Pisanu\" dal 2006 imponeva l'obbligo agli utenti che volevano connettersi a Internet tramite rete Wi-Fi di registrarsi con le proprie credenziali di identit\u00e0 presso il gestore stesso della rete nonch\u00e9 la previa richiesta di autorizzazione alla questura da parte del gestore stesso per l'installazione della rete Wi-Fi connessa alla rete Internet. Questa restrizione, da molti vista come puramente burocratica, ha significato per molti un ostacolo alla diffusione di tale tipo di accesso a Internet rispetto ad altri paesi europei ed esteri in cui l'accesso tramite Wi-Fi era invece pienamente liberalizzato. Tale situazione \u00e8 cambiata durante il governo Berlusconi IV, il quale non prorogando il decreto ha liberalizzato l'accesso Internet tramite Wi-Fi a partire dal 1\u00ba gennaio 2011, ma sul quale per\u00f2 restano aperti diversi interrogativi su quale sia il corretto iter da seguire per eventuali esercenti pubblici che volessero offrire un servizio WI-FI alla propria clientela.\nIn senso opposto invece si muove la proposta di legge italiana dell'onorevole Gabriella Carlucci che anzich\u00e9 difendere l'anonimato su Internet sancisce l'impossibilit\u00e0 di caricare contenuti di ogni genere senza identificarsi e inoltre propone di espandere il reato di diffamazione ai contenuti digitali.\nPrivacy.\nD'altra parte l'intercettazione e il filtraggio dei dati personali degli utenti da parte degli ISP o dei maggiori network di rete a scopo di ricerche di mercato pone oggi anche il problema della privacy dell'utente in Rete.\nCopyright.\nNon solo si vuole controllare Internet perch\u00e9 mezzo di comunicazione di massa, ma anche per il fatto che esistono dei sistemi di scambio peer-to-peer che veicolano file protetti da diritto d'autore. Le case discografiche hanno cercato in tutti i modi di sostenere le proposte che suggerivano un controllo della rete a discapito del diritto di anonimato e della libert\u00e0 personale.\nUn esempio \u00e8 il tentato avviamento in Francia di una proposta di legge che avrebbe permesso agli ISP di togliere la connessione a Internet agli utenti che praticassero condivisione dei file protetti da copyright (dopo due avvertimenti), ma il decreto voluto da Nicolas Sarkozy ha perso la maggioranza dopo l'approvazione della relazione sul rafforzamento della sicurezza e delle libert\u00e0 fondamentali su Internet di Stavros Lambrinidis, il 26 marzo 2009, all'Unione europea, che esprimeva una posizione forte in difesa della libert\u00e0 d'espressione che in Internet vede la sua piena realizzazione.\nNeutralit\u00e0 della rete.\nAl crescere dei servizi offerti dalla rete si \u00e8 fatto strada l'ampio dibattito in merito alla network neutrality tra chi (gli utenti) vorrebbe una rete completamente trasparente nella fruizione di contenuti e servizi e chi (gli operatori di rete) vorrebbe un maggior controllo e selezione dei contenuti stessi impedendo la libera proliferazione di chi si appoggia sulle infrastrutture di rete per diffondere il proprio marketing e il proprio business ovvero i principali network o fornitori di servizi web (Google, YouTube, Facebook, Twitter, LinkedIn, ecc.).\nPubblicit\u00e0.\nInternet si sta sempre pi\u00f9 affermando anche come canale pubblicitario, promozionale e commerciale.\nI suoi vantaggi sono dati dalla possibilit\u00e0 di effettuare quasi dei collegamenti virtuali one-to-one a costi estremamente competitivi.; Al giorno d'oggi, Internet \u00e8 sostenuta e mantenuta da un milione di imprese commerciali, innumerevoli sono ormai i siti web di grandi e piccole medie imprese, nonch\u00e9 portali di e-commerce. Forte e in crescita \u00e8 inoltre il ricorso della pubblicit\u00e0 direttamente sulla posta elettronica degli utenti fino al caso limite di spam.\nTutela dei minori.\nLa sempre pi\u00f9 facile accessibilit\u00e0 alla rete e ai suoi contenuti liberi da parte di un pubblico/utenti minorenni, progressivamente sempre pi\u00f9 giovani, pone il problema della loro tutela di fronte a pericoli e rischi che l'anonimato e la vastit\u00e0 dei contenuti della rete pu\u00f2 offrire nei loro confronti (es. pedofilia, pornografia, cyberbullismo, ecc.). Strumenti di filtraggio dei contenuti, opportunamente impostati (es. firewall), sono tuttavia disponibili da tempo nei vari sistemi informatici connessi come possibile rimedio al problema.\nInternet dipendenza.\nUn altro problema che si \u00e8 affacciato nel contesto della Rete, in merito al suo sempre pi\u00f9 diffuso utilizzo, \u00e8 l'Internet dipendenza, un aspetto di dipendenza psicologica, attualmente molto dibattuto, compreso all'interno della dipendenza dalle tecnologie digitali.\nSecondo i dati del rapporto annuale del 22 maggio 2012 di Mechthild Dyckmans, responsabile del dipartimento per le dipendenze patologiche del governo federale tedesco sono circa 250.000 le persone tra i 14 e i 24 anni che soffrono da dipendenza da internet, e altre 1,4 milioni sono considerate internauti problematici.\nNel 2017 \u00e8 stata istituita la prima \"giornata mondiale sulle dipendenze tecnologiche e il cyberbullismo\".\nInibizione dei processi cognitivi e di apprendimento.\nSecondo lo psichiatra e neuroscienziato Manfred Spitzer, sono stati effettuati diversi studi per verificare se l'utilizzo delle nuove tecnologie informatiche, migliorino le capacit\u00e0 di studio e apprendimento, che hanno portato a conclusioni negative soprattutto nei confronti dei giovani.\nPropaganda, disinformazione e raccolta dei dati.\nL'espressione in lingua inglese Fake news e in italiano false notizie, notizie fasulle, o ancora pseudonotizie, indica articoli o pubblicazioni su reti sociali redatti con informazioni inventate, ingannevoli o distorte, resi pubblici con il deliberato intento di disinformare o di creare scandalo attraverso i mezzi di informazione. Dopo la nascita di Internet il termine, nell'immaginario collettivo, \u00e8 spesso collegato alla Rete.\nIn statistica e informatica, la locuzione inglese big data (\"grandi [masse di] dati\", o in italiano megadati) indica genericamente una raccolta di dati informativi cos\u00ec estesa in termini di volume, velocit\u00e0 e variet\u00e0 da richiedere tecnologie e metodi analitici specifici per l'estrazione di valore o conoscenza. Il termine \u00e8 utilizzato dunque in riferimento alla capacit\u00e0 (propria della scienza dei dati) di analizzare ovvero estrapolare e mettere in relazione un'enorme mole di dati eterogenei, strutturati e non strutturati (grazie a sofisticati metodi statistici e informatici di elaborazione), allo scopo di scoprire i legami tra fenomeni diversi (ad esempio correlazioni) e prevedere quelli futuri.\nDiritto all'oblio.\nCon la locuzione \"diritto all'oblio\" si intende, in diritto, una particolare forma di garanzia che prevede la non diffusione, senza particolari motivi, di informazioni che possono costituire un precedente \"pregiudizievole\" dell'onore di una persona, per tali intendendosi principalmente i precedenti giudiziari di una persona.\nIn base a questo principio non \u00e8 legittimo, ad esempio, diffondere informazioni relative a condanne ricevute o, comunque, altri dati sensibili di analogo argomento, salvo che si tratti di casi particolari ricollegabili a fatti di cronaca. Anche in tali casi la pubblicit\u00e0 del fatto deve essere proporzionata all'importanza dell'evento ed al tempo trascorso dall'accaduto. Le leggi che regolamentano il diritto all'oblio si applicano esclusivamente alle persone fisiche e non alle aziende.\nDiritto di accesso a Internet.\nNel 2001 l'ONU riconosce l'accesso a internet come diritto civile .\nCritiche.\nMolti degli aspetti controversi di internet sono stati discussi da autori come: Evgeny Morozov, Jaron Lanier, Andrew Keen, Nicholas Carr, Dave Eggers, Geert Lovink.\nConsumo energetico.\nInternet ha un forte impatto ambientale. Le stime dell'utilizzo di elettricit\u00e0 di Internet sono state oggetto di controversia: secondo un documento di ricerca in revisione paritaria del 2014 che ha analizzato diverse affermazioni tra 20.000 opere pubblicate in letteratura durante il decennio precedente, vanno da 0,0064 kilowatt all'ora per gigabyte trasferito (kWh/GB) a 136 kWh/GB. I ricercatori hanno attribuito queste discrepanze principalmente all'anno di riferimento (cio\u00e8 se sono stati presi in considerazione i guadagni di efficienza nel tempo) e al fatto che \"i dispositivi finali come personal computer e server siano inclusi\" nell'analisi.\nNel 2011 i ricercatori accademici hanno stimato che l'energia complessiva utilizzata da Internet sia compresa tra 170 e 307\u00a0GW, meno del due percento dell'energia utilizzata dall'umanit\u00e0. Questa stima includeva l'energia necessaria per costruire, far funzionare e sostituire periodicamente i 750 milioni di laptop stimati, un miliardo di smartphone e 100 milioni di server in tutto il mondo, nonch\u00e9 l'energia di router, celle radio, interruttori ottici, trasmettitori Wi-Fi e i dispositivi \"Cloud\" utilizzati durante la trasmissione del traffico Internet. Secondo uno studio non sottoposto a revisione paritaria pubblicato nel 2018 da \"The Shift Project\" (un think tank francese finanziato da sponsor aziendali), quasi il 4% delle emissioni globali di CO2 potrebbe essere attribuito al trasferimento di dati globali e alla relativa infrastruttura necessaria al trasferimento. Lo studio ha anche affermato che lo streaming di video online da solo ha rappresentato il 60% di questo trasferimento di dati e quindi ha contribuito a oltre 300 milioni di tonnellate di emissioni di CO2 all'anno, e ha sostenuto nuove norme sulla \"sobriet\u00e0 digitale\" che limitano l'uso e le dimensioni di file video.\nAvantGrade ha lanciato il progetto \"Karma Metrix\", un set di metriche e strumenti per la misurazione dell'efficienza energetica del web.\nCensura.\nLe opinioni sul tema della censura di Internet sono variegate, essendoci argomenti sia a favore che contro di essa. Inoltre, il livello di censura di Internet varia da paese a paese: mentre in alcuni essa \u00e8 praticamente assente, in altri (come ad esempio Iran e Cina) pu\u00f2 arrivare perfino a limitare l'accesso alle notizie e reprimere la discussione tra i cittadini sul web. La censura di Internet si verifica anche in risposta o in previsione di eventi come elezioni, proteste e rivolte. Ad esempio, in Tunisia ed Egitto la cyber-censura \"\u00e8 viva e sta bene\" in seguito alla primavera araba.\nUtenti.\nAgli inizi sembrava che la Rete fosse destinata a una partecipazione essenzialmente maschile, nel 2002 per la prima volta le donne \"online\" hanno superato gli uomini.\nIn uno studio americano del 2005 infatti, la percentuale di uomini che utilizzava Internet era leggermente superiore alla percentuale di donne, sebbene questa differenza si sia invertita in quelle sotto i 30 anni. Gli uomini si collegavano pi\u00f9 spesso, trascorrevano pi\u00f9 tempo online e avevano maggiori probabilit\u00e0 di essere utenti della banda larga, mentre le donne tendevano a sfruttare maggiormente le opportunit\u00e0 di comunicazione (come la posta elettronica). Gli uomini erano pi\u00f9 propensi a utilizzare Internet per pagare i conti, partecipare alle aste e per attivit\u00e0 ricreative come scaricare musica e video. Uomini e donne avevano la stessa probabilit\u00e0 di utilizzare Internet per acquisti e operazioni bancarie. Altri studi indicano che nel 2008 le donne erano significativamente pi\u00f9 numerose degli uomini nella maggior parte dei servizi di social networking, come Facebook e Myspace, sebbene i rapporti variavano con l'et\u00e0. Inoltre, le donne hanno guardato pi\u00f9 contenuti in streaming, mentre gli uomini ne hanno scaricati di pi\u00f9. In termini di blog, gli uomini erano pi\u00f9 propensi ad utilizzarli in primo luogo; tra coloro che ne avevano un blog, gli uomini avevano maggiori probabilit\u00e0 di avere un blog professionale, mentre le donne avevano maggiori probabilit\u00e0 di avere un blog personale.\nL'et\u00e0 media dei fruitori nel 2014 risultava attorno ai quarantaquattro anni.. Nel 2019, un terzo degli utenti online in tutto il mondo aveva un'et\u00e0 compresa tra i 25 e i 34 anni. Gli utenti in questa fascia di et\u00e0 costituivano il pi\u00f9 grande gruppo di utenti online al mondo. Inoltre, il 18% degli utenti online globali aveva un'et\u00e0 compresa tra i 18 e i 24 anni."}
{"id": "2267", "revid": "729019", "url": "https://it.wikipedia.org/wiki?curid=2267", "title": "Internet Engineering Task Force", "text": "La Internet Engineering Task Force \u00e8 un organismo internazionale, libero, composto da tecnici, specialisti e ricercatori interessati all'evoluzione tecnica e tecnologica di Internet. Ci si iscrive a titolo personale e non come rappresentanti di qualche istituzione pubblica o privata. Si occupa di sviluppare e promuovere standard Internet, in stretta cooperazione con il World Wide Web Consortium e ISO/IEC, in particolare TCP/IP e la suite di protocolli Internet.\nCaratteristiche.\nCon l'esplosione del World Wide Web vi furono migliaia di ricercatori e programmatori di tutto il mondo che iniziarono a mettere in comune un enorme patrimonio di conoscenze e risorse, per sviluppare e sfruttare al meglio le tecnologie di Internet, facendo di quest'ultima la tecnologia con la crescita pi\u00f9 rapida della storia.\nCi\u00f2 che differenzia IETF da enti e organizzazione di standardizzazione pi\u00f9 tradizionali \u00e8 la sua struttura aperta: il lavoro viene svolto da gruppi di lavoro (\"working groups\") che operano soprattutto tramite mailing list, aperte alla partecipazione di chiunque sia interessato, e che si riuniscono tre volte l'anno. I gruppi di lavoro si occupano ciascuno di uno specifico argomento e sono organizzati in \"aree\" (protocolli applicativi, sicurezza, ecc...), in modo da coprire tutte le aree scientifiche e tecnologiche dalla rete.\nIl frutto del lavoro di ogni gruppo si traduce in dei documenti denominati RFC (\"Request For Comments\") che vengono sottoposti alla IESG (\"Internet Engineering Steering Group\") per il loro avanzamento a standard ufficiale.\nTutta la documentazione scientifica, il software sviluppato, i codici e gli standard sono disponibili gratuitamente in Internet e possono essere anche liberamente utilizzati a fini commerciali. Si tratta di standard open source, cio\u00e8 \"trasparenti\", che mostrano chiaramente i principi di base e la logica operativa che li sostiene, con lo scopo di consentire ulteriori miglioramenti e progressi.\nLa parola d'ordine del IETF \u00e8 la collaborazione, il motto \u00e8 \"Rough consensus and running code\", cio\u00e8 \"Consenso diffuso e codice funzionante\": le proposte non vengono adottate con votazioni formali, ma viene richiesto che ricevano un consenso generalizzato all'interno del gruppo di lavoro e che vi siano delle implementazioni funzionanti e diffuse.\nDal marzo 2007 il presidente \u00e8 Russ Housley, esperto di \"network security\".\nMissione.\nLa missione della IETF \u00e8 quella di migliorare Internet attraverso documenti tecnici che ne influenzano la progettazione, lo sviluppo e la gestione.\nI pi\u00f9 importanti principi cardine sono:"}
{"id": "2270", "revid": "339392", "url": "https://it.wikipedia.org/wiki?curid=2270", "title": "ISTAT", "text": ""}
{"id": "2271", "revid": "287204", "url": "https://it.wikipedia.org/wiki?curid=2271", "title": "Isarco", "text": "LIsarco (: ; \"Eisack\" in tedesco, \"Isarch \"in ladino, \"Isarus\" o \"Isarcus\" in latin\u03bf, \u038a\u03c3\u03b1\u03c1\u03c7\u03bf\u03c2/\"Isarchos\" in greco antico) \u00e8 un fiume del nord Italia, nasce nell'Alta Vall'Isarco in Alto Adige, nei pressi del passo del Brennero, passa per il paese di Vipiteno, prima di scendere lungo la val d'Isarco.\nCorso del fiume.\nDopo un corso di oltre 90 chilometri lungo l'omonima valle, confluisce nell'Adige presso Bolzano, come suo principale tributario di sinistra, presentando portata maggiore del segmento superiore dell'Adige stesso.\nI suoi principali affluenti sono:\nNel proprio percorso attraversa le seguenti localit\u00e0:\nGrazie ad una portata media di 78\u00a0m\u00b3/s (a valle della confluenza con la Rienza che ha una portata compresa fra le 10 e le 20 volte quella dell'Isarco) ed alla forte pendenza (oltre il 250% tra Brennero e Colle Isarco), sul fiume sono stati costruiti numerosi impianti idroelettrici, un esempio \u00e8 il lago di Fortezza.\nStoria.\nL'Isarco ha causato spesso alluvioni, specie nel tratto pianeggiante della conca di Bolzano ove gli si aggiunge il Talvera. In occasione dell'alluvione del 1541, l'allora borgomastro di Bolzano, Leonhard Hiertmair o H\u00f6rtmair, ha effettuato uno schizzo aquarellato destinato al governo del Tirolo con lo scopo di documentare i danni agli argini fluviali e chiedere conseguentemente lo stato di calamit\u00e0.\nDi particolare importanza per le comunicazioni e i traffici locali e pure transalpini (via del Brennero), fu a Bolzano il ponte sull'Isarco (\"Eisackbr\u00fccke\"), attestato sin dal Duecento, collocato ai piedi del Virgolo (odierno ponte Loreto). Due ordinamenti giuridici del tipo \"Weistum\" del 1239 e 1272 ne regolavano i tributi e la continua manutenzione ad opera della comunit\u00e0, indicando nel conte del Tirolo il \"iusticiarius\" ed \"advocatus pontis\"."}
{"id": "2275", "revid": "123362838", "url": "https://it.wikipedia.org/wiki?curid=2275", "title": "Il Passatore", "text": "Fu ucciso nel marzo 1851 nei pressi di Russi dal sussidiario della gendarmeria pontificia Apollinare Fantini. Il soprannome gli venne dal mestiere di traghettatore (o \"passatore\") sul fiume Lamone esercitato dal padre Girolamo; viene chiamato anche Malandri, dal cognome della donna che spos\u00f2 un suo bisavolo.\nBiografia.\nStefano Pelloni nacque nel 1824 a Boncellino di Bagnacavallo, paese nella Bassa Romagna, a una decina di chilometri da Ravenna. Frequent\u00f2 in giovent\u00f9 una scuola privata, che tuttavia abbandon\u00f2 alla terza elementare, dopo alcune bocciature.\nEvaso durante un trasferimento ad Ancona, dove avrebbe dovuto scontare una condanna a quattro anni di lavori forzati nella risistemazione della nuova darsena per il furto di due fucili da caccia, pi\u00f9 altri tre anni di detenzione per la fuga dal carcere di Bagnacavallo, e datosi alla macchia, entr\u00f2 a far parte di un gruppo assai variabile come consistenza e zone d'azione, del quale (come uso tra i briganti dell'epoca) egli non divenne il vero capo, ma un'importantissima figura di riferimento.\nIl gruppo divenne in breve una banda sempre pi\u00f9 numerosa, audace, agguerrita e capace di efferatissime violenze, che oper\u00f2 per tre anni nelle Legazioni Pontificie, tenendo in scacco la gendarmeria grazie a una vasta rete di spie, informatori, protettori, ricettatori e addirittura uomini delle forze dell'ordine. Utili anche le connivenze con la popolazione pi\u00f9 povera, ricompensata, come sempre fanno i banditi che si comprano appoggi, con i proventi dei suoi furti e rapine. Furono queste elargizioni che contribuirono a creare la sua fama di \"Robin Hood\" romagnolo.\nIn realt\u00e0 i comportamenti del Passatore sono da considerarsi quelli tipici di un criminale che gratuitamente seminava violenza e uccideva con sadismo: \u00e8 stato, ad esempio, l'unico brigante dell'Ottocento ad aver sezionato alcune vittime. In un caso il Pelloni spar\u00f2 a sangue freddo a un uomo semplicemente perch\u00e9 uno dei suoi aveva insinuato che si trattasse di una spia.\nUn \"modus operandi\" caratteristico della banda, inizialmente attiva nei boschi di Brisighella, era la \"firma\" dei propri delitti: a suggello del misfatto compiuto il Pelloni dichiarava a voce alta il proprio nome e soprannome: \u00abStuvan\u00e8n d'\u00ea Pasad\u00f4r\u00bb (Stefano (figlio) del passatore), come caratteristico era anche lo scherno verso il potere con cui spesso erano concepite le azioni.\nDelle sue gesta, quelle che seminarono il terrore furono le vere e proprie occupazioni militari di interi paesi \u2013 Bagnara di Romagna (16 febbraio 1849), Cotignola (17 gennaio 1850), Castel Guelfo (27 gennaio 1850), Brisighella (7 febbraio 1850), Longiano (28 maggio 1850), Consandolo (9 gennaio 1851) e Forlimpopoli (sabato, 25 gennaio 1851) - durante le quali metteva a sacco le abitazioni dei pi\u00f9 ricchi, che venivano torturati e seviziati (e in alcuni casi assassinati) per farsi rivelare i nascondigli degli scudi e delle gioie.\nTra tutte, rimase tristemente famosa l'occupazione di Forlimpopoli, avvenuta nella notte del 25 gennaio 1851. Durante l'intervallo di una rappresentazione, i briganti penetrarono nel Teatro Comunale (oggi teatro Verdi): saliti sul palcoscenico, puntarono le armi contro gli spettatori terrorizzati e, facendo l'appello, rapinarono a uno a uno gli spettatori presenti in sala. Fra le famiglie rapinate vi fu anche quella di Pellegrino Artusi. A raccolto concluso, gli efferati banditi stuprarono alcune donne, e tra queste Gertrude, sorella dell'Artusi, la quale impazz\u00ec per lo choc. La vicenda al Teatro di Forlimpopoli divenne talmente popolare da essere cantata per decenni dai cantastorie.\nLa notizia caus\u00f2 apprensione nelle localit\u00e0 della Romagna toscana prossime alla frontiera, perch\u00e9 i briganti sfuggivano all'inseguimento delle truppe pontificie nascondendosi sulle montagne toscane dove il governo granducale, nonostante gli accordi di collaborazione presi con le autorit\u00e0 pontificie, era pi\u00f9 tollerante nei confronti di questi soggetti, che classificava come \"facinorosi pontifici\".\nLo stesso Artusi riconobbe fra gli aggressori don Pietro Valgimigli detto \"don Stiffelone\", parroco di San Valentino presso Tredozio, loro fiancheggiatore e manutengolo; presenza confermata da altre testimonianze che lo davano \"in intelligenza colla banda fino da quando era capeggiata dal Passatore, essendo stato al fatto a Forlimpopoli\".\nNella sua biografia \u00e8 ricordata anche l'incursione che fece nel settembre 1849 a Cascina Mandriole, ove nell'agosto era morta Anita Garibaldi. Il brigante vi fu attirato dalle dicerie locali, secondo le quali Stefano Ravaglia, che aveva ospitato Garibaldi e consorte, e seppellito Anita alla sua morte, fosse in possesso di una somma di denaro, in oro e carta valute, ricevuta dallo stesso generale. La famiglia del Ravaglia fu torturata per estorcere la confessione sul presunto nascondiglio del tesoro. Giuseppe, fratello di Stefano, fu ucciso.\nL'attivit\u00e0 del Pelloni termin\u00f2 tragicamente nel marzo 1851. Grazie a una segnalazione, \"Stuvan\u00e8n d'\u00ea Pasad\u00f4r\" fu individuato dalla gendarmeria pontificia in un capanno di caccia del podere Molesa, nei pressi di Russi, rimanendo ucciso nello scontro a fuoco che ne segu\u00ec. Il suo cadavere fu messo su un carretto ed esibito per tutte le strade della Romagna, a dimostrazione dell'effettiva fine del brigante e per evitare l'insorgere di eventuali future leggende sulla sua morte.\nIl cadavere venne poi seppellito presso la Certosa di Bologna in luogo sconsacrato.\nIl mito.\nLe sue imprese, in una Romagna interessata dalla lotta di classe, ispirarono la \"musa\" popolare della rievocazione orale (che enfatizz\u00f2 la sua generosit\u00e0, divenuta leggendaria) e quella colta, da Arnaldo Fusinato a Giovanni Pascoli (che nella poesia \"Romagna\" idealizz\u00f2 la sua figura evocandolo, appunto, come \"il Passator Cortese\").\nI connotati de il Passatore differiscono notevolmente dall'iconografia che lo ha reso famoso, diffusasi nel dopoguerra a seguito del lancio del marchio dell'Ente Tutela Vini Romagnoli, che lo raffigurava somigliante a un brigante-pastore lucano (i connotati sono praticamente identici a quelli del celebre Carmine Crocco) e armato di arcaico \"trombone\", mentre in realt\u00e0 egli utilizzava le migliori armi disponibili all'epoca. Stefano Pelloni era molto diverso anche in volto e nel vestire: alto intorno al metro e settanta, una statura giusta per la met\u00e0 del secolo XIX in Romagna, aveva i capelli neri, gli occhi castani e la fronte spaziosa. In particolare il viso, di forma oblunga e di colorito pallido, non presentava alcuna barba. All'epoca, alla voce segni particolari del Passatore, veniva indicato \"sguardo truce\": ci\u00f2 \u00e8 possibile poich\u00e9 Stefano Pelloni presentava una bruciatura da polvere da sparo sotto l'occhio sinistro.\nAlla figura del Pelloni \u00e8 intitolata la 100 km del Passatore, una competizione podistica che dal 1973 si svolge annualmente con partenza da Firenze e arrivo a Faenza."}
{"id": "2277", "revid": "30610", "url": "https://it.wikipedia.org/wiki?curid=2277", "title": "Isabel Allende", "text": "\u00c8 una delle autrici pi\u00f9 conosciute e amate della letteratura ispanoamericana contemporanea, e questa posizione nell'empireo letterario del colorato continente latino se la guadagn\u00f2 principalmente grazie al suo romanzo pi\u00f9 famoso \"La casa degli spiriti.\" Ha scritto romanzi basati sulle sue esperienze di vita, ma ha anche parlato delle vite di altre donne, unendo mito e realismo. Ha partecipato a molti tour mondiali per promuovere i suoi libri e ha anche insegnato letteratura in vari college statunitensi. Vive in California dal 1989 e ha ottenuto la cittadinanza statunitense nel 2003\nBiografia.\nA tre anni dalla sua nascita, in Per\u00f9, nel 1945 il padre, il diplomatico cileno Tom\u00e1s Allende, divorzia e lascia la famiglia; la madre decide di tornare in Cile con i tre figli e andare a vivere nella casa del nonno a Santiago. Grazie all'aiuto del cugino del padre, Salvador Allende, futuro presidente del Cile (assassinato durante il colpo di Stato del 1973) a Isabel e ai suoi fratelli non mancher\u00e0 la possibilit\u00e0 di studiare e di vivere senza problemi economici. La casa del nonno sar\u00e0 poi evocata nel primo romanzo, \"La casa degli spiriti\", che nel 1982 le dar\u00e0 la notoriet\u00e0 e che trae spunto dalle vicende della famiglia Allende. Il giorno 8 gennaio 1981 ricevette una telefonata in cui veniva avvisata delle gravi condizioni di salute del nonno: Isabel cominci\u00f2 cos\u00ec a scrivergli una lettera che sarebbe poi diventata un libro intero: \"La casa degli spiriti\": da allora ogni nuovo libro viene iniziato dalla Allende lo stesso giorno dell'anno, l'8 gennaio.\nNel 1953 la madre si risposa con un diplomatico e a causa del suo lavoro la famiglia si trasferisce all'estero, prima in Bolivia, dove studia in una scuola USA, poi in Europa e infine in Libano, studiando in un collegio inglese. Tornata in Cile nel 1959, nel 1962 si sposa con Michael Fr\u00edas, da cui avr\u00e0 due figli, Paula e Nicol\u00e1s. Da questo momento si dedicher\u00e0 al giornalismo, mestiere che sar\u00e0 da lei sempre molto apprezzato. Dopo il colpo di Stato di Pinochet dell'11 settembre 1973, lascia il Cile nel 1975 trasferendosi a Caracas, in Venezuela, dove rimane fino al 1988. A quell'anno risalgono il divorzio da Fr\u00edas ed il successivo matrimonio con William Gordon, con conseguente trasferimento in California, dove risiede tuttora, a San Rafael.\nVincitrice nel 1988 dell'American Book Awards con il romanzo \"Eva Luna\", ne \"Il mio paese inventato\" Isabel rivela che \"Il piano infinito\" parla della vita di suo marito William. Nel 1991 improvvisamente la figlia Paula, a ventotto anni, si ammala di una malattia rara e gravissima, la porfiria, che la trascina in un lungo coma. La madre Isabel non abbandona la figlia per tutto il tempo e rimane al suo capezzale; durante tutto questo tempo comincia a scrivere, raccontando i ricordi della loro vita insieme in una commovente autobiografia. Un anno dopo sua figlia muore, nel 1992, la Allende pubblica gli scritti nel libro \"Paula\" (1995). Tre anni dopo, nel 1997, raccoglie alcune delle lettere di solidariet\u00e0 e affetto ricevute da tutto il mondo nel libro\" Per Paula\". Come molte altre personalit\u00e0, nel 2000 ha partecipato alla vasta campagna di sensibilizzazione mondiale \"Respect\" promossa dall'Alto commissariato per i rifugiati delle Nazioni Unite: sulle note dell'omonima canzone di Aretha Franklin, diversi personaggi noti (fra cui, oltre alla stessa Allende, anche il segretario di stato Madeleine Albright e il premio Nobel Rigoberta Mench\u00fa Tum) hanno cantato e ballato. La campagna ha celebrato allo stesso tempo i primi cinquant'anni di attivit\u00e0 dell'agenzia e i 50 milioni di rifugiati che sono riusciti a ricostruirsi una vita nella nuova terra d'adozione.\nIn tempi pi\u00f9 recenti Allende si \u00e8 dedicata alla stesura di una trilogia per ragazzi dedicata ai nipoti: i primi volumi sono stati \"La citt\u00e0 delle bestie\" e \"Il regno del drago d'oro\", a cui \u00e8 seguito l'ultimo volume \"La foresta dei pigmei\". Il 10 febbraio 2006 ha partecipato alla Cerimonia di apertura dei XX Giochi olimpici invernali di Torino 2006 portando, insieme ad altre sette donne famose, la bandiera olimpica. Nel 1998 ha Ricevuto a Capri il Premio Malaparte. Nel maggio 2007 \u00e8 stata insignita a Trento della laurea honoris causa in lingue e letterature moderne euroamericane. Nel settembre 2010 \u00e8 stata insignita del Premio Nazionale di Letteratura del Cile.\nIl suo primo romanzo giallo \u00e8 intitolato \"Il gioco di Ripper\" (2013). Cugina della deputata cilena Isabel Allende Bussi, nel 2015 si separa dal marito William Gordon.\nStile e temi.\nIn campo letterario, la Allende confessa che quando inizia a scrivere genera un luogo, un tempo ed i personaggi e la storia si creano da soli, vale a dire, non ha un piano iniziale con tutte le azioni. Alcuni suoi libri sono nati da lettere o riflessioni personali. Esempi di questo sono \"La casa degli spiriti\" e \"Paula\" che scrisse come omaggio alla figlia. Sebbene molti studiosi hanno catalogato le opere della Allende nel genere autobiografico, lei stessa afferma che \u00e8 pi\u00f9 una \u00abmemoria\u00bb, perch\u00e9 non \u00e8 una biografia propriamente detta, ma una collezione di ricordi pi\u00f9 vicina alla finzione che alla realt\u00e0, malgrado si sia ispirata ad essa.\nL'umorismo \u00e8 parte integrante dei suoi scritti, sia che siano opere giornalistiche o letterarie. La Allende confessa che si \u00e8 abituata a scrivere in questo modo come giornalista e ora, grazie a questo, riesce a vedere dietro ad ogni storia, ad ogni singolo caso, una visione alternativa. Ne \"La citt\u00e0 delle bestie\" il suo tentativo \u00e8 quello di raggiungere i lettori pi\u00f9 giovani. Decise di scriverlo dopo due libri nei quali c'era molta ricerca storica; questo nuovo libro segnava una pausa che poteva catturare maggiormente la loro immaginazione, dato che il romanzo storico richiede sempre che i fatti vengano verificati molto scrupolosamente.\n\"Quando ero una giornalista gli altri erano la mia storia\"; la Allende si sentiva autorizzata a suonare il campanello di una casa, entrarci dentro e fare domande o fermare uno sconosciuto per strada e interrogarlo su cose personali (pensieri).\nOltre ad opere autobiografiche, la Allende ha scritto anche romanzi storici, come \"In\u00e9s dell'anima mia\", basata sulla vita di Ines Suarez, la prima spagnola ad aver raggiunto il Per\u00f9, o \"L'isola sotto il mare\" che racconta la vita di una schiava di nome Zarit\u00e9 a Santo Domingo, ora Haiti alla fine del XVIII secolo.\nLa sua opera \u00e8 stata classificata nel movimento letterario conosciuto come \"posboom\", anche se alcuni studiosi preferiscono il termine \"novisima literatura\". Questo movimento \u00e8 caratterizzato dal ritorno al realismo, da una prosa pi\u00f9 facile da leggere, perch\u00e9 si perde la preoccupazione di creare nuovi modelli di scrittura (metaletteratura), dall'accento sulla storia, la cultura locale, tra le altre cose. Nel 2012 decise di entrare nel campo del romanzo poliziesco, genere a cui si dedica dal 2006 il suo ex marito, William C. Gordon, e ha scritto Il gioco di Ripper che ha consegnato nel dicembre dello stesso anno al suo agente Carmen Balcells.\nFilmografia.\nFilm tratti dai suoi romanzi:"}
{"id": "2278", "revid": "1391549", "url": "https://it.wikipedia.org/wiki?curid=2278", "title": "Inglese", "text": ""}
{"id": "2282", "revid": "767487", "url": "https://it.wikipedia.org/wiki?curid=2282", "title": "Il monello della strada", "text": "Il monello della strada \u00e8 un film prodotto nel 1950 e diretto da Carlo Borghesio \u00e8 il quinto e ultimo film che il regista e Macario girano insieme.\nTrama.\nCarletto Po \u00e8 un minatore emigrato in Argentina. L'uomo ha sposato per procura una giovane italiana, Anna. Una volta tornato in Italia si presenta a Torino per conoscere finalmente la moglie, ma purtroppo scopre che Anna \u00e8 morta lasciando solo il piccolo figlio Paolo, avuto da una precedente relazione, e che ora \u00e8 legalmente figlio di Carletto.\nL'uomo cerca inizialmente di liberarsi del bambino, abbandonandolo per strada. Arrivato ad un Luna Park incontra una giovane misteriosa ragazza, che somiglia stranamente ad Anna, che lo invita a tenere con s\u00e9 il bambino, cosa che Carletto fa, diventando in breve tempo amico di Paolino.\nUn giorno per\u00f2 spuntano dei lontani parenti di Paolino, che si offrono di occuparsi del bambino al posto di Carletto; in realt\u00e0 vogliono solo ottenere la procura sul piccolo, che sta per ereditare una grossa somma di denaro. Carletto lascia a malincuore che gli portino via Paolino, ma una visita della ragazza misteriosa gli aprir\u00e0 gli occhi sulle vere intenzioni di questi parenti.\nProduzione.\nRegia.\nLa regia del film \u00e8 curata da Carlo Borghesio che dopo alcuni successi tra cui il campione d'incassi Come persi la guerra sancisce nuovamente il feeling che nel frattempo si \u00e8 creato tra Macario e la macchina da presa.\nCast.\nOltre al protagonista Macario ormai celebre anche al pubblico cinematografico \u00e8 da segnalare la presenza di Luisa Rossi nei panni della misteriosa Anna, quella di Saro Urz\u00ec nei panni del commissario e la presenza di Ciccio Jacono nei panni del piccolo Paolino.\nRiprese.\nIl film \u00e8 stato girato tra Torino e le colline piemontesi. La villa dei parenti di Paolino \u00e8 Villa Abegg.\nLe riprese alla Stazione di Torino Porta Nuova sono avvenute il 22 agosto 1950 con Macario che attirava su di s\u00e9 l'attenzione di molti passeggeri che si trovavano a transitare da quelle parti.\nDistribuzione.\nIl film venne distribuito nelle sale cinematografiche italiane il 12 dicembre 1950."}
{"id": "2283", "revid": "1903739", "url": "https://it.wikipedia.org/wiki?curid=2283", "title": "Imperatori del Giappone", "text": "Quella che segue \u00e8 una lista tradizionale di in ordine cronologico.\nAlcune date e altri dettagli sono oggetto di disputa fra gli storici: anche la mera verifica delle prime, soprattutto relativamente a imperatori morti giovani, fa dubitare almeno dell'effettivit\u00e0 del potere che avrebbero esercitato.\nDiversi sovrani risultano ad un certo tempo ritirati a vita monastica, sebbene si supponga mantenessero una loro influenza residua, detta \"governo del chiostro\" o \"insei\"."}
{"id": "2285", "revid": "15756", "url": "https://it.wikipedia.org/wiki?curid=2285", "title": "Isaac Asimov", "text": "Fu autore di numerosi romanzi e racconti di fantascienza e di volumi di divulgazione scientifica, la sua produzione \u00e8 stimata intorno ai 500 volumi pubblicati, incentrata non solo su argomenti scientifici, ma anche sul romanzo poliziesco, la fantascienza umoristica e la letteratura per ragazzi. Alcuni romanzi e racconti di fantascienza hanno avuto trasposizioni cinematografiche.\nBiografia.\nGiovinezza.\nIsaac Asimov nacque il 2 gennaio 1920 a Petrovi\u010di, un villaggio del rajon di \u0160umja\u010di dell'Oblast' di Smolensk, nella Russia in piena guerra civile, due anni prima della fondazione dell'Unione Sovietica, da una famiglia ebraica; tre anni dopo, gli Asimov emigrarono negli Stati Uniti, stabilendosi a New York, nel quartiere di Brooklyn.\nI genitori gestivano un negozio di dolciumi e giornali ed \u00e8 proprio qui che il giovane Isaac inizi\u00f2 ad appassionarsi alla fantascienza, leggendo le riviste che arrivavano al padre, Judah Asimov. Isaac, pur non essendo figlio unico (aveva un fratello, Stanley, e una sorella, Marcia) era il pupillo del genitore, a causa della sua salute cagionevole, ma che tuttavia non gli imped\u00ec di frequentare la Columbia University, dove inizialmente frequent\u00f2 l'indirizzo di zoologia, che poi abbandon\u00f2, rifiutandosi di dissezionare un gatto randagio. Nel 1939 si laure\u00f2 in chimica.\nNel frattempo aveva iniziato a scrivere racconti: il suo primo tentativo risale agli undici anni, \"The Greenville Chums at College\". Il primo racconto a essere pubblicato (sul giornale scolastico, alle superiori) fu \"Little Brothers\", nel 1934.\nAl college, tra le sue letture preferite, oltre ai romanzi storici e fantascientifici, vi furono Agatha Christie e Wodehouse. Nel 1937 propose \"Cosmic Corkscrew\" a John W. Campbell, direttore della rivista \"Astounding Stories\", ma il manoscritto gli fu rispedito.\nEsordio letterario.\nNonostante ci\u00f2 \u00e8 lo stesso Campbell a incoraggiarlo a scrivere altre opere e cos\u00ec nel 1939 viene pubblicato sulla rivista \"Amazing Stories\" il racconto \"Naufragio al largo di Vesta\" (\"Marooned off Vesta\"). Nel frattempo Asimov ha stretto ottimi rapporti anche con Frederik Pohl, direttore di altre due prestigiose riviste di fantascienza, \"Astonishing Stories\" e \"Super Science Fiction\". E sar\u00e0 proprio su queste testate che vedranno la luce molti dei celebri racconti sui robot positronici (il primo, sempre del 1939, \u00e8 \"Robbie\"), preludio ai romanzi del Ciclo dei Robot e le storie che formeranno la prima parte della sua opera pi\u00f9 celebre, il Ciclo delle Fondazioni. Entrambe le opere, che testimoniano la fama e il prestigio di cui gode Asimov, rientrano in quella che \u00e8 stata definita l'Et\u00e0 d'oro della fantascienza americana, coincidente grosso modo con gli anni quaranta del Novecento; \u00e8 l'epoca in cui emergono altri scrittori classici di questo genere letterario, alcuni dei quali in diretto rapporto con Asimov, come Robert Heinlein, L. Sprague de Camp, Frederik Pohl.\nDopo la laurea tenta con molte difficolt\u00e0 di entrare nelle scuole mediche di New York, ottenendo nel 1941 un master presso la Columbia University. Quello stesso anno pubblica il racconto \"Notturno\", indicato dalla critica come il miglior racconto di fantascienza mai scritto prima dell'istituzione del premio Nebula e contemporaneamente inizia a scrivere i racconti che andranno a comporre la \"Trilogia della Fondazione\". Nel frattempo, prosegue gli studi di chimica sotto l'ala protettrice del professor Charles Dawson.\nNel 1942 sposa Gertrude Blugerman, di Toronto (Canada), artista. Quello stesso anno, a causa della seconda guerra mondiale, viene impiegato come chimico presso la \"Naval Air Experimental Station\" di Filadelfia insieme ai colleghi scrittori Robert A. Heinlein e L. Sprague de Camp. Nel 1945 Asimov viene arruolato come soldato semplice e inviato prima a Camp Lee (Virginia), poi a Honolulu, dove doveva partecipare al primo esperimento atomico del dopoguerra ma viene rimandato a casa poco prima.\nDopo il congedo torna all'universit\u00e0 dove, nel 1948, ottiene il dottorato in biochimica e inizia a lavorare con il professor Robert Elderfield, compiendo ricerche su nuovi farmaci per la cura della malaria, coltivando nello stesso tempo le sue collaborazioni con riviste fantascientifiche, alle quali, oltre alle gi\u00e0 citate, vanno ad aggiungersi \"Unknown\", \"If\", \"Galaxy Science Fiction\" e \"The Magazine of Fantasy and Science Fiction\". Nel 1949 esce il racconto \"Madre Terra,\" che anticipa i romanzi dei robot.\nGli anni d'oro da romanziere.\nNel 1950 Asimov pubblica il suo primo romanzo, \"Paria dei cieli\" (\"Pebble in the Sky\", inizialmente \"Grow Old with Me\"). Pi\u00f9 tardi esce anche la raccolta \"Io, robot\" e il suo primo libro di saggistica, scritto insieme a due colleghi l'anno prima della nascita del figlio David.\nTra il 1951 e il 1953 escono i romanzi \"Il tiranno dei mondi\", \"Le correnti dello spazio\" e \"Abissi d'acciaio\", oltre alla \"Trilogia della Fondazione\". Nel 1952 vede la luce anche \"Lucky Starr, il vagabondo dello spazio\", primo della serie su Lucky Starr pubblicata con lo pseudonimo di \"Paul French\". Del 1953 \u00e8 l'antologia \"La Terra \u00e8 abbastanza grande\". \u00c8 in quegli anni che avviene il primo incontro con Janet Opal Jeppson, giovane psichiatra.\nNel 1955 nasce Robyn Joan, sua seconda figlia e gli viene conferito il titolo di professore associato di biochimica. Tra il 1955 e il 1957 alterna l'attivit\u00e0 di docente a quella di romanziere, con l'uscita di \"La fine dell'eternit\u00e0\" e \"Il sole nudo\". Nel 1958 esce \"Lucky Starr e gli anelli di Saturno\", il romanzo che chiude il ciclo.\nIl suo ultimo contributo letterario per molto tempo risale al 1959 con l'uscita dell'antologia \"Nine Tomorrows\", che presenta racconti scritti negli anni cinquanta.\nLa divulgazione scientifica.\nDa questo momento in poi sar\u00e0 l'attivit\u00e0 divulgativa ad assorbire la maggior parte del suo impegno letterario, a seguito anche della rinuncia all'attivit\u00e0 didattica: pubblica, cos\u00ec, numerosi testi sulla chimica, fisica e astronomia. Unica eccezione di questo periodo \u00e8 \"Viaggio allucinante\", ispirato all'omonimo film, edito nel 1966. Dello stesso anno \u00e8 il premio Hugo per la \"Trilogia della Fondazione\". Tra il 1967 e il 1969 escono tre raccolte: \"Through a Glass, Clearly\", \"Misteri. I racconti gialli di Isaac Asimov\" e \"Antologia personale\".\nNel 1970 si separa da Gertrude, dalla quale divorzia tre anni pi\u00f9 tardi, per poi sposare, nel 1973, Janet Jeppson, nuovamente incontrata a una \"convention\" di letteratura gialla. L'anno precedente era stato pubblicato \"Neanche gli dei\", il suo romanzo preferito, vincitore di un premio Hugo un premio Nebula e un premio Locus. Sono di questo periodo anche testi di divulgazione scientifica, storica e letteraria.\nNel 1974 con la raccolta \"I racconti dei Vedovi Neri (Tales of the Black Widowers)\" inizia il ciclo dei Vedovi Neri, un club di amici che si cimentano nell'investigazione. Il ciclo si concluder\u00e0 postumo con la pubblicazione di \"Il ritorno dei Vedovi Neri (The Return of the Black Widowers)\" (2003). Nel 1976 esce l\"'Antologia del bicentenario\" (per la ricorrenza del bicentenario della Dichiarazione d'indipendenza degli Stati Uniti d'America) dal cui racconto principale \"L'uomo bicentenario\", e dal romanzo Robot NDR-113, scritto in collaborazione con Robert Silverberg \u00e8 stato tratto l'omonimo film nel 1999, senza per\u00f2 esserne molto fedele.\nNel 1977 viene ricoverato in ospedale a causa di un attacco cardiaco, che ne miner\u00e0 la salute anche negli anni successivi. Nel 1979 diventa professore ordinario, mentre nello stesso anno escono le opere autobiografiche \"Isaac Asimov's Treasury of Humour\" e \"In Memory Yet Green\" e l'anno dopo \"In Joy Still Felt\".\nGli ultimi anni.\nSi arriva cos\u00ec agli anni ottanta quando, sotto le insistenze della \"Doubleday\", riprende in mano il Ciclo della Fondazione, pur se, contemporaneamente, continua a scrivere racconti per il suo Ciclo dei Robot: nel 1983 escono \"L'orlo della Fondazione\" e \"I robot dell'alba\". Tra il 1985 e il 1988 escono \"I robot e l'Impero\", \"Fondazione e Terra\", \"Preludio alla Fondazione\" e \"Nemesis\".\nGli ultimi anni della sua vita sono dedicati alla produzione scientifica, con numerosi articoli di divulgazione su diversi argomenti. Nel 1992 ottiene l'ultimo dei sei premi Hugo per il suo racconto \"Gold\". La sua attivit\u00e0 si conclude il 6 aprile 1992, quando muore per arresto cardiaco: era stato infettato dall'HIV durante una trasfusione di sangue nel 1983, subita in seguito a un'operazione di bypass cardiaco. Nel 1995 esce la sua ultima autobiografia postuma: \"I, Asimov: A Memoir\".\nIl fatto che l'AIDS fosse stata la causa della sua morte \u00e8 stato rivelato dieci anni dopo nella biografia scritta dalla seconda moglie Janet, \"It's Been a Good Life\". Sia l'ospedale dove era stato infettato (per evitare uno scandalo), sia Asimov stesso (per evitare lo stigma, che circondava l'AIDS, alla sua famiglia) furono d'accordo nell'occultare la malattia per molti anni. Coerentemente al suo ateismo, la salma \u00e8 stata cremata senza cerimonie e le sue ceneri disperse, come aveva chiesto.\nIn suo onore \u00e8 stato denominato l'asteroide 5020 Asimov.\nPosizioni intellettuali.\nIsaac Asimov si riteneva umanista e razionalista e dal punto di vista della credenza si definiva ateo. Bench\u00e9 non attaccasse il genuino e positivo sentimento religioso, era fortemente critico verso la superstizione e le credenze infondate.\nAveva un quoziente intellettivo alto (intorno a 160, secondo i test in uso all'epoca) e fu membro, nonch\u00e9 vicepresidente onorario per alcuni anni, del Mensa, anche se dovette lasciare l'associazione in quanto riteneva molti membri di tale gruppo arroganti, oltre a non approvare le societ\u00e0 elitarie.\nAsimov era un progressista su molti temi politici, e uno strenuo sostenitore del Partito Democratico statunitense, fin dall'epoca del New Deal. Sostenne nel 1972 la campagna presidenziale di George McGovern contro il Presidente Richard Nixon .\nDifese il diritto all'esistenza dello Stato d'Israele, ma espresse la preoccupazione che potesse diventare un nuovo ghetto ebraico, e afferm\u00f2 di non essere un sionista per il fatto che le sue idee non contemplavano il nazionalismo (oltre che per il timore del contrasto etnico che la nascita dello Stato ebraico avrebbe generato con gli arabi, cosa che infatti si verific\u00f2).\nLa sua difesa delle applicazioni civili dell'energia nucleare anche dopo lo scampato disastro di Three Mile Island compromise tuttavia le sue relazioni con alcuni esponenti della sinistra americana. Egli lanci\u00f2 spesso accorati appelli riguardo alla necessit\u00e0 di un controllo delle nascite rifacendosi alle prospettive ipotizzate da uomini come Thomas Malthus e Paul R. Ehrlich. Riteneva infatti che il controllo delle nascite, tramite procreazione responsabile e contraccezione, avrebbe evitato, in caso di sovrappopolazione, l'imposizione dall'alto di politiche abortiste. Egli si consider\u00f2 sempre un sostenitore del femminismo, e riteneva che l'omosessualit\u00e0 (come altre forme di sessualit\u00e0 fra adulti, non dannose e senza procreazione, ricordando sempre il problema del controllo delle nascite) dovesse essere considerata un \"diritto morale\" dell'uomo.\nSi dichiar\u00f2 provocatoriamente favorevole ai programmi di eugenetica, ma solo perch\u00e9 - paradossalmente - il loro sicuro fallimento avrebbe dimostrato quanto fosse una strada sbagliata. Molto meglio sarebbe stato destinare le energie a un \"raccolto\" delle migliori menti cresciute liberamente. Essendo figlio di \"bottegai ebrei\" Asimov era molto sensibile su temi di possibile discriminazione, e pertanto contrario a qualsiasi blocco dell'immigrazione negli Stati Uniti: poich\u00e9 lui stesso (e quasi tutti gli antenati degli americani moderni) era stato immigrato, non voleva precludere ad altri la medesima possibilit\u00e0.\nControversa e osteggiata fu la sua opinione sulla fattibilit\u00e0 di un governo mondiale. Egli stesso dichiar\u00f2 che il governo mondiale avrebbe potuto trasformarsi in una dittatura autoritaria dominata da un'\u00e9lite tecnocratica, ma che, anche in un'ipotesi cos\u00ec sconfortante, fosse comunque preferibile a una pletora di Stati mal funzionanti in conflitto tra loro. Occorre ricordare che il periodo in cui Asimov elabor\u00f2 queste idee \u00e8 situato nella guerra fredda tra Stati Uniti e Unione Sovietica; di fronte alla possibilit\u00e0 di un inverno nucleare causato dallo scontro armato atomico dei due blocchi contrapposti, era pi\u00f9 auspicabile uno Stato planetario forte nella forma di un governo \"illuminato\" razionalmente, in grado di garantire la sicurezza a tutta l'umanit\u00e0. A tale proposito, queste furono le sue parole: \u00abUna buona dittatura \u00e8 comunque meglio di una cattiva democrazia\u00bb; ma afferm\u00f2 anche che \u00abgli ideali in cui credo sono pace, libert\u00e0 e sicurezza per tutti. Lo Stato-nazione \u00e8 obsoleto: abbiamo bisogno di un governo mondiale federale\u00bb.\nNella sua ultima opera di divulgazione, \"Our Angry Earth\" (1991), scritta in collaborazione con Frederik Pohl, Asimov lanci\u00f2 allarmi riguardo alla crisi ambientale che vedeva delineandosi, descrivendo i fenomeni dell'effetto serra e del buco dell'ozono.\nAsimov inoltre si oppose alla guerra del Vietnam (firmando una petizione di scrittori di fantascienza nel 1968) e allo scudo spaziale di Reagan, argomento sul quale scrisse un saggio nel 1985. Nella sua vita personale, come in quella professionale, Asimov aveva molta fede nel progresso scientifico, anche se spesso era pessimista sul destino dell'umanit\u00e0, e soffriva curiosamente di alcune fobie legate proprio alla tecnologia, come la paura di volare in aereo e quella degli aghi, oltre che del sangue (e sar\u00e0 proprio una trasfusione di sangue a fargli contrarre l'HIV).\nAsimov, che da giovane si era cimentato anche con la narrativa fantasy, ammirava l'opera di J. R. R. Tolkien, in particolare \"Il Signore degli Anelli\", che cita in un racconto giallo della serie dei \"Vedovi Neri\", oltre che in \"Su Tolkien e altre cose\" (\"Concerning Tolkien\"), racconto contenuto in \"Le fasi del caos\". Lo stesso Tolkien, nonostante fosse anti-tecnologico, aveva affermato, in una lettera, di apprezzare le opere fantascientifiche di Asimov.\nComportamenti problematici verso le donne.\nAsimov usava spesso accarezzare e baciare le donne durante le convention o ovunque si trovasse senza alcun riguardo per il loro consenso. Questo \u00e8 testimoniato da diversi degli scritti personali dello stesso Asimov, come \"The Sensuous Dirty Old Man (1971)\", nel quale scriveva: \"\"La questione non \u00e8 se una ragazza debba o no essere toccata. La questione \u00e8 semplicemente dove, quando, e come ella debba essere toccata\".\"\nNell\u2019autobiografia pubblicata nel 1979\", Io, Asimov,\" fece scrivere a Judith Merrill una nota di tre paragrafi che recitava:Il fatto \u00e8 che Isaac (che era a quel tempo [1952] un marito spettacolarmente devoto e virtuoso) apparentemente si sentiva obbligato a ghignare, adocchiare, accarezzare e fare avances come atto di socievolezza. Quando andava, di tanto in tanto, al di l\u00e0 della pura godibilit\u00e0 sociale, sembrava non esserci modo di farglielo capire. \u2026 Asimov era conosciuto a quei tempi, da varie donne, come \u201cl'uomo dalle cento mani\u201d.Alec Nevala-Lee, scrittore di storia del genere fantascientifico, scrisse che il comportamento di Asimov, in qualit\u00e0 di autore sci-fi di spicco e personalit\u00e0 famosa, avesse contribuito a creare un\u2019atmosfera poco desiderabile per le donne nella comunit\u00e0 fantascientifica, gi\u00e0 dominata da una massiccia presenza maschile. A supporto di questo, cit\u00f2 alcuni autori contemporanei ad Asimov come Judith Merrill, Harlan Ellison e Frederik Pohl, insieme a editori come Timothy Seldes e Edward L. Ferman.\nIn un necrologio per Alfred Bester pubblicato nell'antologia \"Nebula Awards Showcase\" del 1987, e poi pi\u00f9 tardi in un\u2019antologia di brevi scritti di Alfred Bester, \"Redemolished\", Asimov scriveva:In ogni caso, lui [Alfred Bester] mi ha sempre dato il pi\u00f9 grande saluto possibile. Uso il termine in senso figurato, perch\u00e9 quello che mi ha dato pi\u00f9 di una volta (molto pi\u00f9 di una volta, soprattutto se mi vedeva prima che io vedessi lui) era pi\u00f9 di un saluto verbale. Mi ha stretto in un abbraccio da orso e mi ha baciato sulla guancia. E, di tanto in tanto, se gli voltavo le spalle, non esitava a prendermi in giro.\nQuesto mi ha sconcertato in due modi. In primo luogo, \u00e8 stata una sconfitta fisica diretta. Non sono abituato a essere immobilizzato da un abbraccio e poi baciato, e di certo non sono abituato a essere preso d'oca.\nUna sconfitta pi\u00f9 indiretta e molto peggiore \u00e8 stato rendersi conto che come io mi avvicinavo ad Alfie con molta cautela quando lo vedevo prima che lui vedesse me, potrebbe essere possibile che le giovani donne si avvicinassero a me con la stessa cautela, perch\u00e9 non negher\u00f2 che ho agito a lungo partendo dal presupposto che abbracciare, baciare e sbirciare fosse una prerogativa maschile, a condizione che il bersaglio fossero le giovani donne (non i maschi anziani). Non avete idea di quanto mi abbia rovinato il non riuscire a dimenticare che le giovani donne potevano starmi evitando.\nMi chiedo se Alfie lo abbia fatto apposta per ampliare la mia comprensione della natura umana e per riformarmi. No, non credo. Era solo la sua naturale esuberanza.\nGiudizi critici.\nA tutt'oggi Asimov \u00e8 considerato uno dei massimi scrittori di fantascienza. Egli fu tra i primi a trasformare questo genere da narrativa di consumo priva di contenuti tipica dei cosiddetti pulp magazine a letteratura di livello, con contenuti divulgativi e didattici. Fu tra i primi anche a puntare tutto sulla plausibilit\u00e0 scientifica delle sue storie (la cosiddetta hard science fiction, basata su fondamenta scientifiche), non mancando tuttavia di inserirvi ampie riflessioni sociologiche e futuristiche sul destino dell'umanit\u00e0. La popolarit\u00e0 di Asimov \u00e8 addirittura maggiore in molti paesi europei, tra cui Spagna e Italia, nei quali \u00e8 considerato lo scrittore di fantascienza per antonomasia ed \u00e8 spesso l'unico a essere conosciuto tra i suoi colleghi.\nSi \u00e8 spesso affermato che la narrativa di Asimov sia scritta in uno stile arido, privo di azione, letterariamente scarno e poco interessato alla psicologia dei personaggi. Asimov stesso riconobbe almeno il fatto che lui scrivesse in modo volutamente semplice, perch\u00e9 non intendeva scrivere per vincere un premio Pulitzer ma per farsi capire (concetto imprescindibile in un divulgatore qual egli era). Il critico e scrittore di fantascienza statunitense James Edwin Gunn afferm\u00f2 nel 1982, riguardo a \"Io, robot\" che in pratica, eccettuati due singoli racconti, \"in nessuna delle storie sui robot i personaggi giocano un ruolo fondamentale, le storie sono ridotte a dialoghi sterili privi di azione e descrizione se non strettamente funzionali ai fini della trama\". Si pu\u00f2 ritenere che questo giudizio sia applicabile a tutta la produzione narrativa di Asimov. Vi sono tuttavia delle notevoli eccezioni, in quanto i personaggi di \"Powell e Donovan\" o \"Susan Calvin\" nelle storie sui robot, di \"Arkady Darell\" e del \"Mule\" (o \"Mulo\") nel ciclo delle Fondazioni, di Elijah Baley nel ciclo dei robot, di Golan Trevize nei seguito della Fondazione e di Hari Seldon negli antefatti della Fondazione sono creazioni a tutto tondo che dominano e muovono la storia e hanno personalit\u00e0 e storie complesse e articolate.\nSi \u00e8 poi criticata l'assenza di alieni nella stragrande maggioranza della fantascienza di Asimov. Egli stesso afferm\u00f2 che quell'elemento era stato dettato dalle imposizioni del suo editore John W. Campbell, il quale era dell'idea che gli alieni dovessero sempre essere inferiori all'uomo. Poich\u00e9 Asimov era di diverso avviso riguardo l'indiscutibile superiorit\u00e0 umana, per ovviare al problema elimin\u00f2 la presenza di civilt\u00e0 extraterrestri nelle sue prime storie. A questa critica, tuttavia, e a quella secondo cui le sue storie fossero del tutto prive di riferimenti al sesso (diversamente da quanto avveniva nelle disinvolte correnti post-anni sessanta), Asimov rispose col suo \"Neanche gli dei\" nel quale present\u00f2 una delle pi\u00f9 complesse e affascinanti civilt\u00e0 aliene mai comparse nel panorama della fantascienza, e ne descrisse minuziosamente i costumi sessuali senza per\u00f2 scivolare nell'erotico o nel volgare.\nIn definitiva quelle critiche, cos\u00ec come tutte le critiche che oggi hanno portato a un parziale \"revisionismo\" riguardo al contributo di Asimov alla fantascienza, sono dipese dall'affermarsi delle avanguardie New Wave e cyberpunk (a cui Asimov, almeno nel primo caso, cerc\u00f2 nelle sue ultime opere di adeguarsi). La completa opposizione tra l'idea pessimistica di un futuro apocalittico delle suddette correnti e quella ottimistica e positivista di Asimov \u00e8 stridente e si \u00e8 anche voluto accusare la produzione di Asimov di parziale obsolescenza. Resta tuttavia indiscutibile il fatto che la sua space opera di cos\u00ec ampio respiro e le sue speculazioni sociologiche e tecnologiche mantengano il loro fascino anche a tanti anni di distanza. La prosa asciutta ma elegante di Asimov, che nel longevo Ciclo delle Fondazioni (risalente a prima della met\u00e0 del ventesimo secolo) ha contribuito alla fortuna dell'opera, \u00e8 ancora ricercata da coloro che hanno rigettato la moderna fantascienza (in particolare cinematografica) fatta solo d'azione e violenza a favore di una fantascienza che torni a riflettere sul passato, sul presente e sul futuro dell'uomo con particolare attenzione alla plausibilit\u00e0 della trama, delle idee e dei concetti espressi.\nOpere.\nFantascienza.\nRomanzi.\nAsimov scrisse un grande numero di racconti, particolarmente nel periodo tra il 1939 e il 1959. In seguito la maggior parte delle sue opere furono romanzi come: \"La fine dell'eternit\u00e0\" (\"The End of Eternity\" in originale, 1955), forse una delle migliori opere sui viaggi nel tempo mai scritte; \"Neanche gli dei\" (\"The Gods Themselves\" in originale, 1972), vincitore del premio Hugo e opera in cui per la prima volta Asimov descrive compiutamente e minuziosamente in molti suoi aspetti, compreso quello riproduttivo, un'affascinante civilt\u00e0 extraterrestre; \"Viaggio allucinante\" (\"Fantastic Voyage\" in originale, 1966) o \"Destinazione cervello\" (\"Fantastic Voyage II: Destination Brain\" in originale, 1987) in cui, partendo da un'idea non sua, crea un'avventura all'interno del corpo umano su un veicolo miniaturizzato, attenendosi per\u00f2 a canoni scientifici e cercando di dare un aspetto credibile e logico, descrivendo molte delle caratteristiche del corpo umano e dei suoi fenomeni chimici interni.\nI romanzi successivi, con l'eccezione di \"Nemesis\" del 1989, sono essenzialmente ampliamenti di Robert Silverberg di precedenti racconti di Asimov.\nRacconti.\nAsimov produsse un vasto numero di racconti, in particolare nel periodo tra il 1939 e il 1959, usciti su riviste come \"Astounding Science Fiction\" dell'amico John W. Campbell e \"Galaxy Science Fiction\".\nLa sua prima storia a essere pubblicata, nel 1939, \"Naufragio al largo di Vesta\", venne scritta quando Asimov aveva solo 18 anni e narra di tre uomini che sopravvivono allo schianto dell'astronave \"Silver Queen\" nella Cintura degli Asteroidi e si ritrovano intrappolati all'interno di uno dei pochi compartimenti ancora integri del relitto, il quale \u00e8 alla deriva in moto orbitale attorno all'asteroide 4 Vesta, uno dei maggiori per grandezza della Fascia principale. Accolto freddamente dalla critica di quegli anni, il racconto \u00e8 diventato nei decenni una pietra miliare della fantascienza classica.\nSolo due anni pi\u00f9 tardi, nel 1941, egli scrisse quello che ancora oggi \u00e8 considerato il miglior racconto di fantascienza, \"Notturno\". In esso, Asimov ipotizzava gli effetti che un'eclissi solare produceva su un mondo perennemente illuminato abitato, tra gli altri, da un gruppo di culto radicalmente religioso. Nel 1968 il Congresso degli Scrittori di fantascienza Americani vot\u00f2 \"Notturno\" come il miglior racconto di fantascienza e venne giudicato dalla Science Fiction Writers of America come il miglior racconto di fantascienza scritto prima dell'istituzione del premio Nebula nel 1965, inserendolo nell'antologia \"The Science Fiction Hall of Fame, Volume One, 1929\u20131964\". La metafora della luce e delle tenebre, dell'Illuminismo e del \"sonno della ragione\" (durante l'eclissi il pianeta impazzisce), dimostra fin da quest'opera giovanile la netta condanna di Asimov riguardo alla superstizione e al fideismo.\nCon \"Notturno\" Asimov introdusse il concetto di \"social science fiction\" (fantascienza sociologica), un termine che venne usato per indicare la nuova corrente degli anni quaranta formata tra gli altri da Asimov e Robert Heinlein e che partendo dalla forma classica della \"space opera\" giungeva ad ardite speculazioni sul futuro dell'umanit\u00e0.\nAsimov scrisse diversi racconti degni di nota, molti riguardanti i robot positronici e il Multivac racchiusi nell'antologia \"Tutti i miei robot.\" Alcuni dei racconti pi\u00f9 famosi e importanti racchiusi nell'antologia, e non solo, sono:\nFondazione.\nIl contributo pi\u00f9 esteso alla fantascienza \u00e8 stato dato da Asimov col suo celebre Ciclo delle Fondazioni, una serie di racconti scritti tra il 1942 e il 1949 e pubblicati in quegli anni sulla rivista di John W. Campbell, \"Astounding Science Fiction\". I racconti, poi raccolti in tre volumi (\"Cronache della galassia\", \"Il crollo della galassia centrale\", \"L'altra faccia della spirale\"), narrano della caduta dell'Impero galattico e dei lunghi anni d'interregno e di barbarie che ne seguono.\nBasandosi sulla lettura di \"Storia del declino e della caduta dell'Impero romano\" di Edward Gibbon, Asimov realizz\u00f2 la caduta di un Impero galattico creando una descrizione politico-sociale del lontano futuro dell'umanit\u00e0 introducendo un concetto, quello della psicostoriografia, che affasciner\u00e0 sociologi e psicologi per anni. La \"psicostoria\" si basa sull'idea della prevedibilit\u00e0 dei comportamenti delle masse mediante formule matematiche statistiche con cui si pu\u00f2 arrivare a determinare il percorso pi\u00f9 probabile che sar\u00e0 adottato dalle masse, arrivando quindi a prevedere il futuro.\nL'idea di Impero galattico sar\u00e0 ripresa indipendentemente in molte opere successive, si pensi all'Impero in \"Dune\" di Frank Herbert o all'Impero Galattico di \"Guerre stellari\" (anch'esso con una capitale sovrappopolata e completamente rivestita di metallo come per la Trantor asimoviana).\nAi primi tre volumi, se ne aggiunsero poi quattro, scritti tra il 1982 e il 1992: \"L'orlo della Fondazione\" (1982), \"Fondazione e Terra\" (1986), \"Preludio alla Fondazione\" (1988) e \"Fondazione anno zero\" (1992); i primi due seguono cronologicamente la trilogia iniziale, mentre gli ultimi due sono dei prequel.\nRobot positronici e Multivac.\nNello stesso periodo in cui Asimov era impegnato nella stesura della serie della Fondazione, egli scrisse anche i primi dei suoi racconti sui robot positronici. Asimov per primo rinnov\u00f2 il concetto di robot, trasformandolo da versione futuristica del mostro di Frankenstein tipico della fantascienza precedente a creatura versatile e realizzata su scala industriale per fungere da aiutante, o sostituto, dell'uomo.\n Data.\nNelle opere sui robot, raccolte poi nelle antologie: \"Io, robot\", \"Il secondo libro dei robot\", \"Antologia del bicentenario\" e \"Tutti i miei robot\" (che riunisce alcuni racconti delle tre precedenti edizioni), Asimov enunci\u00f2 le sue tre leggi della robotica che hanno ispirato esperti di robotica, intelligenza artificiale e cibernetica:\nTali Leggi sono state spesso utilizzate anche in romanzi di altri autori. Asimov, tuttavia le ha sempre considerate le Sue Leggi e non ha mai autorizzato alcuna citazione, sebbene lasciasse gli autori liberi di fare riferimento a esse. In alcuni dei suoi ultimi racconti, \"I robot e l'Impero\" e \"Fondazione e terra\", uno l'ultimo della serie dei robot e l'altro l'ultimo della saga delle Fondazioni, Isaac Asimov postula l'esistenza di una Legge pi\u00f9 generale:\nCon l'introduzione di questa nuova legge, le tre precedenti vengono conseguentemente modificate: a tutte le leggi viene aggiunta la postilla \"A meno che questo non contrasti con la Legge Zero\". Insomma, la Legge Zero si pone come la pi\u00f9 importante delle leggi, ed \u00e8 significativo il fatto che questa legge sia coniata proprio dai robot (pi\u00f9 precisamente, viene formulata da R. Daneel Olivaw nel romanzo \"I Robot e l'Impero\").\nNel racconto \"Che tu te ne prenda cura\" (\"...That Thou Art Mindful of Him\"), \u00e8 presentato in modo palese il problema della definizione del termine \"umano\" presente nelle leggi della robotica. L'indistinguibilit\u00e0 tra robot avanzati ed esseri umani \u00e8 uno dei temi ricorrenti nella produzione di Isaac Asimov.\nDopo la scomparsa di Asimov, il collega e amico Roger MacBride Allen ha prodotto una trilogia letteraria (\"Il Calibano di Asimov\", \"L'inferno di Asimov\" e \"L'utopia di Asimov\") nella quale le leggi della robotica vengono riprese e subiscono una radicale riformulazione.\nGialli.\nNella sua carriera Asimov scrisse molte storie gialle, principalmente di tipo giallo deduttivo, intrecciandole spesso con tematiche fantascientifiche. Esempi di questi tipi di narrazione poliziesco-fantascientifica sono i cosiddetti \"Romanzi degli Spaziali\" e il racconto \"Immagine speculare\" (\"Mirror Image\", 1972) appartenenti al Ciclo dei Robot con protagonisti l'investigatore umano Elijah Baley e il suo assistente, il robot positronico umanoide R. Daneel Olivaw.\nUn altro ciclo, non fantascientifico, di racconti gialli brevi e no, \u00e8 quello dei Vedovi Neri, un immaginario club di cui Asimov inizi\u00f2 a scrivere dal 1971. I racconti seguono sempre la stessa convenzione: i sei membri del club e un ospite si riuniscono a cena, serviti dal cameriere Henry Jackson, anche lui membro onorario dei Vedovi Neri. Durante la cena l'ospite propone sempre un mistero che i membri del club provano a risolvere, ma solo Henry vede la corretta (e di solito molto semplice) soluzione. \"I Vedovi Neri\" \u00e8 basato su un circolo letterario che Asimov cita come il Trap Door Spiders; i membri dei Vedovi sono basati su persone reali di tale club, alcuni di loro famosi scrittori: Geoffrey Avalon (L. Sprague de Camp), Emmanuel Rubin (Lester del Rey), James Drake (Dr. John D. Clark), Thomas Trumbull (Gilbert Cant), Mario Gonzalo (Lin Carter), Roger Halsted (Don Bensen) e Henry Jackson. Secondo Asimov, Henry, che \u00e8 un personaggio inventato, pu\u00f2 essere stato ispirato in gran parte da Jeeves dei romanzi di P.G. Wodehouse.\nGli altri libri gialli di Asimov sono i due romanzi \"Un soffio di morte\" (\"The death dealers\", 1958) e \"Rompicapo in quattro giornate\" (\"Murder at the A.B.A\", 1976), e le antologie \"Misteri. I racconti gialli di Isaac Asimov\" (1968), \"Gli enigmi dello Union Club\" (\"The Union Club mysteries\", 1983) e \"Il delitto \u00e8 servito\" (\"Purr-fect crime\", 1989).\nDiscorso a parte merita l'antologia \"Sherlock Holmes nel tempo e nello spazio\" (\"Sherlock Holmes through time and space\", 1984) raccolta curata da Asimov di quindici racconti di fantascienza, giallo e umorismo di diversi autori (fra i quali Philip J. Farmer, Gene Wolfe, Poul Anderson e Gordon R. Dickson) dedicati al grande detective creato da Arthur Conan Doyle.\nDivulgazione scientifica.\nTra il 1960 e il 1970 Asimov abbandon\u00f2 quasi completamente la narrativa di fantascienza e si dedic\u00f2 attivamente alla divulgazione scientifica. Egli stesso afferm\u00f2 di aver intrapreso quell'attivit\u00e0 come risposta al desiderio degli americani di apprendere argomenti di natura scientifica in seguito all'imbarazzo americano ricevuto dallo Sputnik I, primo mezzo umano lanciato nello spazio dall'Unione Sovietica nel 1957.\nTutto questo era avvalorato dal fatto che oltre alla laurea scientifica Asimov poteva vantare una laurea in lettere e filosofia. Egli conosceva i meccanismi della scrittura, da un punto di vista sia teorico sia pratico, avendo scritto fin dall'et\u00e0 di 15 anni che gli permetteva di compiere dissertazioni scientifiche a 360 gradi.\nTra le opere di Asimov figurano anche un'edizione annotata del Paradiso perduto di Milton e una storia dell'antica Grecia. Asimov cominci\u00f2 la sua attivit\u00e0 di divulgatore fin da giovane: dopo il trasferimento a Boston insegn\u00f2 nella facolt\u00e0 di Medicina dell'universit\u00e0, e qui nel 1950 pubblic\u00f2 insieme ad altri due colleghi il testo per studenti di medicina \"Biochimica e metabolismo umano\", che conobbe tre edizioni nel giro di poco tempo.\nLa serie delle \"Asimov's Intelligent Man's Guides to Science\" (Guide alla Scienza per l'Uomo Intelligente) sono state tradotte in italiano in due opere separate, \"Il libro di fisica\" e \"Il libro di biologia\" entrambe pubblicate dalla Mondadori. Si tratta di volumi estremamente completi che coprono l'intera gamma di conoscenze su questi argomenti. Notevoli le sue opere sul corpo umano (non va infatti dimenticato che Asimov era un biochimico): \"Il corpo umano\", \"Il cervello umano\" (\"The Human Brain\u00a0\u2013 Its capacities and functions\" in originale, 1963) e \"Il codice genetico\" ne sono un esempio. A ci\u00f2 si aggiungono le raccolte dei suoi articoli scientifici sull'astrofisica e la cosmologia, pubblicati inizialmente sulle colonne non-narrative del \"Magazine of Fantasy and Science-Fiction\" fin dal 1958: \"Il collasso dell'universo\" (in cui parla di buchi neri come spunto per spiegare i meccanismi fondamentali dell'universo, la gravit\u00e0, l'entropia e il funzionamento delle stelle), \"Frontiere\", \"Grande come l'universo\" (raccolta di saggi di argomento fisico e astronomico contenente anche un saggio sulla difesa della ragione), \"Domani!\", \"L'universo invisibile\" ne sono un esempio.\nAsimov pubblic\u00f2 inoltre varie opere di particolare ingegno, non sempre di divulgazione ma contenenti tesi o argomenti originali. \"Civilt\u00e0 extraterrestri\" (\"Extraterrestrial Civilization\" in originale, 1979) \u00e8 ancora oggi considerata la migliore ricerca scientifica compiuta sulla possibilit\u00e0 di esistenza di forme di vita aliene, e \"In principio. Il libro della Genesi interpretato alla luce della scienza\" (\"In the Beginning..\". in originale, 1981) \u00e8 una rilettura della prima parte del libro della Genesi alla luce delle scoperte scientifiche. Pur essendo non credente, Asimov si interess\u00f2 molto alla Bibbia, e pubblic\u00f2 su di essa una \"Asimov's Guide to the Bible\" originariamente in due volumi. Con \"Catastrofi a scelta\" (\"A Choice of Catastrophes\" in originale, 1979) Asimov analizz\u00f2 tutte le possibili realistiche cause che porteranno o potrebbero portare alla scomparsa del genere umano partendo da quelle su scala universale (la morte termica dell'universo, oppure il big crunch), quindi scendendo a livello del sistema solare (descrivendo l'espansione del Sole al termine del suo ciclo dell'idrogeno, oppure l'effetto della collisione con degli asteroidi) e infine illustrando le possibili fonti di catastrofe legate alla Terra e all'attivit\u00e0 degli esseri umani. Asimov da forse il meglio con \"I mattoni dell'universo\" (\"Building blocks of the universe\", 1957) in cui espone vari argomenti che vanno dagli idrocarburi, discutendo del petrolio e della benzina e dell'importanza che hanno sull'economia mondiale, agli alcaloidi, elencando gli effetti dell'alcol sul sistema nervoso e i sintomi del \"delirium tremens\", arrivando a un vero e proprio racconto della tavola periodica degli elementi, illustrando la storia degli elementi chimici: di ogni elemento Asimov racconta l'origine del nome, le modalit\u00e0 spesso strane e a volte avventurose della sua scoperta, e soprattutto le sue applicazioni pratiche nei composti. Con \"Cronologia delle scoperte scientifiche\" (\"Asimov's chronology of science\", 1989), Asimov ripercorre tutte le pi\u00f9 importanti scoperte e invenzioni dell'umanit\u00e0 dall'et\u00e0 della pietra agli anni 1980, dall'andatura a due piedi al fenomeno del buco dell'ozono.\nL'astronomo e divulgatore scientifico Carl Sagan una volta lo ha definito \"Il pi\u00f9 grande divulgatore dei nostri giorni\".\nLista delle opere.\nFantascienza.\nGrande Universo della Fondazione.\nSerie di romanzi e di racconti in cui Asimov immagina una storia futura dell'umanit\u00e0.\nNarrativa gialla.\nSerie dei Vedovi Neri\nAltri\nFantasy e umorismo.\nAntologie\nLibri per ragazzi.\nLucky Starr\nNorby\nLa serie \u00e8 stata scritta assieme a sua moglie Janet. Quelli con i titoli solo in inglese sono inediti in Italia:\nDivulgazione scientifica.\nDato l'elevato numero di saggi scientifici, si riportano solo quelli editi in Italia."}
{"id": "2286", "revid": "125689075", "url": "https://it.wikipedia.org/wiki?curid=2286", "title": "Irlanda (isola)", "text": "L'Irlanda (in inglese: \"Ireland\", in gaelico irlandese: \"\u00c9ire\", in scots: \"Airlann\") \u00e8 un'isola situata nell'oceano Atlantico settentrionale.\n\u00c8 delimitata a sud-est dal canale di San Giorgio, a est dal mare d'Irlanda e a nord-est dal canale del Nord.\nPoliticamente \u00e8 divisa tra la Repubblica d'Irlanda (\u00c9ire, capitale Dublino), e il Regno Unito (Irlanda del Nord, capitale Belfast).\nAnticamente divisa in 32 contee, dopo l'indipendenza l'\u00c9ire ebbe la sovranit\u00e0 su 26 di esse, lasciando al Regno Unito 6 contee della provincia dell'Ulster; le 26 contee irlandesi divennero 29 nel 1994 per scissione di due di esse in cinque nuove contee, mentre le sei contee dell'Irlanda del Nord non esistono pi\u00f9, essendo dal 1972 la divisione amministrativa di quella regione articolata in distretti.\nGeografia.\nL'isola d'Irlanda \u00e8 situata nell'Europa nord-occidentale ad ovest della Gran Bretagna, approssimativamente 53\u00b0 a nord dell'Equatore e ad 8\u00b0 ad Occidente del meridiano di Greenwich.\nIl territorio \u00e8 vasto ed \u00e8 caratterizzato da catene montuose non particolarmente elevate che si sviluppano ad anello lungo le coste dell'isola, circondando le regioni centrali pianeggianti. La cima pi\u00f9 alta \u00e8 il monte Carrantuohill, alto 1039 metri. Altri rilievi famosi sono il monte Errigal, i Monti Wicklow e la montagna sacra, Croagh Patrick.\nL'isola \u00e8 tagliata a met\u00e0 dal fiume Shannon, lungo 320 chilometri e il pi\u00f9 lungo d'Irlanda e dell'intero arcipelago britannico. Altri fiumi sono il Foyle e il Liffey che attraversa Dublino, anche se tutta l'isola \u00e8 attraversata da moltissimi fiumi di modeste dimensioni e torrenti.\nIl lago (lough) pi\u00f9 grande dell'isola \u00e8 il Lough Neagh in Irlanda del Nord, mentre il lago pi\u00f9 grande della Repubblica d'Irlanda \u00e8 il Lough Corrib nel Connemara, con vicino il Lough Mask, seguito dal Lough Derg. Molto vasti anche i laghi Cullin e Conn nel Mayo. Il lago pi\u00f9 grande di tutta l'isola per\u00f2 \u00e8 nel Nord Irlanda: il Lough Neagh vanta anche il primato di grandezza in tutte le isole britanniche, e le sue dimensioni sono veramente notevoli. Famosi sono anche il Lough Gill, il Lough Allen, il Lough Ree e l'incredibile sistema di specchi d'acqua e fiumi che crea il Lough Erne.\nLe coste irlandesi sono caratterizzate da vaste e lunghissime spiagge dorate (famosissime quelle del Donegal) o da spettacolari scogliere a picco sul mare, tra cui le celebri Cliffs of Moher o le impressionanti Slieve League, le pi\u00f9 alte in tutta Europa.\nPer la sua ricca vegetazione, dovuta al clima piovoso e temperato dalla Corrente del Golfo, il colore che nettamente domina i paesaggi \u00e8 il verde (che raggiunge anche pi\u00f9 di 70 tonalit\u00e0 diverse nei vari panorami), adottato come colore nazionale e che attribuisce il soprannome di \"Isola Smeralda\" all'Irlanda.\nTuttavia l'Irlanda non \u00e8 interamente verde, accanto ad alcune brulle zone montuose spicca senz'altro nella regione occidentale il \"Burren\", tavolato molto vasto di roccia calcarea. Oltre al \"Burren\", un altro particolare paesaggio \u00e8 senz'altro quello del \"Giant's causeway\" (\"Il selciato del gigante\"), nel Nord Irlanda.\nAl largo delle coste, in prevalenza di quelle occidentali, ci sono numerose isole minori, tra le quali spiccano Achill Island, che \u00e8 la pi\u00f9 grande ed \u00e8 vicina a tal punto dalla costa irlandese da esserne collegata con un ponte, Clare Island, Skellig Michael, Arranmore e le celebri Isole Aran.\nCi sono cinque parchi naturali protetti nel territorio irlandese, oltre a numerosissime riserve naturali, e sono precisamente il \"Parco Nazionale di Connemara\" nel Connemara, il \"Parco Nazionale di Killarney\" vicino a Killarney, il \"Parco nazionale dei Monti Wicklow\", il \"Parco Nazionale del Burren\" e il \"Glenveagh National Park\" in Donegal.\nIl punto pi\u00f9 settentrionale dell'isola \u00e8 Malin Head, quello pi\u00f9 meridionale Capo Brow, mentre quello pi\u00f9 sud-occidentale Mizen Head.\nL'Irlanda viene spesso suddivisa in quattro province, che per\u00f2 non hanno alcun riconoscimento formale: Leinster, Munster, Connacht e Ulster. Queste province sono state successivamente suddivise in 32 contee, le quali invece hanno, nella maggior parte dei casi, un proprio Consiglio e decidono su determinate materie amministrative.\nLa popolazione \u00e8 di circa 5,7 milioni di abitanti, molti dei quali vivono nella costa orientale, e 1 milione circa nella capitale dell'Eire.\nLa citt\u00e0 pi\u00f9 vasta e popolata \u00e8 Dublino, seguita da Belfast e da Cork. Altre citt\u00e0 importanti sono Limerick, Galway, Derry, Waterford.\nBandiera e simboli dell'Irlanda.\nNon c'\u00e8 una bandiera universalmente accettata che rappresenti tutta l'isola irlandese. Storicamente sono state usate uno svariato numero di bandiere, inclusa la \"Croce di San Patrizio\", usata talvolta nel Regno d'Irlanda e che rappresentava l'Irlanda nell\"'Union Jack\" dopo l'Atto di Unione, una bandiera verde con arpa dorata (usata da alcuni nazionalisti radicali ed oggi bandiera del Leinster), una bandiera blu con la stessa arpa usata dal XVIII secolo da vari nazionalisti (oggi emblema del Presidente della Repubblica), e infine il tricolore irlandese. Quest'ultima tuttavia identifica soltanto l'\u00c9ire, escludendo l'Irlanda del Nord.\nIl \"Royal Standard\" mostra inoltre una versione antica del drappo irlandese in uno dei suoi quadranti.\nLa \"Croce di San Patrizio\" \u00e8 usata dalla Federazione di Rugby irlandese per rappresentare tutta l'isola. Non dello stesso avviso \u00e8 la GAA (Gaelic Athletic Association) che usa il tricolore. Una bandiera culturale non riconosciuta ma idealmente corretta, potrebbe essere quella delle quattro province.\nStoricamente l'isola d'Irlanda, in quanto parte del Regno Unito, ha avuto come motto \"Quis separabit?\" (in latino \"Chi potr\u00e0 separarci?\"); non \u00e8 chiaro se sia ancora valido per l'Irlanda del Nord.\nSport.\nA livello sportivo vi sono squadre nazionali rappresentative di tutta l'isola di Irlanda; il caso pi\u00f9 noto \u00e8 quello della Nazionale di rugby, che fa parte del Sei Nazioni e la cui federazione ha conservato la giurisdizione su tutto il territorio, anche quello che poi nel 1922 rimase al Regno Unito; per tale ragione la squadra irlandese non adotta la bandiera nazionale bens\u00ec una a base completamente verde rappresentante lo Shamrock e le quattro province dell'isola, e quando gioca al di fuori dell'Eire non esegue l'inno nazionale irlandese (\"Amhr\u00e1n na bhFiann\" o \"The Soldiers' Song\"), bens\u00ec \"Ireland's Call\", inno appositamente commissionato dalla federazione rugbistica composto dal nordirlandese Phil Coulter, che in seguito fu adottato anche dalle rappresentative di hockey su prato e cricket, e dagli sport espressione di tutta l'isola a livello internazionale. Nel calcio invece, Eire e Irlanda del Nord hanno nazionali separate, ed entrambe hanno la divisa di gioco verde.\nA livello di Olimpiadi invece, un atleta nordirlandese pu\u00f2 scegliere se rappresentare la Gran Bretagna o l'Eire.\nCultura.\nArte e letteratura.\nNonostante le sue ridotte dimensioni, l'isola d'Irlanda ha contribuito in maniera davvero notevole alla letteratura mondiale, specialmente quella di lingua inglese. La vecchia poesia in lingua irlandese \u00e8 una delle pi\u00f9 antiche d'Europa (risale al VI secolo circa). Nei periodi pi\u00f9 recenti, moltissime personalit\u00e0 di spicco venivano dall'Irlanda, molte delle quali sono state anche insignite del Premio Nobel per la Letteratura: George Bernard Shaw, William Butler Yeats, Samuel Beckett e S\u00e9amus Heaney. A questi vanno aggiunti due scrittori di fama mondiale come James Joyce e Oscar Wilde.\nLe arti figurative comparvero gi\u00e0 in et\u00e0 preistorica come testimoniano i ritrovamenti di Newgrange per poi seguire nell'Et\u00e0 del Bronzo con oggetti in metallo lavorati. Particolarmente interessanti anche numerosi manoscritti di et\u00e0 medievale. Tra il XIX e il XX secolo si svilupp\u00f2 anche una forte corrente culturale che esaltava la pittura indigena: autori pi\u00f9 celebri John Butler Yeats, William Orpen, Jack Yeats e Louis le Brocquy.\nMusica.\nLa musica irlandese \u00e8 famosa in tutto il mondo per il particolare e tradizionalissimo genere Folk e per le varie ballate, come ad esempio la celeberrima \"Danny Boy\" adattata sulle note della \"Londonderry Air\" (o \"Derry Air\"). Questi generi tuttavia rischiavano di essere abbandonati del tutto all'inizio del XX secolo quando la societ\u00e0 irlandese, avviata verso l'era moderna, cominci\u00f2 a non gradirli come prima, specialmente nei centri urbani.\nSoltanto negli anni sessanta tornarono in voga, grazie ad un movimento culturale statunitense che rivalutava la propria musica popolare e che coinvolse anche molti artisti irlandesi. Da questa corrente nacquero e si formarono famose band come \"The Dubliners\", \"The Chieftains\", \"The Clancy Brothers\" e gli \"Sweeney's Men\", nonch\u00e9 artisti individuali come Sean \u00d3 Riada.\nAltri artisti invece preferirono portare soltanto alcuni elementi del folk irlandese e inserirli in vari pezzi rock per creare un unico genere rock-folk: i pi\u00f9 famosi furono gli Horslips, Van Morrison e soprattutto Thin Lizzy.\nDurante gli anni settanta e ottanta la differenza tra rock-folk e rock comune divenne sempre meno individuabile, con numerosi artisti che spaziavano dall'uno all'altro genere con incredibile disinvoltura e facilit\u00e0.\nFamosi artisti e band musicali provenienti dall'Irlanda sono senz'altro gli U2, ma anche i Cranberries, The Corrs, The Undertones, Sin\u00e9ad O'Connor, Enya, The Pogues e Boyzone; si deve fare un discorso a parte per i Flogging Molly che sono di Los Angeles, ma tutti di origine irlandese, come pure i Dropkick Murphys, gruppo musicale di Boston."}
{"id": "2288", "revid": "212348", "url": "https://it.wikipedia.org/wiki?curid=2288", "title": "Isole Malvine", "text": ""}
{"id": "2289", "revid": "0", "url": "https://it.wikipedia.org/wiki?curid=2289", "title": "Isole Anglo-Normanne", "text": ""}
{"id": "2291", "revid": "2125246", "url": "https://it.wikipedia.org/wiki?curid=2291", "title": "Isaac Bashevis Singer", "text": "Autore di racconti e romanzi, inizialmente in yiddish, poi tradotti in lingua inglese. Tra le sue opere si segnalano i romanzi \"Satana a Goray\" (1935), \"La famiglia Moskat\" (1950), \"La fortezza\" (1957), \"Il mago di Lublino\" (1960), \"La propriet\u00e0\" (1969), \"\" (1972), \"Shosha\" (1978), \"Ombre sull'Hudson\" (2000) e le raccolte di racconti \"Gimpel l'idiota\" (1957), \"I due bugiardi\" (1961), \"Un amico di Kafka\" (1970), \"Una corona di piume\" (1973) e \"La morte di Matusalemme\" (1988).\nBiografia.\nIsaac Bashevis Singer nacque con il nome di Icek-Hersz Zynger nel 1903 a Leoncin e pass\u00f2 la prima infanzia a Radzymin, entrambe vicino a Varsavia. Il padre, Pinchos Menachem, era un rabbino chassidico; Bathsheba, la madre, era figlia di un rabbino. Quando Singer aveva tre anni, la famiglia si spost\u00f2 a Varsavia dove il padre presidi\u00f2 un \"beth din\", o corte rabbinica, in cui era rabbino, giudice e leader spirituale.\nSinger trascorse anche diversi anni a Bi\u0142goraj, un villaggio immerso nella tradizione ebraica, dove il nonno materno era rabbino. Ricevette un'educazione di tradizione ebraica e studi\u00f2 sui testi in ebraico e aramaico. Tutti nella sua famiglia raccontavano storie e lo stesso Singer, sin da giovane, cominci\u00f2 a inventare racconti propri.\nNel 1908 la famiglia si trasfer\u00ec a Varsavia, nella sovraffollata e povera via Krochmalna, dove divent\u00f2 amico di una ragazza di nome Shosha e gir\u00f2 per il quartiere per commissioni paterne e scorrerie di ragazzo. Nel frattempo per\u00f2 leggeva molto, studiava le lingue e il Talmud. Allo scoppio della guerra torn\u00f2 a rifugiarsi al villaggio materno. Il fratello Israel Joshua intanto and\u00f2 a Kiev, si spos\u00f2 e inizi\u00f2 a lavorare per diversi giornali come correttore di bozze e autore.\nNel 1920 Singer entr\u00f2 nel Seminario Rabbinico di Tachkemoni, ma presto fece ritorno a Bi\u0142goraj, dove si mantenne dando lezioni di ebraico. Nel 1923 si spost\u00f2 a Varsavia, dove lavor\u00f2 come correttore di bozze per la rivista \"Literarische Bleter\", pubblicata dal fratello Israel, nel frattempo rientrato. Isaac tradusse in lingua yiddish alcune opere di Knut Hamsun, Gabriele D'Annunzio (il romanzo \"Il piacere\", nel 1929), la danese Karin Mich\u00e4elis e Stefan Zweig, poi Thomas Mann e Erich Maria Remarque, e divent\u00f2 amico di Aaron Zeitlin e di altri giovani scrittori.\nNel 1929 il padre, che si era trasferito a Stary Dzik\u00f3w, mor\u00ec, e Isaac aiut\u00f2 il fratello con le ricerche storiche per il romanzo \"Yoshe Kalb\". In quegli anni ebbe una relazione con Runia Shapira, dalla quale nacque il figlio Israel. Nel 1932 il fratello si stabil\u00ec a New York.\nDal 1933 al 1935 Isaac fu condirettore della rivista \"Globus\", dove pubblic\u00f2 racconti e, a puntate, il romanzo \"Satana a Goray\" (da gennaio a settembre 1933). Si tratta di un romanzo scritto nello stile del libro medioevale delle cronache yiddish. La storia prende le mosse dagli eventi del XVII secolo che riguardano il falso messia Sabbatai Zevi e offre un quadro della febbre messianica che si diffuse tra il popolo ebraico in quegli anni. In un'opera pi\u00f9 tarda, \"Lo schiavo\" (1962), Singer ritorn\u00f2 ancora al XVII secolo con una storia d'amore tra un uomo ebreo e una donna cristiana, la cui relazione \u00e8 tormentata dalle loro diverse tradizioni.\nNel 1935 Singer entr\u00f2 a far parte dello staff del quotidiano yiddish \"Forverts\" (in inglese \"Jewish Daily Forward\") come corrispondente estero. Per fuggire alla minaccia antisemita emigr\u00f2 anche lui negli Stati Uniti, separandosi dalla moglie, diventata comunista, e dal figlio, che andarono a Mosca e pi\u00f9 tardi in Palestina. Singer, dopo un viaggio travagliato attraverso la Germania e un soggiorno a Parigi, si stabil\u00ec finalmente a New York, dove lavor\u00f2 per il \"Jewish Daily Forward\" con diversi pseudonimi (qui usc\u00ec il romanzo \"Der zindiker Meskiekh\" o \"Il Messia pescatore\", a puntate per 5 mesi. Il romanzo non fu tradotto in inglese n\u00e9 tantomeno in italiano, ma il tema \u00e8 simile a \"Satana a Goray\", raccontando questa volta del successore di Sabbatai Zevi nel XVIII secolo, tale Jacob Frank).\nNel 1940 spos\u00f2 Alma Haimann (sposata e divorziata Wassermann), un'immigrata tedesca che lavorava presso un prestigioso negozio d'abbigliamento. Lei aveva gi\u00e0 due figli e non parlava yiddish. A Isaac giunse notizia che la prima moglie Runia, denunciata come sionista, era stata espulsa dall'URSS e si trovava in Turchia, con l'intenzione di spostarsi a Tel Aviv.\nIn questi anni cominciarono ad apparire le prime traduzioni in inglese dei suoi racconti, quando Isaac sfrutt\u00f2 l'occasione per riscrivere intere parti e si fece aiutare da diversi amici e parenti (un'abitudine che mantenne per tutta la vita, anche quando ormai parlava perfettamente inglese e poteva farne a meno; bisogna anche considerare che molti di questo \u00abtraduttori\u00bb non conoscevano neanche l'yiddish).\nNel 1943 divent\u00f2 cittadino statunitense. L'anno successivo il fratello Israel mor\u00ec d'infarto. Sua madre e l'altro fratello Misha durante l'occupazione russa della Polonia furono deportati in Kazakistan, dove morirono. Della famiglia d'origine gli rimase solo una sorella, Hinde Esther, sposata Kreitman, anche lei scrittrice, ad Anversa (si videro in seguito ancora una sola volta in Inghilterra nel 1947, dove lei mor\u00ec nel 1954). In quanto al figlio Israel, voleva adottarlo ma Runia si rifiut\u00f2.\nNel 1945, a guerra finita, inizi\u00f2 a pubblicare a puntate sul giornale \"La famiglia Moskat\" (da novembre 1945 a maggio 1948). Il romanzo venne anche letto per radio, e ebbe un discreto successo nella comunit\u00e0 ebraica di New York. Fu pubblicato, con tagli e varianti, in inglese nel 1950 (ufficialmente tradotto da Abraham e Nancy Gross).\nLa sua prima raccolta di racconti in inglese, \"Gimpel l'idiota\", fu pubblicata nel 1957; il racconto che d\u00e0 il titolo alla raccolta \u00e8 tradotto da Saul Bellow. Parte dei racconti pubblicati nel \"Daily Forward\", furono successivamente raccolti nelle opere \"Alla corte di mio padre\" (1966) e \"Nuove storie dalla corte di mio padre\" (2000). In queste memorie di vita familiare, il padre di Singer appare come un uomo devoto e sereno quando si dedica allo studio del Talmud; la madre come una donna pratica che vorrebbe che il marito prestasse pi\u00f9 attenzione al denaro e ai problemi quotidiani.\nIntanto aveva preso l'abitudine di scendere d'inverno in Florida e quando poteva a viaggiare (visit\u00f2 l'Europa nel 1947 e Cuba nel 1951, Israele e la Francia nel 1969, per esempio) e cominci\u00f2 a essere conosciuto nel mondo anglofono. Nel 1954, infatti, il famoso critico Irving Howe incluse due suoi racconti in \"A Treasury of Yiddish Stories\". Le raccolte di racconti e i romanzi seguirono l'un l'altro con regolarit\u00e0, e anche le traduzioni in altre lingue cominciarono a uscire (dapprima in francese e spagnolo, in italiano dal 1960 con la versione di \"Satana a Goray\").\nNel 1955 il figlio Israel, durante un viaggio organizzato dal suo kibbutz, gli fece visita a New York. Da questo momento Isaac comincio a recarsi, quando poteva e non solo per rivederlo, in Israele.\nCon la nomina al \"National Institute of Arts and Letters\", nel 1964, Singer era il solo membro statunitense a scrivere in una lingua che non sia l'inglese. \"Lo yiddish \u00e8 la saggia e umile lingua di noi tutti, l'idioma di un'umanit\u00e0 spaventata e piena di speranza\".\nA met\u00e0 degli anni sessanta, Singer divent\u00f2 un acceso sostenitore del vegetarismo. Scriver\u00e0:\nCarriera letteraria.\nSinger ha pubblicato 18 romanzi, 14 libri per bambini, numerosi saggi, articoli e recensioni, ma negli Stati Uniti \u00e8 noto soprattutto come scrittore di racconti brevi (l'edizione \"Collected Stories\" in 3 volumi, della \u00abLibrary of America\u00bb ne conta 184, ma probabilmente sono di pi\u00f9). Bench\u00e9 le sue opere siano state diffuse e si conoscano nella versione in lingua inglese, Singer compose in lingua yiddish. Con l'eccezione di Saul Bellow e, pi\u00f9 frequentemente, di Cecil Hemley, collabor\u00f2 con diversi traduttori famosi ma anche sconosciuti o che avevano iniziato l'attivit\u00e0 con lui (tra questi il nipote Joseph Singer, la moglie Alma, e Mirra Ginsburg, Elaine Gottlieb, Ruth Schachner Finkel, Dorothea Straus, Evelyn Torton Beck, Martha Glicklich, Herbert Lottman, Rosanna Gerber Cohen, Elizabeth Shub, Aliza Shevrin, Elizabeth Pollet, June Ruth Flaum, Chana Faerstein, Curt Leviant, Deborah Menashe, Channah Kleinerman-Goldstein, Eve Friedman, Friedl Wyler, Gertrude Hirschler, Blanche e Joseph Nevel, Duba Desowitz, Ellen Kantarov, Hannah Koevary, Judy Beeber, Joel Blocker, Laurie Colwin, Lester Goran, Nili Wachtel, Leah Napolin, Roger Klein, Leonard Wolf, Marion Magid, Nancy Gross, Norbert Guterman, Rena Borrow, Lester Goran, Rosaline Dukalsky Schwartz, Ruth Whitman, Shlomo Katz e Shulamith Charney, ai quali riconobbe diritti sottraendoli a s\u00e9).\nPubblic\u00f2 molti racconti e articoli sotto pseudonimo, usando per la narrativa il nome \"Yitskhok Bashevis\" e per il giornalismo \"Warshofsky\", ma anche pi\u00f9 raramente \"Yitskhok Tsvi\", \"Tse\", \"Yitskhok Varshavski\" (cio\u00e8 da Varsavia), \"Bashevis\" o \"D. Segal\". Recens\u00ec alcuni spettacoli, e libri, contribuendo alla conoscenza negli Stati Uniti di Bruno Schulz e Scholem Aleichem, oltre che del fratello, e ricevendo molti premi (il primo nel 1962 per \"Lo Spinoza di via del Mercato\") e ammiratori e dediche e saggi (da Ted Hughes a Susan Sontag, da Edmund Wilson a Cynthia Ozick, tanto per dire qualcuno) e interviste (da quella per \u00abCommentary\u00bb nel novembre 1963 in poi, comprendendo quella di Philip Roth del 1976).\nTenne conferenze e lezioni, ricevette lauree \"ad honorem\" (8 in tutto, la prima dalla \"Texas Christian University\" nel 1975), e il 5 ottobre 1978 gli venne conferito il premio Nobel per la letteratura.\nAlcuni romanzi di Singer sono stati soggetti a riduzione cinematografica: \"Il mago di Lublino\" (1979), diretto da Menahem Golan, \"Yentl\" di Barbra Streisand (1983) e \"Nemici - Una storia d'amore\" (1989), diretto da Paul Mazursky con Anjelica Huston, Ron Silver e Lena Olin. Mazursky scrisse la sceneggiatura in collaborazione con Roger L. Simon. Il protagonista \u00e8 un intellettuale ebreo che riesce a scampare all'olocausto. Si stabilisce a Brooklyn dove apprende, dopo essersi risposato, che anche la sua prima moglie \u00e8 sopravvissuta e ha trovato rifugio negli Stati Uniti.\nTra le opere pi\u00f9 note si ricordano \"La famiglia Moskat\" (1950), il suo primo romanzo pubblicato in lingua inglese. Il tema della saga familiare ritorna con \"La fortezza\" (1957) e \"La propriet\u00e0\" (1969). \"Il mago di Lublino\" (1960), tradotto in svariate lingue, narra di un mago, incantatore lussurioso, e della sua trasformazione verso l'espiazione fino all'autoreclusione. Con \"Shosha\" (1978), una storia d'amore ambientata in Polonia negli anni trenta, Singer ritorn\u00f2 a narrare della via Krochmalna dove era cresciuto. Tra le raccolte di racconti si ricordano \"Un amico di Kafka\" (1970), \"La morte di Matusalemme e altre storie\" (1988). Tra i racconti e i romanzi autobiografici: \"Alla corte di mio padre\" e \"Ricerca e perdizione\" (\"Love and Exile\", 1984).\nQuella di Singer \u00e8 una narrativa realistica intessuta di dinamiche storiche e sociali che vengono vividamente rievocate. Singer pone attenzione alla trama e al mondo interiore dei personaggi, mettendone in luce i travagli e le debolezze, i loro desideri di gloria e il loro bisogno d'amore, il problema dell'identit\u00e0 in lotta tra un sistema di valori tradizionali e l'inesorabile processo di secolarizzazione e di assimilazione del popolo ebraico alla cultura dominante.\nCome scrittore, Singer considerava il proprio ruolo marginalmente influente:\n\"Gli scrittori possono stimolare la mente, ma non possono dirigerla. Il tempo cambia le cose, Dio cambia le cose, i dittatori cambiano le cose, ma gli scrittori non possono cambiare nulla\".\nDurante gli ultimi quattordici anni della sua vita, Singer ebbe come assistente Dvorah Telushkin, conosciuta nel 1975, quando lei aveva ventuno anni. Telushkin racconta del suo ruolo di assistente di Singer e della sua crescita da segretaria a traduttrice nel libro \"Master of dreams\" (1997).\nAltre biografie e opere fondamentali su di lui sono \"Il mago della 86ma strada\" di Paul Kresh (1979), le \"Conversazioni\" a cura di Richard Burgin (1986) e il film \"Isaac in America\" di Amrak Nowak (1986). In italiano \u00e8 stata anche pubblicata una scelta di racconti ne \u00abI Meridiani\u00bb Mondadori (a cura di Alberto Cavaglion e con un saggio di Giuseppe Pontiggia), nel 1998 e una biografia di Florence Noiville, presso Longanesi (2004).\nAutore estremamente prolifico, ha lasciato un'imponente serie di racconti e romanzi, per lo pi\u00f9 pubblicati a puntate, in yiddish, su riviste statunitensi, alcuni dei quali ancora in corso di traduzione e pubblicazione.\nMorte.\nSinger mor\u00ec il 24 luglio 1991 a Surfside, in Florida, dopo aver subito una serie di ictus. Fu sepolto nel Cedar Park Cemetery, Emerson, nel New Jersey. In suo onore gli \u00e8 stata dedicata una strada di Surfside, in Florida, chiamata \"Isaac Singer Boulevard\"; cos\u00ec come una piazza di Lublino, in Polonia.\nOpere in italiano.\nI traduttori italiani includono Anna Bassan Levi, Mario Biondi, Francesca Boesch, Bianca Maria Bonazzi, Marcella Bonsanti, Cin Calabi, Maria Dazzi, Adriana Dell'Orto, Riccardo Duranti, Bruno Fonzi, Elena Loewenthal, Gabriella Luzzani, Claudio Magris, Marina Morpurgo, Bruno Oddera, Mariagrazia Oddera, Pier Francesco Paolini, Rossana Pel\u00e0, Marianto Prina, Anna Ravano, Raimondo Siciliano e Adriano Spatola."}
{"id": "2292", "revid": "117919512", "url": "https://it.wikipedia.org/wiki?curid=2292", "title": "Ipotesi nulla", "text": "Un'ipotesi nulla (in inglese \"null hypothesis,\" che significa letteralmente ipotesi zero) \u00e8 un'affermazione sulla distribuzione di probabilit\u00e0 di una o pi\u00f9 variabili casuali. Si intende per ipotesi nulla l'affermazione secondo la quale non ci sia differenza oppure non vi sia relazione tra due fenomeni misurati, o associazione tra due gruppi. Solitamente viene assunta vera, finch\u00e9 non si trova una evidenza che la confuti.\nNel test statistico viene verificata in termini probabilistici la validit\u00e0 di un'ipotesi statistica, detta appunto ipotesi nulla, di solito indicata con \"H\"0. Attraverso una funzione dei dati campionari si decide se accettare l'ipotesi nulla o meno. Nel caso l'ipotesi nulla venga rifiutata si accetter\u00e0 l'ipotesi alternativa, indicata con \"H\"1. Se si rifiuta un'ipotesi nulla che nella realt\u00e0 \u00e8 vera, allora si dice che si \u00e8 commesso un errore di prima specie (o falso negativo). Accettando invece un'ipotesi nulla falsa si commette un errore di seconda specie (o falso positivo).\nL'ipotesi pu\u00f2 essere di tipo funzionale se riferita alla forma della f (x;\u03b8) con f funzione di densit\u00e0 o di probabilit\u00e0, o parametrica se riferita al vettore incognito \u03b8. L'ipotesi \u00e8 semplice quando specifica completamente la f (x;\u03b8). Nel caso un'ipotesi non sia semplice si dir\u00e0 composta. Quando si considera un solo parametro l'ipotesi semplice \u00e8 del tipo \u03b8=\u03b80, dove \u03b80 \u00e8 un valore particolare. Un'ipotesi \u00e8 unilaterale se \u00e8 del tipo \u03b8 &gt; \u03b80 oppure del tipo \u03b8 &lt; \u03b80.\nUn'ipotesi \u00e8 bilaterale se \u00e8 del tipo \u03b8 \u2260 \u03b80 oppure del tipo \u03b8 &lt; \u03b80 e \u03b8 &gt; \u03b80.\nTali ipotesi sono effettuate con un certo grado di fiducia. La stessa ipotesi pu\u00f2 essere vera o falsa a seconda del grado di fiducia utilizzato."}
{"id": "2293", "revid": "228587", "url": "https://it.wikipedia.org/wiki?curid=2293", "title": "Istituto internazionale di statistica", "text": "L'Istituto internazionale di statistica (IIS) \u00e8 stato creato a Londra il 24 giugno 1885 ed \u00e8 organizzato in sezioni. Come primo segretario generale dell'IIS fu nominato Luigi Bodio, successivamente nominato presidente (1909-1920) dell'IIS. Il primo congresso venne organizzato nel 1853 (su iniziativa di Adolphe Quetelet), prima della formale creazione dell'istituto stesso.\nObiettivi dell'IIS \u00e8 lo sviluppo e il miglioramento dei metodi statistici e le loro applicazioni nel mondo, nel senso pi\u00f9 ampio del termine.\nIn particolare cerca:\nCongressi dell'IIS.\nAlcuni congressi tenuti dall'IIS:"}
{"id": "2294", "revid": "481349", "url": "https://it.wikipedia.org/wiki?curid=2294", "title": "Isole dell'Italia", "text": "La seguente lista di isole dell'Italia elenca le isole giuridicamente appartenenti alla Repubblica Italiana, raggruppate geograficamente e per tipologia (isole marittime, lagunari, lacustri e fluviali); la loro superficie complessiva supera i 50.000\u00a0km\u00b2.\nIl patrimonio insulare italiano consta di oltre 800 isole, di cui solo un'ottantina sono abitate, comprese le due pi\u00f9 grandi isole del mar Mediterraneo, la Sicilia e la Sardegna, le cui regioni costituiscono la macroarea dell'Italia insulare.\nGeografia politica.\nComuni completamente insulari.\nComuni formati interamente da una o pi\u00f9 isole (senza confini terrestri con altri comuni):\nComuni posti interamente su isole (con confini terrestri con altri comuni)"}
{"id": "2295", "revid": "1609015", "url": "https://it.wikipedia.org/wiki?curid=2295", "title": "Perugino", "text": "Titolare in contemporanea di due attivissime botteghe, a Firenze e a Perugia, fu per un paio di decenni il pi\u00f9 noto e influente pittore italiano del suo tempo, tanto da essere definito da Agostino Chigi: \"\"il meglio maestro d\u2019Italia\u201d\". Frequent\u00f2 la bottega del Verrocchio insieme a Botticelli e Leonardo da Vinci. \u00c8 considerato uno dei massimi esponenti dell'umanesimo ed il pi\u00f9 grande rappresentante della pittura umbra del XV secolo. Collabor\u00f2 nelle decorazioni della \"Cappella Sistina\" con Sandro Botticelli, dove dipinse la sua opera pi\u00f9 famosa, \"Consegna delle chiavi\". Mor\u00ec a Fontignano, frazione di Perugia nel 1523, luogo in cui aveva cercato rifugio dalla peste bubbonica.\nFuse insieme la luce e la monumentalit\u00e0 di Piero della Francesca con il naturalismo e i modi lineari di Andrea del Verrocchio, filtrandoli attraverso i modi gentili della pittura umbra. Fu maestro di Raffaello.\nBiografia.\nFormazione.\nContrariamente a quanto afferma Vasari, la famiglia Vannucci era una delle pi\u00f9 importanti e ricche di Citt\u00e0 della Pieve. La data di nascita \u00e8 sconosciuta, ma grazie alle parole scritte dallo stesso Vasari e da Giovanni Santi sull'et\u00e0 al momento della morte, i natali vengono fatti risalire al periodo\ncompreso tra il 1445 e il 1452.].\nNon si conosce alcuna produzione giovanile nella sua cittadina di origine. La sua formazione, dopo un primo contatto con la realt\u00e0 artistica perugina, avvenne, secondo quanto scrive Giorgio Vasari, con lo studio delle maggiori opere di Piero della Francesca. Perugia dopotutto, nella seconda met\u00e0 del Quattrocento, conosceva una vitale stagione artistica, con cospicue somme di denaro che alimentavano importanti opere sia pubbliche che private. Lavorarono a Perugia in quegli anni, oltre a Piero, Domenico Veneziano, Beato Angelico e Benozzo Gozzoli. Sulla scia di questi esempi i pittori locali, tra i quali spiccava Benedetto Bonfigli, avevano sviluppato una pittura luminosa e ornata, oltre che narrativamente scorrevole e, grazie all'esempio di Piero (che aveva lasciato nel 1459-1468 il \"Polittico di Sant'Antonio\"), attenta all'integrazione tra architettura rigorosa e personaggi.\nLe prime esperienze artistiche umbre di Pietro Vannucci si appoggiarono probabilmente a botteghe locali come quelle di Bartolomeo Caporali e Fiorenzo di Lorenzo.\nMa fu solo a Firenze, dove forse si rec\u00f2 fin dagli anni 1467-1468, che l'artista ebbe gli insegnamenti decisivi che condizionarono le sue prime prove artistiche. Nel 1469 un primo documento lo ricorda come di ritorno a Citt\u00e0 della Pieve per pagare la tassa del vino dopo la morte del padre. Subito dopo dovette tornare a Firenze dove, secondo la testimonianza di Vasari, lavor\u00f2 nella pi\u00f9 importante fucina di giovani talenti allora esistenti, la bottega di Andrea Verrocchio, dove si praticavano la pittura, la scultura e l'oreficeria. Qui ebbe modo di lavorare fianco a fianco con giovani talenti quali Leonardo da Vinci, Domenico Ghirlandaio, Lorenzo di Credi, Filippino Lippi e, soprattutto, il poco pi\u00f9 che coetaneo Botticelli, che l'Anonimo Magliabechiano (1540 circa) cit\u00f2, forse con troppa enfasi, come diretto maestro di Perugino. La formazione artistica a Firenze allora si basava soprattutto sull'esercizio del disegno dal vero, ritenuto un'attivit\u00e0 fondamentale per l'apprendimento di qualsiasi pratica artistica: esso richiedeva approfonditi studi anatomici, spesso con lo studio diretto di cadaveri scorticati. Per l'assidua attenzione agli aspetti grafici, la scuola fiorentina dell'epoca era molto attenta alla linea di contorno, che veniva leggermente marcata, come nelle opere dei fratelli Pollaiolo o di Verrocchio stesso.\nNel 1472 l'apprendistato, che negli statuti delle arti dell'epoca veniva indicato come non inferiore ai nove anni, era concluso, poich\u00e9 il Perugino si iscrisse alla Compagnia di San Luca a Firenze col titolo di \"dipintore\", quindi in grado di esercitare in maniera autonoma.\nPrime opere.\nLa prima attivit\u00e0 di Perugino, rintracciabile solo a partire dagli anni settanta del Quattrocento, non \u00e8 ricordata in nessun documento, ed \u00e8 stata ricostruita solo in base a confronti stilistici. In genere vengono avvicinate agli esordi quelle opere dove \u00e8 pi\u00f9 forte la ricerca di espressione mediante il disegno lineare, di chiara ascendenza fiorentina, mentre sono gradualmente datati agli anni successivi quei lavori dove si inizia a manifestare una transizione verso lo stile \"moderno\", basato su una maggiore purezza formale, con attenzione all'armonia compositiva e un uso pi\u00f9 morbido e sfumato del colore, che si afferm\u00f2 poi nella Roma di Giulio II e di Leone X. A Perugino viene infatti attribuito l'avvio di questa svolta, che venne ripresa e sviluppata dai pi\u00f9 grandi maestri a cavallo tra XV e XVI secolo.\nUna primissima opera \u00e8 talvolta indicata nella \"Madonna col Bambino\" (\"Madonna Gambier Parry\") del Courtauld Institute di Londra, dove sono evidenti le influenze della sua prima produzione: impostazione frontale attenta al volume derivata da Piero della Francesca, semplicit\u00e0 della decorazione, chiaroscuro netto alla Verrocchio; la tecnica e la tipologia del volto della Vergine dimostrano un'influenza fiamminga, mentre si riscontrano gi\u00e0 elementi che diverranno tipici della sua arte, quali il ritmo cadenzato di pose e gesti e il senso melanconico che pervade tutto il dipinto.\nPer le fattezze molto simili del Bambino e della Vergine e per il disegno molto marcato \u00e8 databile a questi primi anche l\"Adorazione dei Magi\", da alcuni collocata invece verso il 1476, che rappresent\u00f2 una prima commissione importante da parte dei Serviti di Perugia, oggi alla Galleria Nazionale dell'Umbria. I personaggi stipati nello spazio, quasi secondando un gusto tardogotico, la linea di contorno preponderante, le figure robuste e massicce, la presenza di citazioni \"famose\" (Piero, Leonardo, Verrocchio): tutti questi elementi appaiono pi\u00f9 tipicamente riferibili all'esercitazione di un giovane che non allo stile di un maestro affermato.\nAllo stesso periodo risalgono le due tavolette di predella con la \"Nascita della Vergine\" e il \"Miracolo della Neve\", appartenenti a una perduta pala dedicata alla Vergine. Vicino all\"Adorazione de Magi\" \u00e8 anche il \"Gonfalone con la Piet\u00e0\", dal convento francescano di Farneto, oggi alla Galleria nazionale dell'Umbria. In questa opera \u00e8 evidente ancora la componente verrocchiesca, che solo nella figura della Maddalena inizia leggermente ad addolcirsi, verso una rielaborazione dei modi fiorentini che porter\u00e0 allo stile maturo dell'artista. Un'altra opera giovanile, frammento forse di un insieme pi\u00f9 ampio, \u00e8 la tavoletta della \"Visitazione con sant'Anna\", alla Galleria dell'Accademia di Firenze.\nSan Bernardino.\nNel 1473 Perugino ricevette la prima commissione altamente significativa della sua carriera, che segn\u00f2 una prima svolta nella sua produzione. I francescani di Perugia, fortemente impegnati nel loro ordine a diffondere il culto di san Bernardino da Siena (canonizzato nel 1450), gli chiesero di decorare la cosiddetta \"nicchia di San Bernardino\", dipingendo otto tavolette che insieme componevano due ante che chiudevano una nicchia con un gonfalone con l'effigie del santo nell'omonimo oratorio, successivamente separate e ancora oggi oggetto di lunghe diatribe circa la disposizione originale.\nEsse vennero realizzate a pi\u00f9 mani (almeno cinque artisti, tra i quali si sono fatti nomi prestigiosissimi), ma si pu\u00f2 riconoscere comunque l'intervento del Perugino in due tavolette, le migliori qualitativamente: quella col \"Miracolo del bambino nato morto\" e, soprattutto, quella con \"San Bernardino risana una fanciulla\". In esse l'architettura monumentale e decorata prevale sulle piccole figure umane, e la luce tersa e nitidissima deriva da Piero della Francesca.\nA un periodo molto vicino risalgono i tre scomparti di predella del Louvre con \"San Girolamo che resuscita il cardinale Andrea\", \"Cristo morto\" e \"San Girolamo che assiste due giovani impiccati ingiustamente\".\nDatato al 1477 o 1478 \u00e8 l'affresco staccato, oggi nella Pinacoteca Comunale di Deruta, con il \"Padre Eterno con i santi Rocco e Romano\", con una rara veduta idealizzata di Deruta in basso. Venne probabilmente commissionato per la fine della pestilenza del 1476. L'opera riprende elementi dell\"Adorazione dei Magi\" e della \"tavoletta di san Bernardino\", ma vi si trova per la prima volta anche un inequivocabile languore delicato delle figure, che divenne di l\u00ec a poco una delle caratteristiche pi\u00f9 tipiche dello stile del Perugino.\nNel 1478 continu\u00f2 a lavorare in Umbria, dipingendo gli affreschi della cappella della Maddalena nella chiesa parrocchiale di Cerqueto, nei pressi di Perugia, dove rimangono solo frammenti. L'opera, per quanto in una realt\u00e0 provinciale, testimonia la sua crescente notoriet\u00e0, con commissioni di notevole complessit\u00e0 decorativa. Ne restano un frammento di \"San Sebastiano tra i santi Rocco e Pietro\", il primo esempio conosciuto del santo trafitto dalle frecce che divenne uno dei temi pi\u00f9 apprezzati della sua produzione. In quest'opera all'uso della linea appreso a Firenze, un\u00ec un'illuminazione tersa, derivata da Piero della Francesca. L'opera fece da modello per numerose repliche per la devozione privata: se ne conoscono una al Museo nazionale di Stoccolma, una frammentaria all'Ermitage di San Pietroburgo, una al Louvre (1490), una nella chiesa di San Sebastiano a Panicale (1505) e una nella chiesa di San Francesco al Prato a Perugia (1518).\nA questa fase appartengono varie \"Vergini\" disseminate in numerosi musei europei, molte delle quali per lungo tempo in passato erano state attribuite al Verrocchio. In tutte si individua una mescolanza delle influenze trasmesse al Perugino dai suoi due maestri.\nA Roma.\nRaggiunta presto una notevole fama, venne chiamato a Roma dal 1479, dove dipinse l'abside della cappella della Concezione, nel coro della Basilica vaticana per papa Sisto IV, opera distrutta nel 1609 quando fu dato avvio a ricostruzione della basilica. Da documenti d'archivio si sa che il ciclo rappresentava la \"Madonna col Bambino\" in una mandorla, affiancata dai santi \"Pietro, Paolo\" (nell'atto di presentarle papa Sisto), \"Francesco e Antonio da Padova\".\nIl lavoro dovette riscuotere un notevole successo, tanto che il papa incaric\u00f2 poco dopo Perugino di decorare la parete di fondo della Cappella Sistina, venendogli presto affiancati per interessamento di Lorenzo de' Medici, a partire dall'estate del 1481, un gruppo dei migliori pittori fiorentini tra cui Botticelli, Ghirlandaio e Cosimo Rosselli, coi rispettivi collaboratori. Perugino, che si avvaleva come collaboratore di Pinturicchio, era uno dei pi\u00f9 giovani del gruppo ma ottenne subito una posizione preminente nel gruppo di lavoro: ci\u00f2 dimostra il favore che andava incontrando la sua arte fatta di un'innovativa interpretazione del classicismo, a fronte della concezione puramente disegnativa di Botticelli o della struttura solida e robusta di Ghirlandaio. Per questi affreschi i pittori si attennero a comuni convenzioni rappresentative in modo da far risultare il lavoro omogeneo, quali una comune scala dimensionale, una comune struttura ritmica e una comune rappresentazione paesaggistica; utilizzarono inoltre, accanto ad un'unica gamma cromatica, le rifiniture in oro in modo da far risplendere le pitture con i bagliori delle torce e delle candele.\nNella zona dietro l'altare, la prima ad essere affrescata, dipinse la finta pala d'altare dell\"Assunta\" col papa inginocchiato come committente, opera distrutta per far posto al \"Giudizio Universale\" di Michelangelo insieme ad altri suoi due riquadri sulla stessa parete, la \"Nascita e ritrovamento di Mos\u00e8\" e la \"Nativit\u00e0 di Cristo\".\nL\"Assunta\" ci \u00e8 nota da un disegno di un allievo del Pinturicchio, che mostra il prototipo di quel modo di dividere lo spazio in due piani paralleli quasi non comunicanti, uno superiore e uno inferiore, che venne ampiamente replicato dall'artista. Ne sono esempi la \"Pala di Fano\" (1489 circa), la \"Pala di Vallombrosa\" (1500), la \"Madonna in gloria e santi\" della Pinacoteca Nazionale di Bologna (1500-1501), la \"Pala dell'Annunziata\" di Firenze (1507), la \"Pala del Duomo di Napoli\" (1508-1509) e la \"Pala di Corciano\" (1513). La stessa idea compositiva ricorre poi nelle ascensioni di Cristo come nel \"Polittico di San Pietro\" (1496-1500) per l'omonima chiesa perugina, la \"Pala di Sansepolcro\" (1510 circa) e la \"Pala della Trasfigurazione\" in Santa Maria dei Servi a Perugia (1517).\nAnche la \"Nativit\u00e0\", che aveva una riproduzione quasi contemporanea nella chiesa di San Giusto alle Mura a Firenze (pure perduta), riscosse ampio favore e ci \u00e8 nota da disegni. Una derivazione antica \u00e8 il \"Polittico Albani Torlonia\" (1491) dove l'evento della nascita \u00e8 in primo piano, con un ruolo fondamentale delle figure umane, mentre lo sfondo \u00e8 occupato da architetture di ampio respiro compositivo, che nelle riproposizioni successive lasciarono spazio a un paesaggio gradualmente pi\u00f9 spoglio ed essenziale.\nTra gli affreschi superstiti di Perugino nella Cappella Sistina ci sono il \"Battesimo di Cristo\" (l'unica opera firmata di tutta la cappella), il \"Viaggio di Mos\u00e8 in Egitto\" e la celeberrima \"Consegna delle chiavi\". Quest'ultimo affresco mostra gli apostoli e una folla di personaggi ai lati del gruppo centrale, costituito dal Cristo che d\u00e0 le due chiavi a san Pietro inginocchiato. In secondo piano sono rappresentati gli episodi del pagamento del tributo, a sinistra e a destra della tentata lapidazione di Cristo, a cui si riferisce l'iscrizione sovrastante: . Si crede di riconoscere nel personaggio sulla destra in primo piano e con il berretto nero l'autoritratto del Perugino. Lo sfondo \u00e8 composto da un apparato scenografico di grande impatto, dove nulla \u00e8 casuale ma soggetto a un perfetto controllo intellettuale. Vi si riscontra la passione per la resa di dettagli architettonici, gi\u00e0 presente nelle \"Tavolette di San Bernardino\", con due archi trionfali, evidenti omaggi all'Arco di Costantino, e con un tempietto a base centrale nel mezzo, trasposizione ideale del Tempio di Gerusalemme. La composizione venne ripresa con successo nello \"Sposalizio della Vergine\" (1501-1504) al Mus\u00e9e des Beaux-Arts di Caen, gi\u00e0 nella cappella del Santo Anello nel Duomo di Perugia.\nSuccessivamente il Perugino lasci\u00f2 il cantiere della Sistina e al suo posto subentr\u00f2 Luca Signorelli.\nL'apogeo.\nNei dieci anni successivi Perugino continu\u00f2 a gravitare tra Roma, Firenze e Perugia. Nella citt\u00e0 toscana nel 1482, subito dopo il ritorno dall'impresa romana, venne incaricato di decorare una delle pareti della Sala dei Settanta in palazzo Vecchio, mai eseguita.\nNel 1483 partecip\u00f2 al pi\u00f9 ambizioso programma decorativo avviato da Lorenzo il Magnifico, la decorazione della villa di Spedaletto, presso Volterra, dove vennero radunati i migliori artisti sulla scena fiorentina dell'epoca: Sandro Botticelli, Domenico Ghirlandaio, Filippino Lippi e Perugino. Le scene, che avevano un carattere squisitamente mitologico, come \u00e8 noto, andarono completamente perdute.\nNel 1485 per il gran prestigio di cui godeva fu nominato cittadino onorario di Perugia; in quell'anno circa realizz\u00f2 il \"Trittico Galitzin\".\nLa sua attivit\u00e0, per la popolarit\u00e0 crescente, divenne sempre pi\u00f9 frenetica, tanto che inizi\u00f2 a tenere regolarmente bottega sia a Firenze che a Perugia. Raramente disponeva di aiuti fissi, ma preferiva anzi reclutarne direttamente nei luoghi dove soggiornava, permettendo al suo stile di accordarsi di volta in volta al contesto locale. Superate le asperit\u00e0 verrocchiesche delle prime opere, la luce diventa in questo periodo sempre pi\u00f9 diffusa, e i paesaggi abbandonano le asperit\u00e0 in favore di dolci colline ondulate, senza n\u00e9 tempo n\u00e9 luogo. Le sue composizioni pacate e solenni, ottennero un grande successo, in quanto rispondevano nel modo pi\u00f9 adeguato alle pratiche di visualizzazione interiore dei manuali di orazione, diffusissimi alla fine del Quattrocento. Essi richiedevano come supporto immagini con figure e luoghi non troppo caratterizzati, per permettere al devoto di dare lui un volto e un luogo preciso alla scena sacra che visualizzava internamente; ci\u00f2 port\u00f2 il Perugino a costruite figure con espressioni indefinite inserite su sfondi paesaggistici generici, risultato accentuato dall'uso di una gamma cromatica ricca ma soffusa. I personaggi che creava di fantasia hanno un'eleganza raffinata e una morbida dolcezza pittorica, mentre nei ritratti dimostrava un pungente spirito di osservazione analitica, capace di indagare anche la psicologia.\nUn viaggio a Venezia nel 1494 gli permise di ammirare l'apogeo della scuola locale con le opere di Vittore Carpaccio e Giovanni Bellini, che influenzarono la sua produzione successiva.\nFirenze.\nA Firenze, dove nel 1493 spos\u00f2 Chiara Fancelli, figlia di Luca Fancelli e modella per tante sue \"Madonne\", e inizi\u00f2 a soggiornare prevalentemente, cre\u00f2 una serie di grandi tavole per gli altari della chiesa di San Giusto degli Ingesuati (\"Crocifissione\", \"Orazione nell'orto\" e \"Piet\u00e0\") e affresc\u00f2 il refettorio delle monache di Fuligno con un \"Cenacolo\". In queste opere inizi\u00f2 ad usare un'impaginazione architettonica delle figure sotto un portico, spesso di disegno identico, dalle forme semplici ma solenni, aperte su un paesaggio che dilatava lo spazio grazie all'uso della prospettiva aerea, ormai portato a una padronanza magistrale con i delicati accordi di verdi acquosi e di azzurrini. Inoltre in queste opere iniziano ad assumere un'importanza sempre maggiore le figure in primo piano, arrivando ad essere il metro che definisce i rapporti spaziali e volumetrici dell'intero dipinto. Altri esempi sono l\"Apparizione della Vergine a san Bernardo\", la \"Madonna col Bambino tra i santi Giovanni Battista e Sebastiano\" o il \"Polittico Albani Torlonia\", quest'ultimo dipinto per Roma, dove le arcate del portico si moltiplicano anche sugli scomparti laterali.\nNel frattempo entr\u00f2 nei circoli laurenziani, dove la sua pittura idealmente armonica non poteva che essere apprezzata per le stringenti analogia con la filosofia dell'Accademia neoplatonica. Per lo stesso Lorenzo il Magnifico dovette dipingere la tavola con \"Apollo e Dafni\" (1495-1500), conservata al Louvre. Il tema mitologico, fruibile solo da un pubblico di specialisti a causa delle complesse allegorie, alludeva al nome del committente Lorenzo (Dafni in greco si traduce \"Laurus\", cio\u00e8 \"Laurentius\", Lorenzo) e alla sua vocazione alle arti e alla musica patrocinate da Apollo. Le figure, immerse in un paesaggio di pacata armonia, sono dolcemente tornite, e citano opere classiche: se l'Apollo si rif\u00e0 all'Hermes di Prassitele, Dafni si rif\u00e0 all'Ares di Lisippo.\nOrmai la sua bottega fiorentina superava in fama anche quelle dei migliori pittori locali, come Sandro Botticelli, Filippino Lippi e Domenico Ghirlandaio, ricevendo anche richieste da altri principati in cui la sua fama si andava allargando.\nLa crisi innescata dalla morte di Lorenzo il Magnifico e dal ripristino della Repubblica fiorentina infervorata dalle prediche di Girolamo Savonarola probabilmente colpirono solo in maniera indiretta Perugino, senza un netto stacco della sua arte tra i modi prima e dopo i drammatici eventi degli anni novanta del Quattrocento. La sua arte dopotutto era gi\u00e0 adattata ai dettami di semplicit\u00e0, essenzialit\u00e0 e intensit\u00e0 religiosa senza distrazioni superflue, promossi dal frate ferrarese. Perugino si trov\u00f2 quindi ad essere il pittore ideale di un linguaggio devozionale fatto di forme semplici, ma tutto sommato ancora armoniose e belle, non austere, in cui la societ\u00e0 fiorentina potesse trovare appagamento e pace meditativa nell'arte. Tra i lavori per i seguaci di Savonarola ci fu il \"Ritratto di Francesco delle Opere\" (1494). Un'altra evoluzione si ebbe nelle fisionomie delle Madonne, che diventano pi\u00f9 mature, semplici e severe, al posto delle giovani raffinate ed eleganti delle opere precedenti. Ne sono esempi la \"Madonna col Bambino in trono tra i santi Giovanni Battista e Sebastiano\" degli Uffizi, forse la prima della serie, \"Madonna\" del Kunsthistorisches Museum, quella di Francoforte e quella del Louvre.\nIn che misura questi accorgimenti stilistici corrispondessero anche a una reale adesione ai principi morali savonaroliani da parte del pittore non ci \u00e8 dato saperlo, ma la testimonianza di Vasari tenderebbe a negare un vero coinvolgimento, ricordandolo invece dedito ai piaceri terreni.\nSempre a Firenze nel 1495 realizz\u00f2 il \"Compianto sul Cristo morto\" per le monache del convento di Santa Chiara, ora presso la Galleria Palatina a Firenze; tra il 1495 e il 1496 la \"Crocifissione\" ad affresco nella chiesa di Santa Maria Maddalena dei Pazzi; nel 1500 la \"Pala di Vallombrosa\", oggi alla Galleria dell'Accademia; e tra il 1505 e il 1507 il \"Polittico dell'Annunziata\", pure all'Accademia di Firenze.\nPerugia.\nAnche dalla bottega di Perugia uscirono numerosi capolavori. Tra la fine del 1495 e il 1496, la \"Pala dei Decemviri\", detta cos\u00ec perch\u00e9 realizzata su commissione dai Decemviri di Perugia per la cappella nel Palazzo dei Priori.\nNel 1496-1500 dipinse il \"Polittico di San Pietro\", opera smembrata nel 1591, in seguito alla soppressione del monastero: al centro era l\"Ascensione con la Vergine, gli Apostoli e Angeli\", come cimasa \"Dio in gloria\", nella predella le tavole con l\"Adorazione dei Magi\", il \"Battesimo di Cristo\", la \"Resurrezione\" e due pannelli con i santi protettori di Perugia. Infine, sulle basi delle colonne che fiancheggiavano l\"Ascensione\" erano collocati sei pannelli con santi benedettini tra cui san Benedetto, santa Flavia e san Placido: queste ultime tre tavolette conservate ai Musei Vaticani. Del 1501-1504 \u00e8 il celebre \"Sposalizio della Vergine\", ripreso da Raffaello.\nNegli anni successivi approfond\u00ec questi aspetti della sua arte, con una maggiore padronanza e con formule pienamente \"classiche\" nella resa delle figure umane.\nIl Collegio del Cambio.\nNel 1496 lavor\u00f2 alla decorazione della Sala dell'Udienza nel Collegio del Cambio a Perugia, ciclo terminato nel 1500 con l'intervento di aiuti. Il tema del ciclo \u00e8 la concordanza fra sapienza pagana e sapienza cristiana, elaborato dall'umanista Francesco Maturanzio. Sulle pareti sono raffigurati la \"Trasfigurazione\", la \"Nativit\u00e0\", l\"Eterno tra angeli sopra un gruppo con profeti e sibille\", \"Prudenza e Giustizia sopra sei savi antichi\" e \"Fortezza e Temperanza sopra sei eroi antichi\"; nella volta tra tondi dispone allegorie dei pianeti tra decorazioni a grottesche.\nIn quest'opera, massimamente lodata dai contemporanei, il pittore raggiunse il suo massimo delle sue possibilit\u00e0 espressive, dove i concetti letterari, umanistici e classici sono trasposti in immagini armoniche e pacate, ritmicamente alternate in un andamento che ricorda la composizione musicale. I colori sono brillanti ma sapientemente armonizzati. La tecnica mostra una pennellata che divide la luce in infiniti segmenti, che vibrano scomponendosi e ricomponendosi nell'effetto finale unitatrio. L'illuminazione teatrale e la prospettiva studiata suscitarono intense emozioni tra i contemporanei. L'altissimo livello qualitativo della pittura a affresco permette di rendere una miriade di dettagli di raffinatezza non minore a quelli ottenibili su tavola. La decorazione del Collegio del Cambio fu sicuramente un capolavoro, dove per\u00f2 sono evidenti anche il limiti della sua arte: la reiterazione di schemi compositivi di repertorio e la difficolt\u00e0 a rappresentare scene narrative dinamiche.\n\u00c8 il momento in cui l'artista viene massimamente apprezzato, influenzando con il suo linguaggio moltissimi artisti, anche gi\u00e0 celebri, che tentano una conversione della loro arte in direzione classicista. Inoltre in questo periodo, quando l'artista era conteso da principi, regnanti e grandi signori, diventa necessario il ricorso alla bottega, con la creazione di opere autografe solo moderatamente e in occasioni determinate, come era consono alla sua personalit\u00e0 di imprenditore di s\u00e9 stesso, che gestiva accortamente la propria immagine. Sono anche gli anni in cui si forma alla sua bottega il giovane Raffaello, i cui primi saggi sono forse visibili in alcune figure fortemente plastiche e riccamente colorite degli affreschi del Collegio del Cambio.\nAnche durante i lavori agli affreschi, Perugino continu\u00f2 a ricevere commissioni. Di questo periodo sono la \"Madonna della Consolazione\" (1498) e la \"Resurrezione\" per San Francesco al Prato (1499). Dipinse inoltre il \"polittico della Certosa di Pavia\", la \"Pala di Vallombrosa\" e la \"Madonna in gloria e santi\". Tra il 1503 e il 1504 lo \"Sposalizio della Vergine\" per la cappella del Santo Anello in Duomo e tra 1510 e il 1520 dipinse il \"Polittico di Sant'Agostino\".\nA queste grandi opere si affianca una produzione privata di formato pi\u00f9 contenuto, con una serie di Madonne come la \"Madonna del Sacco\" (1495-1500), la \"Madonna col Bambino\" di Washington (1501) e il \"Gonfalone della Giustizia\".\nRara \u00e8 poi la produzione in campo miniaturistico, con la creazione in questo periodo del \"Martirio di san Sebastiano\" nel codice delle Horae Albani, oggi a Londra, dove us\u00f2 uno stile sciolto e \"sfioccato\". Di poco successiva \u00e8 la \"Pala Tezi\", oggi divisa tra Perugia e Berlino.\nLa crisi.\nNella cerniera tra i due secoli l'arte di Perugino raggiunse il suo apice. Nel gennaio 1503 la marchesa di Mantova Isabella d'Este, dopo aver approfonditamente saggiato tramite i suoi emissari i migliori artisti attivi sulla piazza fiorentina, scelse Perugino per realizzare uno dei dipinti allegorici del suo studiolo nel Palazzo Ducale, attiguo al Castello di San Giorgio. Si tratta dell'episodio della \"Lotta tra Amore e Castit\u00e0\", puntualmente descritto dai consiglieri di corte, che andava a inserirsi in un complesso con altre opere di Andrea Mantegna e di altri pittori. Dopo una gestazione piuttosto travagliata dell'opera, con la continua sorveglianza del mantovano Lorenzo Leonbruno e la richiesta di modificare alcune figure in corso d'opera, la marchesa, alla consegna, non ne fu pienamente soddisfatta. Scrisse che l'avrebbe preferita ad olio piuttosto che a tempera (nonostante fosse stata dipinta con tale tecnica proprio per sua richiesta) e forse non apprezz\u00f2 il modo di rendere l'animata scena, che risulta, a parte il paesaggio, un po' farraginosa, non essendo l'artista a suo agio con figure di dimensioni piccole e con la rappresentazione del movimento.\nA partire da questo episodio l'operato del Perugino, all'apice del successo, inizi\u00f2 ad essere criticato.\nPoco dopo fu incaricato di completare la \"Pala\" per l'altare maggiore della basilica della Santissima Annunziata di Firenze, avviata da Filippino Lippi e lasciata incompleta alla sua morte nel 1504. L'opera venne ferocemente criticata dai fiorentini per la ripetitivit\u00e0 della composizione. Il Vasari raccont\u00f2 che il pittore si difese cos\u00ec: \"Io ho messo in opera le figure altre volte lodate da voi e che vi sono infinitamente piaciute: se ora vi dispiacciono e non le lodate pi\u00f9 che ne posso io?\".\nIn effetti in quegli anni Perugino aveva accentuato l'uso e il riuso dei medesimi cartoni, impostando la qualit\u00e0 non tanto sull'invenzione quanto nell'esecuzione pittorica, almeno quando l'intervento di bottega era assente o limitato. Per\u00f2 col nuovo secolo la variet\u00e0 d'invenzione era diventata un elemento fondamentale, in grado di fare il discrimine tra gli artisti di primo piano e quelli secondari. Essendo Perugino legato ancora a norme di comportamento quattrocentesche, venne presto superato, mentre si apriva la stagione dei grandiosi successi di Leonardo da Vinci e, di l\u00ec a poco, degli altri geni come Michelangelo e il suo allievo Raffaello Sanzio. Perugino non fu comunque l'unico grande artista che ebbe difficolt\u00e0 nel rinnovare il proprio stile e stare al passo con le straordinarie novit\u00e0 di quegli anni: una crisi simile la ebbero anche Luca Signorelli, Vittore Carpaccio e, per altre ragioni, Sandro Botticelli. Nei grandi centri italiani (Firenze, Roma e Venezia) le novit\u00e0 si manifestavano ormai una dietro l'altra a ritmo velocissimo e quelle opere che non portavano novit\u00e0 venivano respinte. La \"Pala dell'Annuziata\" fu l'ultima opera fiorentina del Perugino.\nNel 1508 papa Giulio II lo chiam\u00f2 a Roma per decorare la volta della Stanza dell'Incendio di Borgo in Vaticano, dove vennero dipinti quattro tondi con la \"Santissima Trinit\u00e0\", il \"Creatore in trono tra angeli e cherubini\", \"Cristo come Sol Iustitiae e Cristo tentato dal demonio\", \"Cristo tra la Misericordia e la Giustizia\". Ma neanche il papa fu pienamente soddisfatto e lo liquid\u00f2 velocemente, mentre gli allievi cominciavano a guardare ad altre fonti.\nIl lavoro in provincia.\nEsiliato dai grandi centri artistici, Perugino si ritir\u00f2 nella sua regione di origine, l'Umbria, lavorando soprattutto nei piccoli centri di provincia, dove il suo stile trovava ancora estimatori. Sarebbe per\u00f2 errato considerare le opere degli ultimi vent'anni della vita di Perugino come una mera sfilza di lavori ripetitivi e monotoni, non mancando ancora esempi di grandezza e genialit\u00e0 e restando sempre altissimo il livello della tecnica pittorica.\nCaso emblematico \u00e8 quello del \"Polittico di Sant'Agostino\", dipinto in due fasi, una tra il 1502 e il 1512 e una fino alla morte. La differenza tra le due fasi \u00e8 legata alla tecnica usata, la cui corretta individuazione ha permesso anche di datare altre opere seguendo l'evoluzione del grande maestro negli ultimi vent'anni della sua attivit\u00e0. Alla prima fase vengono in genere datati i dipinti destinati alla faccia verso la navata, caratterizzati da un disegno molto sottile e preciso, fatto probabilmente con una punta d'argento, spesso visibile solo tramite la riflettografia all'infrarosso; il colore \u00e8 corposo e spesso, i dettagli rappresentati nitidi e con meticolosit\u00e0; la luce proviene per tutte le tavole da una medesima fonte, collocata a sinistra, che determina l'inclinazione delle ombre. A questa fase stilistica appartengono la \"Pala Chigi\" (1506-1507), la \"Madonna\" di Nancy (1505), la \"Madonna di Loreto\" (1507).\nA partire dal 1513-1513 venne avviato il lato posteriore, rivolto al coro dei frati, composto da numerosi scomparti che vennero consegnati a intervalli pi\u00f9 o meno regolari fino alla morte. Le tavole di questa fase sono caratterizzate da un disegno steso col pennello e il colore, velato di trasparenze, anzich\u00e9 coprirlo lo lascia intravedere per determinare il contorno delle figure: la velocit\u00e0 della tecnica confermano la grande sicurezza e maestria raggiunte dall'artista ormai anziano. Gli sfondi paesistici sono estremamente semplificati, senza prati fioriti in primo piano, privilegiando al contempo la centralit\u00e0 delle figure, evitando qualsiasi distrazione. Esse spiccano quindi solenni e monumentali, con un gusto classicista che Perugino sembra aver assimilato da Raffaello, gi\u00e0 suo allievo.\nL'ultima produzione di Perugino \u00e8 legata soprattutto ad affreschi devozionali in piccole cittadine dell'Umbria: la \"Piet\u00e0\" di Spello, il \"Battesimo di Cristo\" di Foligno e l\"Adorazione dei pastori\" a Trevi, la cui Madonna venne replicata anche nella \"Vergine in trono\" sempre a Spello e nella \"Madonna col Bambino\" nell'oratorio dell'Annunziata a Fontignano, presso Perugia. L\u2019ultima sua opera fu un affresco raffigurante l\"Adorazione dei Pastori\", originariamente a Fontignano ma oggi al Victoria and Albert Museum di Londra, completato nella parte destra dalla sua scuola. Perugino, infatti, mor\u00ec, all'et\u00e0 di 75 anni (1523), di peste, mentre vi stava lavorando e venne sepolto nella suddetta chiesina.\nStile.\nPerugino fu l'iniziatore di un nuovo modo di dipingere che conflu\u00ec poi nella \"maniera moderna\", segnando il gusto di un'intera epoca. Caratteristiche principali del rinnovato stile sono la purezza formale, la serena misura delle ampie composizioni, il disegno ben definito ed elegante, il colore chiaro, ricco di luce e steso con raffinate modulazioni del chiaroscuro, i personaggi liberati dalle caratteristiche terrene e investiti di un'aria \"angelica e molto dolce\".\nLa sua arte \u00e8 fatta di armonie e silenzi, di colori dolcemente sfumati, di prospettive attentamente studiate, di figure cariche di grazia delicata e dolce melanconia, di equilibrio ideale.\nRest\u00f2 per\u00f2 ancorato a schemi mentali quattrocenteschi, ad esempio con la composizione delle figure in maniera spesso paratattica, studiandole separatamente e giustapponendovi elementi di repertorio, come gli onnipresenti angeli in volo. In questo fu superato da Leonardo che, accendendo una polemica con gli altri pittori fiorentini dell'epoca, raccomand\u00f2 invece lo studio organico delle composizioni nel loro insieme, in modo da ottenere un'apparenza pi\u00f9 naturale e credibile. Non a caso fu la strada che scelse il suo allievo pi\u00f9 famoso, Raffaello.\nL'imprenditore e il ruolo della bottega.\nNell'arco della sua vita Perugino fu un instancabile lavoratore e un ottimo organizzatore di bottega, lasciando numerosissime opere. Alcuni si spingono ad affermare come egli fu il primo artista-\"imprenditore\", capace di gestire contemporaneamente due attivissime botteghe: una a Firenze, aperta fin dai primi anni settanta del Quattrocento, dove si formarono Raffaello, Rocco Zoppo e il Bachiacca, e una a Perugia, aperta nel 1501, da cui usc\u00ec un'intera generazione di pittori di scuola umbra che diffusero ampiamente il suo linguaggio artistico. Inoltre Perugino svolse numerose commissioni che provenivano da altre citt\u00e0 d'Italia, come Lucca, Cremona, Venezia, Bologna, Ferrara, Milano e Mantova, senza trascurare i suoi importanti soggiorni a Roma e nelle Marche.\nPer garantirsi un continuo lavoro Perugino aveva organizzato capillarmente le fasi della produzione artistica e il ricorso agli assistenti. Le opere venivano di solito trascinate per le lunghe, sospese e poi riprese pi\u00f9 volte, in modo da portare avanti pi\u00f9 incarichi e non restare mai senza lavoro. Il maestro riservava per s\u00e9 le parti di maggior complessit\u00e0 a prestigio del dipinto, mentre alcune parti accessorie, come sfondi e predelle venivano affidate agli assistenti, in modo da accelerare i tempi di esecuzione. Il disegno della composizione spettava invece sempre al maestro, che creava schemi grafici e cartoni preparatori.\nLa compresenza di pi\u00f9 mani in un'opera era organizzata in modo da non far scadere la qualit\u00e0 e l'unitariet\u00e0 dell'opera, seguendo un unico stile.\nLa replica frequente di soggetti e composizioni non veniva considerata all'epoca come una mancanza di inventiva, anzi era spesso richiesta esplicitamente dalla committenza.\nFortuna critica.\nI contemporanei di Pietro Vannucci lo considerarono come il pi\u00f9 grande tra i protagonisti di quel rinnovamento dell'arte italiana nel culmine del Rinascimento, tra gli ultimi decenni del XV e i primi del XVI secolo. La portata delle sue innovazioni e lo straordinario livello qualitativo della sua arte vennero ben compresi, tanto che alla fine del Quattrocento veniva considerato all'unanimit\u00e0 il pi\u00f9 grande pittore d'Italia. Ad esempio Agostino Chigi, in una lettera destinata al padre Mariano datata 7 novembre 1500, descrisse il Perugino come \"il meglio maestro d'Italia\", e Vasari, nelle Vite del 1568 scrisse come la sua pittura \"tanto piacque al suo tempo, che vennero molti di Francia, di Spagna, d'Alemania e d'altre province per impararla\".\nDopo un periodo d'oro, la sua arte sub\u00ec una crisi, venendo misconosciuta e criticata, accusata di formalismo, ripetitivit\u00e0 e ipocrisia. Alla base di questi mutamenti vi furono gli insuccessi di opere come \"Amore e Castit\u00e0\" per la marchesa di Mantova o la \"Pala della Santissima Annunziata\" per Firenze.\nSolo con gli studi otto e novecenteschi la sua figura riebbe il posto che le spetta nell'arte italiana, ritornando a comprenderne la portata innovativa. In seguito gli studi scientifici sull'autore hanno conosciuto di nuovo fasi di stasi, attenzione marginale e incomprensione. Con il diffondersi delle avanguardie storiche e con le rivoluzioni dell'arte contemporanea, Perugino, quale esponente del gusto \"classico\", \u00e8 stato spesso sottovalutato, in quanto lontano dai canoni del gusto contemporaneo.\nPi\u00f9 recentemente l'interesse nei confronti della sua arte si \u00e8 rinnovato, ma legato soprattutto al rifiorire degli studi sul giovane Raffaello, oppure con apporti specifici e settoriali che hanno mancato di dare un quadro completo dell'importanza storico artistico del grande pittore. Un'occasione di riscoperta \u00e8 stata la grande mostra monografica sul pittore che gli \u00e8 stata dedicata dalla Galleria nazionale dell'Umbria nel 2004."}
{"id": "2297", "revid": "264902", "url": "https://it.wikipedia.org/wiki?curid=2297", "title": "Irak", "text": ""}
{"id": "2300", "revid": "1318658", "url": "https://it.wikipedia.org/wiki?curid=2300", "title": "ISO 216", "text": "LISO 216 \u00e8 lo standard definito dalla Organizzazione internazionale per la normazione per individuare alcuni formati di carta usati in numerosi Paesi, specialmente in Europa, per usi tipografici. Negli Stati Uniti e in Canada sopravvive una diversa norma che d\u00e0 origine al formato \"Letter\".\nCaratteristiche.\nLa norma fa parte della serie:\nQuesto standard fu inizialmente adottato dal DIN in Germania nel 1922 (\u00e8 per questo che \u00e8 ancora oggi comune l'uso di far precedere ai nomi dei singoli formati la sigla DIN) anche se alcuni dei formati erano gi\u00e0 stati sviluppati durante la rivoluzione francese per poi essere dimenticati.\nSezione.\nI formati ISO 216 sono stabiliti sulla base del rapporto 1:\u221a2, ossia della cosiddetta sezione argentea. I formati carta conformi allo standard ISO 216 (di cui fanno parte anche i comuni fogli A4 usati nelle fotocopiatrici) sono caratterizzati dall'avere i lati nel rapporto formula_1.\nSe si divide a met\u00e0 un foglio ISO 216 sul lato lungo si ottengono due fogli che continuano a presentare un rapporto formula_1.\nLa serie A.\nLa serie A \u00e8 stata definita partendo dal foglio A0, di superficie pari a e di proporzioni tali da ricavare il formato pi\u00f9 piccolo seguente per dimezzamento lungo il lato pi\u00f9 lungo e mantenendo le stesse proporzioni. Ne consegue che per ogni formato le proporzioni dei lati formula_3 e formula_4 devono essere tali che:\nda cui deriva che:\nNe consegue che per tutti i formati A il rapporto tra i lati del foglio \u00e8 pari a formula_7.\nQuindi per il primo formato A0 abbiamo:\ndando le dimensioni del foglio A0: 841\u00d71189\u00a0mm (circa).\nIl passaggio da un formato a un altro indicato dal numero immediatamente superiore (per esempio da A4 a A5) si ottiene quindi dimezzando il lato maggiore ottenendo il nuovo lato minore. Viceversa il passaggio verso numerazioni inferiori (per esempio da A4 a A3) si ottiene raddoppiando il lato minore ottenendo il nuovo lato maggiore.\nIl formato pi\u00f9 diffuso \u00e8 il formato A4 pari a 210\u00d7297 millimetri = 0,0625 m\u00b2\nI formati pi\u00f9 grandi (A0, A1, A2) sono usati prevalentemente nell'ambiente della tipografia. Per riuscire a stampare su questi fogli \u00e8 necessario usare un plotter o macchina da stampa. I formati pi\u00f9 piccoli sono usati anche nelle stampanti e fotocopiatrici pi\u00f9 comuni.\nUn'interessante conseguenza del modo di definire le dimensioni dei fogli A, \u00e8 che il numero che segue la lettera A, costituisce l'esponente da dare a 2 posto al denominatore nella superficie del foglio; ad esempio:\ne cos\u00ec via, fino al foglio A10 di superficie pari a 1/1024 m\u00b2 (vale a dire formula_14).\nLa serie B.\nLa serie B \u00e8 definita a partire dalla A come la media geometrica tra il formato col medesimo numero e quello di dimensione maggiore (ad esempio il formato B1 \u00e8 la media geometrica tra il formato A1 e quello A0) e similmente la serie C \u00e8 definita a partire dalle due serie precedenti come la media geometrica tra i formati A e B con lo stesso numero (ad esempio il formato C1 \u00e8 la media geometrica tra i formati A1 e B1). La serie C si rivela particolarmente utile per le buste che devono contenere i fogli della corrispondente serie A. Ad esempio una busta di formato C4 \u00e8 il formato raccomandato per contenere uno o pi\u00f9 fogli di formato A4 senza che siano piegati.\nI formati definiti nell'ISO 216 trovano le loro radici nella comune tecnica tipografica di stampare pi\u00f9 pagine di un libro su un foglio di grosse dimensioni per poi ripiegarlo in modo da ottenere i fascicoli di cui \u00e8 composto il libro, divisi in gruppi di 8, 16 o 32 pagine (detti rispettivamente ottavi, sedicesimi e trentaduesimi), a seconda della dimensione del foglio di partenza e della dimensione che deve avere la singola pagina.\n\u00c8 da notare comunque il fatto che in commercio si trovano formati di carta sempre maggiori di quelli standard, a parte l'A4 e l'A3 che vengono utilizzati direttamente in macchine da ufficio. Questo perch\u00e9 una volta stampato il foglio viene poi piegato e rifilato al formato ISO desiderato. I formati di carta pi\u00f9 comunemente usati in tipografia ad esempio sono il 700\u00d71000\u00a0mm (solitamente definito 70\u00d7100, in centimetri) e il 640\u00d7880\u00a0mm (64\u00d788), dai quali vengono ricavati per dimezzamento del lato lungo (similmente ai formati An) il 50\u00d770, 44\u00d764 ecc. Questi formati non appartengono allo standard ISO ma sono lo standard nella produzione di carta in fogli per le tipografie poich\u00e9, come gi\u00e0 detto, tengono conto delle necessit\u00e0 tecniche delle lavorazioni di stampa e confezione che portano poi alla produzione del prodotto finito in formato ISO.\nSerie A.\nTabella con le misure dei formati A in millimetri, pollici e punti tipografici.\nSerie B.\nTabella delle dimensioni dei lati nella serie B.\nSerie C.\nTabella delle dimensioni dei lati nella serie C."}
{"id": "2301", "revid": "287204", "url": "https://it.wikipedia.org/wiki?curid=2301", "title": "Isomeria", "text": "Lisomeria (dal greco \u1f30\u03c3\u03bf\u03bc\u03b5\u03c1\u03ae\u03c2, \"isomer\u00e8s\", composto di \u1f34\u03c3\u03bf\u03c2, \"isos\", \"uguale\" e \u03bc\u03ad\u03c1\u03bf\u03c2, \"m\u00e9ros\", \"parte\") \u00e8 quel fenomeno per cui sostanze diverse per propriet\u00e0 fisiche e spesso anche per comportamento chimico hanno la stessa formula bruta, cio\u00e8 stessa massa molecolare e stessa composizione percentuale di atomi.\nTipi di isomeri.\nDue composti con uguale formula bruta si dicono \"isomeri\". Questi possono essere:\nL'isomeria \u00e8 molto diffusa e importante nei composti organici e le classi di isomeri, si possono dividere ulteriormente in sottoclassi.\nGli isomeri costituzionali possono essere isomeri:\nGli stereoisomeri possono essere isomeri:\nAlcuni esempi di isomeria.\nIsomeria di catena.\nI tre composti riportati in questo esempio hanno formula bruta: C8H16.\nIsomeria di posizione.\nI tre composti riportati in questo esempio sono tre fenoli. Differiscono per la posizione dei loro gruppi attorno all'anello. E i loro prefissi sono: orto- meta- para-.\nIsomeria cis-trans.\nDetta anche isomeria geometrica; affinch\u00e9 ci sia questo tipo di isomeria sono necessarie due condizioni:\nPer la prima condizione non pu\u00f2 esserci isomeria cis-trans negli alcani in cui gli atomi di carbonio possono ruotare liberamente attorno al legame semplice; per la seconda non pu\u00f2 esserci negli alchini in cui, essendo i due atomi di carbonio legati tramite un legame triplo, possono fare soltanto un altro legame). Pertanto l'isomeria cis-trans avviene solo negli alcheni e in alcuni casi nei cicloalcani. Le due coppie di composti riportate in questo esempio differiscono per la disposizione dei gruppi attorno a un elemento che impedisce rotazione, ad esempio un doppio legame o un anello.\nGli isomeri geometrici vengono comunemente classificati con due diversi tipi di nomenclatura: \"cis\" e \"trans\" o \"Z\" e \"E\". Nella prima l'isomero \"cis\" \u00e8 quello che ha due gruppi uguali dalla stessa parte di un doppio legame o di un ciclo, il \"trans\" li ha da parti opposte. Nel secondo tipo di nomenclatura, l'isomero \"Z\" \u00e8 quello con i gruppi a priorit\u00e0 maggiore dalla stessa parte (la priorit\u00e0 viene stabilita in base alle regole di priorit\u00e0 usate per la nomenclatura dei composti chirali) mentre l'isomero \"E\" li ha da parti opposte. A volte pu\u00f2 succedere che le configurazioni cis e Z si equivalgano, come del resto trans e E.\nIsomeria ottica.\nLe due molecole riportate in questo esempio, differiscono solamente per il fatto di essere l'una l'immagine speculare non sovrapponibile dell'altra. Due stereoisomeri che sono l'uno l'immagine speculare non sovrapponibile dell'altro si dicono enantiomeri (in questo caso, l'elemento stereogenico \u00e8 un punto, cio\u00e8 un atomo di carbonio). Questa propriet\u00e0 \u00e8 anche detta chiralit\u00e0. \nL'isomeria ottica \u00e8 un particolare tipo di isomeria in cui i due composti isomeri presentano le stesse identiche propriet\u00e0 fisiche e chimiche (a parte la diversa reattivit\u00e0 con altre molecole chirali) tranne differire per una caratteristica propriet\u00e0 ottica: se si fa passare un raggio di luce in una soluzione con i due isomeri ottici all'interno di un polarimetro, il fascio viene deviato dello stesso angolo verso destra e verso sinistra rispetto alla sua direzione in assenza degli isomeri. La luce non viene deviata se nel polarimetro \u00e8 presente una soluzione contenente la stessa identica quantit\u00e0 dei due isomeri, ossia una soluzione \"racemica\"; solo in questo caso la luce non subisce alcuna deviazione. L'angolo \u03b1 di cui ruota il piano di vibrazione della luce polarizzata dopo aver attraversato una soluzione \u00e8 detto potere rotatorio specifico di una sostanza. \nIl potere rotatorio di una soluzione dipende sia dalla concentrazione sia dalla lunghezza del tubo polarimetrico. Per rendere indipendente dai parametri sperimentali il potere rotatorio di una sostanza, si usa il potere rotatorio specifico [\u03b1]:\ndove: \nNuclidi.\nIl termine isomero viene utilizzato anche per indicare stessi isotopi che differiscono solamente per il diverso stato eccitato."}
{"id": "2305", "revid": "1543377", "url": "https://it.wikipedia.org/wiki?curid=2305", "title": "Integrale di Eulero", "text": "In matematica esistono due funzioni speciali note come integrali di Eulero:\nTramite il teorema di Fubini si dimostra un'importante relazione che lega le due funzioni e permette di esprimere la funzione beta rispetto alla funzione gamma, mostrando inoltre in maniera immediata la simmetria della beta:\nLa funzione gamma \u00e8 un'estensione del fattoriale ai numeri reali e ai complessi; per tale motivo le due funzioni assumono un'espressione pi\u00f9 semplice nel dominio dei numeri naturali (formula_4):"}
{"id": "2306", "revid": "124338970", "url": "https://it.wikipedia.org/wiki?curid=2306", "title": "Insieme sfocato", "text": "Un insieme sfocato o insieme sfumato (in inglese \"fuzzy set\") \u00e8 un insieme che rientra in un'estensione della teoria classica degli insiemi. Il concetto \u00e8 stato introdotto da Lotfi A. Zadeh, nel 1965, come estensione della classica definizione di insieme.\nUn \"insieme sfocato\" \u00e8 caratterizzato da una \"funzione di grado di appartenenza\", che mappa gli elementi di un universo in un intervallo reale continuo formula_1\nIl valore \"0\" (zero) indica che l'elemento non \u00e8 per niente incluso nell'insieme sfocato, il valore \"1\" (uno) indica che l'elemento \u00e8 certamente incluso nell'insieme (questi due valori corrispondono\nalla teoria classica degli insiemi), mentre i valori tra zero e uno indicano il grado di appartenenza dell'elemento all'insieme sfocato in questione.\nDato un universo \"U\" e una funzione del grado di appartenenza formula_2 si definisce la sfocatura di \"U\" rispetto ad \"A\", e si indica \"A(U)\", l'insieme delle coppie:\nEsempio.\nUn insieme fuzzy \"A(U)\" \u00e8 una coppia ordinata \"(U,A)\" con:\nPrendiamo come insieme\ne come funzione d'appartenenza\nLa sfocatura di \"U\" rispetto ad \"A\" \u00e8 allora\nL'unico vincolo circa le funzioni d'appartenenza \u00e8 quello sul codominio d'arrivo ma, in maniera meno generale ma pi\u00f9 pragmatica, si pu\u00f2 dire che solitamente si tratta di: funzioni monotone, triangolari, trapezioidali e gaussiane. \u00c8 ovviamente possibile eseguire tra insiemi fuzzy anche le classiche operazioni insiemistiche quali unione, intersezione e complemento. Si noti che non \u00e8 possibile parlare di un insieme sfocato prescindendo dalla sua funzione di sfocatura e che questa, almeno di principio, \u00e8 puramente arbitraria.\nPropriet\u00e0 degli insiemi sfocati.\nGli insiemi fuzzy non godono di relazioni di univocit\u00e0 e biunivocit\u00e0 fra gli elementi di insiemi diversi. Pertanto, gli insiemi fuzzy sono un'estensione, ma non una generalizzazione degli insiemi della teoria classica; ossia sono una teoria che allarga ma \u00e8 inclusa in quella degli insiemi, piuttosto che includerla in una teoria nuova e pi\u00f9 vasta.\nUn semplice passaggio di notazione da un discreto fra 0 e 1 a un intervallo continuo di appartenenza fra gli stessi due estremi rappresenta un notevole salto concettuale ed \u00e8 un esempio dell'importanza di disporre di una notazione matematica sintetica e potente.\nSugli insiemi fuzzy valgono gli operatori insiemistici: unione, intersezione e complementare. Valgono inoltre le leggi di De Morgan; non valgono invece il principio del terzo escluso (per cui l'unione di un insieme con il suo complementare ha somma pari a 1) e il principio di non-contraddizione (l'intersezione di un insieme con il suo complementare \u00e8 un insieme vuoto). Il discorso ovviamente \u00e8 valido in quanto la complementarit\u00e0 \u00e8 definita indipendentemente da questi principi fondamentali di logica (e da tutti gli altri, che ne sono una derivazione) come propriet\u00e0 di un singolo insieme e non di due o pi\u00f9 insiemi in relazione tra loro.\nVi sono vari modi possibili di generalizzare gli operatori della logica classica. L'operazione di unione su due insiemi fuzzy \"A\" e \"B\" si esegue applicando ad ogni elemento \"x\" di \"A\" e \"y\" di \"B\" una funzione chiamata s-norm; tipicamente si prende il massimo tra i due valori:\nL'operazione di intersezione invece viene effettuata utilizzando funzioni t-norm, tipicamente la funzione minimo; per definire invece il complementare di un insieme, si calcola il nuovo grado di appartenenza di un elemento al nuovo insieme \"B\" come 1-grado di appartenenza ad \"A\", come nel seguente esempio:\nUtilizzo.\nLa validit\u00e0 degli operatori booleani (con cui lavora l'algebra relazionale) consente di interrogare basi di dati fuzzy con il FSQL (Fuzzy SQL), un linguaggio nato nel 1998 come estensione dell'SQL."}
{"id": "2308", "revid": "2039709", "url": "https://it.wikipedia.org/wiki?curid=2308", "title": "Intel", "text": "Intel Corporation \u00e8 un'azienda multinazionale statunitense fondata nel 18 luglio 1968 con sede a Santa Clara (California).\nProduce dispositivi a semiconduttore, microprocessori, componenti di rete, chipset per \"motherboard\" (scheda madre), chip per schede video e molti altri circuiti integrati, ed \u00e8 considerata una delle pi\u00f9 importanti nel settore.\nStoria.\nLa creazione.\nNel 1968 Robert Noyce e Gordon Moore lasciano la Fairchild Semiconductor e fondano la \"Integrated Electronics Corporation\", successivamente abbreviata in \"Intel Corporation\". Poco dopo Andrew Grove arriv\u00f2 alla direzione della societ\u00e0.\nIntel all'inizio produceva componenti per memorie e, durante gli anni settanta, era divenuta leader nella produzione di memorie DRAM, SRAM e ROM. La svolta arriv\u00f2 nel 1971 quando Marcian Hoff, Federico Faggin, Stanley Mazor e Masatoshi Shima costruirono il primo microprocessore, l'Intel 4004. Nel 1973 registr\u00f2 vendite per 66 milioni di dollari.\nLe innovazioni e le microarchitetture.\nNel 1983 tocc\u00f2 al presidente della societ\u00e0, Andy Grove, trasformare la produzione, abbandonando la costruzione di memorie per passare alla produzione di microprocessori. Lo stesso Andy Grove descrisse questa transizione nel libro \"Only the Paranoid Survive\". Un elemento chiave di questo processo fu sicuramente l'8086 che nel 1982 viene scelto per i PC IBM alla condizione (imposta da IBM) di avere una seconda fonte di produzione. La seconda fonte sar\u00e0 AMD, che con uno scambio di licenze diviene il secondo fornitore di processori 8088 e 8086 per i PC IBM. Il \"problema\" dei secondi fornitori sar\u00e0 sempre presente fino all'avvento del Pentium.\nDurante gli anni novanta la Intel Architecture Labs (IAL) fu la maggior responsabile delle innovazioni hardware dei personal computer, fra cui il bus PCI, il bus PCI Express, l'USB (USB) e le prime architetture per server multiprocessori (SMP).\nLe vicende \"antitrust\" e il Pentium.\nIntel ha un accordo con Advanced Micro Devices dal 1976: ognuna delle due major pu\u00f2 usare le tecnologie brevettate dal concorrente senza dover richiederne il consenso.\nNel 1993 viene lanciato il Pentium, capostipite di una famiglia di successo. Nel corso degli anni '90 il controllo totale del mercato dei processori x86 procur\u00f2 ad Intel molte cause da parte delle autorit\u00e0 antitrust.\nGli anni 2000 e l'imposizione sul mercato.\nAll'inizio del 2006 Apple diventa cliente di Intel creando, con accordo di Intel, il primo iMac Intel, e nel settembre del 2007 la societ\u00e0 ha acquisito Havok, sviluppatore noto in ambito software per lo sviluppo dell'omonimo motore fisico utilizzato in pi\u00f9 di 150 videogiochi.\nNell'ottobre dello stesso anno ha raggiunto un accordo extragiudizionario con Transmeta: la societ\u00e0 accusava Intel di aver violato alcune sue propriet\u00e0 intellettuali. Intel ha pagato 250 milioni di dollari per aver accesso non esclusivo a tutti i brevetti della societ\u00e0. Nel febbraio del 2008 la societ\u00e0 \u00e8 stata citata in giudizio dall'University of Wisconsin-Madison per aver violato il brevetto statunitense 5.781.752 nei processori Core 2.\nNel 2008 crea la Numonyx assieme ad STMicroelectronics e Francisco Partners.\nNel maggio del 2009 riceve una multa da 1,06 miliardi di euro dall'Antitrust europeo per abuso di posizione dominante. Nel novembre 2009 Intel si accorda con AMD a pagare 1,25 miliardi di dollari per ritirare le denunce a suo carico che AMD aveva presentato, permettendo a quest'ultima di risanare parte dei debiti accumulati.\nTra la fine del 2014 e l'inizio del 2015 \u00e8 uscita la quinta generazione di processori con architettura Broadwell. Ad agosto 2015 sono stati presentati i processori i3, i5, i7 e Pentium di sesta generazione con la nuova architettura Skylake . Nei mesi successivi sono poi usciti l'intel core i3 e il pentium di sesta generazione. I processori Skylake hanno un processo produttivo a 14 nanometri e hanno grafiche integrati pi\u00f9 potenti rispetto alla precedente generazione. Nell'estate 2016 Intel ha presentato la settima generazione di processori desktop e mobile, conosciuti con il nome Kaby Lake. I Kaby Lake hanno caratteristiche simili ai loro predecessori ma vantano secondo i dati Intel un incremento prestazionale del 30%. Sia i processori Skylake che i processori KabyLake sono compatibili con il socket LGA1151. Nell'agosto 2017 \u00e8 stato presentato un aggiornamento dei processori Intel, denominato Kaby Lake Refresh, a cui \u00e8 stato assegnato lo stato di \"ottava generazione\" e che Intel afferma essere circa il 40% pi\u00f9 veloci dei precedenti. L'incremento delle prestazioni \u00e8 stato misurato in appropriate condizioni operative mediante un benchmark sviluppato da Intel stessa.\nNel 2015 Intel si \u00e8 mostrata interessata al mondo dei droni, in particolare alle applicazioni possibili grazie alle camere ad alta definizione di cui sono dotati i droni moderni ed ha avviato una partnership con Qualcomm. La collaborazione ha portato alla creazione delle RealSense Cameras, cio\u00e8 potenti videocamere in grado di effettuare la scansione di una stanza in pochi secondi ed offrire una esperienza 3D senza precedenti. Ha anche collaborato con la DJI e con la Ryze Robotics fornendo processori per i loro droni (ad es. TELLO).\nNel 2020 la Apple ha scelto d'interrompere la collaborazione con Intel, lanciando Apple Silicon. Tuttavia la Intel collaborer\u00e0 al processo di transizione.\nnel 2021 Intel ha ventilato l'ipotesi di aprire un nuovo stabilimento industriale in Europa; per la precisione in Germania, a Dresda o a Monaco. La produzione partir\u00e0 per\u00f2 solo nel 2024. Intel sarebbe pronta a investire 80 miliardi di euro in Europa per cercare di reagire alla crisi dei semiconduttori. Non \u00e8 escluso che, a questo proposito, venga creato un centro di assemblaggio dei semiconduttori proprio in Italia.\nAffari societari.\nStruttura societaria.\nIl 21 giugno 2018, l'amministratore delegato Brian Krzanich si dimette per una relazione consensuale che ha avuto con una dipendente, iniziata 10 anni prima e terminata nel 2013 prima che Krzanich diventasse CEO. La politica interna che proibisce ai manager di avere relazioni con dipendenti \u00e8 stata introdotta nel 2011. Robert \"Bob\" H. Swan, gi\u00e0 CFO, \u00e8 stato nominato CEO temporaneo fino a nomina del nuovo CEO permanente.\nSlogan.\nLo slogan usato inizialmente nelle pubblicit\u00e0 era \u00abThe computer inside\u00bb (\"\"Il computer all'interno\" in italiano), nel 1991 si inizi\u00f2 ad utilizzare \u00abIntel inside\u00bb, che, nel 2006, venne sostituito da \u00abLeap Ahead\u00bb (\u00abBalzare in avanti\u00bb in italiano).. Nel maggio 2009 divenne \u00abSponsors of Tomorrow\u00bb (\"Sponsor del futuro\" in italiano). Dal 2013 \u00e8 \u00abLook inside\u00bb (\"Guarda l'interno\"\" in italiano).\nCuriosit\u00e0.\nNel celebre sceneggiato di fantascienza \"A for Andromeda\", prodotto dalla BBC nel 1961, scritto da Fred Hoyle con la collaborazione di John Elliot, un colosso privato interessato a un immaginario computer alieno si chiama, per pura coincidenza, \"Intel\"."}
{"id": "2309", "revid": "111244085", "url": "https://it.wikipedia.org/wiki?curid=2309", "title": "IA-32", "text": "Con IA-32 (\"Intel Architecture 32 bit\"), a volte i386, si definisce l'architettura o l'instruction set dei microprocessori prodotti da Intel, AMD e altre compagnie minori per il mercato desktop a partire dal 1985, e che \u00e8 presente nella grandissima maggioranza dei personal computer esistenti al mondo. Spesso viene definita un'architettura CISC, ma queste distinzioni stanno sempre pi\u00f9 perdendo significato con l'avanzare della tecnologia.\nStoria.\nIl termine fu coniato per distinguere il set di istruzioni per le CPU compatibili con il processore Intel 80386 da quelli per serie incompatibili come Itanium. Il set IA-32 viene implementato in tutte le CPU della grande famiglia x86 successive all'80386, ovvero quelle a 32 bit. I programmi che sono utilizzati con uno di questi processori possono girare in modalit\u00e0 protetta, usare memoria maggiore di 640K, disporre di memoria virtuale e ambiente multitasking. Inoltre essi possono accedere ad uno spazio di memoria lineare di circa 4 GB.\nModalit\u00e0 di operazione dei processori IA-32.\nL'IA-32 supporta tre modalit\u00e0 di funzionamento: la modalit\u00e0 reale, la modalit\u00e0 protetta e la modalit\u00e0 8086 virtuale. In modalit\u00e0 protetta i programmi possono sfruttare appieno il processore e tutta la memoria disponibile sulla macchina, mentre in modalit\u00e0 reale e in modalit\u00e0 8086 virtuale il software ha a disposizione un solo megabyte di RAM e il processore si comporta come un semplice 8086.\nRegistri.\nLa CPU 80386 (e tutti i suoi successori) ha 4 registri ad uso generico a 32 bit e 6 registri di segmento, pi\u00f9 il registro dei flag, due registri indice e due registri per la gestione dello stack. A questi registri di uso comune si aggiungono alcuni destinati a compiti particolari: ci sono 4 Control Register, 6 Debug Register e 4 Test Register, oltre naturalmente ai registri descrittori di segmento necessari per l'implementazione dei meccanismi di memoria virtuale. Il coprocessore matematico 80387 aggiungeva al sistema altri 8 registri in virgola mobile. I processori seguenti hanno incorporato il coprocessore matematico e introdotto altri registri per le istruzioni SIMD, come l'MMX, il 3DNow! e l'SSE, ma senza abbandonare mai il gruppo di registri originario del 386. \nRegistri ad uso generico.\nI registri ad uso generico x86 non sono realmente destinati all'uso generico come indicherebbe la definizione, a causa di alcuni processi specifici che possono spesso essere eseguiti impiegando solo uno o due di questi registri. In altre architetture i registri ad uso generico sono impiegabili in modo assolutamente indistinto, mentre i registri x86 sono suddivisi tra specifici per i dati e specifici per gli indirizzi. \nInoltre molte operazioni possono essere svolte o in un registro o direttamente nella RAM, senza necessit\u00e0 di caricare i dati in un registro. Questo comportamento dimostra i trent'anni di et\u00e0 di quest'architettura.\nNota: con l'arrivo dell'estensione AMD64 all'architettura x86 questa caratteristica \u00e8 stata eliminata, almeno in modalit\u00e0 a 64 bit: ora i registri ad uso generico sono realmente ad uso generico, senza distinzioni. Questo non influenza comunque l'architettura IA-32.\nRegistri a 8 e 16 bit.\n\u00c8 inoltre possibile l'accesso ad ulteriori set di registri a 8 e 16 bit. Per esempio, si pu\u00f2 accedere ai 16 bit inferiori del registro a 32 bit EAX chiamandoli AX. Alcuni registri a 16 bit possono essere divisi ulteriormente in registri a 8 bit: la met\u00e0 superiore del registro a 16 bit AX visto sopra \u00e8 chiamata AH e l'inferiore AL. Allo stesso modo, il registro a 32 bit EBX si divide in BX (16 bit), ulteriormente diviso in BH (8 bit) e BL (8 bit). \nRegistri generici dei dati.\nTutti i seguenti registri possono essere impiegati per uso generico, ma anche per processi specializzati; ognuno di essi pu\u00f2 essere suddiviso in registri a 16 o 8 bit.\nRegistri degli indirizzi.\nUsati solo per l'indirizzamento. Possono essere divisi in registri a 16 bit ma non a 8 bit.\nRegistri stack per la virgola mobile.\nFin dall'introduzione dell'80486 sono presenti 8 registri x87 in virgola mobile, numerati da ST(0) a ST(7). Ogni registro contiene 80 bit e immagazzina numeri nel formato \"precisione doppia estesa\" dello standard IEEE 754. A questi registri non si pu\u00f2 accedere direttamente, ma come uno stack LIFO. Il numero del registro non \u00e8 fisso, ma si riferisce alla cima dello stack: ST(0) \u00e8 il registro in cima allo stack, ST(1) \u00e8 quello inferiore, ST(2) \u00e8 ancora inferiore e cos\u00ec via. Questo significa che un dato \u00e8 sempre spinto verso il basso, e che le operazioni vengono sempre effettuate con l'operando contenuto in cima allo stack: non \u00e8 possibile accedere ad un dato registro in modo casuale, ma solo in ordine. \nRegistri di segmento.\nI registri di segmento vengono utilizzati dall'80386 per generare un indirizzo lineare da un indirizzo logico. L'indirizzo logico \u00e8 dato dalla coppia \"registro di segmento\":\"offset\" (l'offset pu\u00f2 essere una costante, un registro di base, di indice o la combinazione dei tre, con alcune regole/eccezioni). L'indirizzo lineare viene quindi trasformato in indirizzo fisico dal meccanismo di paging del processore. I registri di segmento sono 6:\nNota: I registri FS e GS furono aggiunti nell'80386 (nei processori precedenti non erano presenti) e il loro nome \u00e8 una semplice continuazione dell'alfabeto dalla E di ES.\nNota: Quando si vuole far riferimento ad un indirizzo di memoria nell'architettura IA-32, viene utilizzata la forma \"&lt;SEGMENTO&gt;:&lt;OFFSET&gt;\". Il segmento \u00e8 espresso mediante uno dei 6 registri di segmento (anche se in alcuni casi \u00e8 possibile esprimerlo con un valore costante) mentre l'offset indica lo \"scostamento\" all'interno del segmento. Le istruzioni, ad esempio, vengono sempre prelevate nella memoria all'indirizzo puntato dalla coppia \"CS:EIP\".\nRegistro dei flag.\nL'80386 dispone di un registro dei flags, chiamato EFLAG. Sebbene non sia direttamente accedibile mediante un nome (come EAX, ad esempio) \u00e8 possibile in qualche modo leggerlo e scriverlo. Sono necessarie solo un paio di istruzioni:\n /* Lettura dello stato del registro dei flags */\n PUSHFD ;Salva lo stato dei flags nello stack\n POP EAX ;Estrae dallo stack e salva in EAX (o qualunque altro registro generale)\nPer modificare, invece, lo stato dei flags sono necessarie le seguenti due istruzioni:\n /* Modifica dello stato dei flags */\n PUSH EAX ;Salva il registro EAX sullo stack (o qualunque altro registro generale)\n POPFD ;Estrae dallo stack e memorizza nel registro dei flags\nLe istruzioni precedenti salvano e ripristinano lo stato di EFLAG (versione a 32-bit dei flags dell'80386). \u00c8 possibile salvare/ripristinare solo i 16 bit meno significativi utilizzando PUSHF/POP AX e PUSH AX/POPF rispettivamente. La dimensione (16 o 32 bit) utilizzata dipende dalla dimensione dell'operando. Il \"prefisso di forzatura operando\" (op-code 0x66) permette di variare la dimensione all'interno del contesto corrente: se utilizzato in modo 16-bit far\u00e0 trattare al microprocessore l'istruzione come a 32-bit e viceversa.\nIl registro dei flags \u00e8 un registro a 16 bit dove ad alcuni bit (o raggruppamento di essi) \u00e8 assegnato un significato preciso ed indica lo stato del processore. Se il bit \u00e8 posto ad 1 il flag \u00e8 \"impostato\" (set), se posto a 0 si dice che \u00e8 \"resettato\" (reset o clear).\nI numeri indicano la posizione in bit le sigle indicano il nome simbolico del flag.\nSignificato dei flags:\nI restanti bit non sono utilizzati e vengono riservati ad uso futuro; il loro valore non dovrebbe essere modificato e, se letto, non dovrebbe essere preso in considerazione.\nRegistri SIMD.\nGli instruction set MMX, 3DNow!, e SSE possiedono propri registri, in aggiunta a quelli standard IA-32.\nRegistri MMX.\nL'MMX possiede 8 registri, chiamati da MM0 a MM7 (da qui in poi \"MMn\"), che per\u00f2 sono fisicamente gli stessi registri x87 per il calcolo in virgola mobile della FPU, per cui \u00e8 impossibile usare contemporaneamente le istruzioni MMX e quelle in virgola mobile: prima di usare il set di istruzioni MMX deve essere disabilitata la FPU, con una istruzione apposita. \nOgnuno dei registri MMn contiene un intero a 64 bit, ma una delle caratteristiche fondamentali di questo instruction set \u00e8 il concetto di \"vettore\", formato da pi\u00f9 dati simili tra loro: potevano quindi essere immagazzinate due \"parole\" di 32 bit l'una, quattro di 16 o otto di 8.\nSempre perch\u00e9 i registri MMn sono in \"coabitazione fisica\" con i registri x87, che contengono 80 bit l'uno, nell'esecuzione delle MMX i primi 16 bit del registro vanno sprecati: vengono quindi tutti impostati a 1, in modo che i dati presenti vengano riconosciuti come \"NaN\" o come infiniti da un'applicazione in virgola mobile, e rendendo facile riconoscere se vengano usati dati in virgola mobile o MMX.\nRegistri 3DNow!\nIl 3DNow! fu progettato come un'estensione naturale delle istruzioni MMX per il calcolo in virgola mobile; usa quindi le stesse denominazioni dei registri MMn, ma invece di immagazzinarvi \"parole\" di 64 bit, vi introduce numeri in virgola mobile a precisione singola.\nIl vantaggio di usare i registri x87 anche in questo caso \u00e8 che essi sono gi\u00e0 dedicati al calcolo in virgola mobile, e quindi le istruzioni x87 possono essere usate per compiere le operazioni analoghe di salvataggio dei registri anche nel codice 3DNow!: ne consegue che non sono richieste modifiche al sistema operativo per usare questa tecnologia.\nRegistri SSE.\nCon l'SSE le istruzioni SIMD furono rese completamente indipendenti dai registri x87. Ma questo signific\u00f2 anche allontanarsi definitivamente dagli altri \"instruction set\" SIMD, come MMX; sforzo giustificato dalla possibilit\u00e0 di usare registri pi\u00f9 grandi, liberi dai limiti della virgola mobile. Furono creati otto registri a 128 bit, chiamati da XMM0 a XMM7 (nota: nell'architettura AMD64 i registri sono stati aumentati a 16).\nLo svantaggio consiste nel dover inserire nel sistema operativo il nuovo set di istruzioni. Intel cre\u00f2 quindi una nuova versione della modalit\u00e0 protetta, chiamata \"Enhanced mode\", che permette l'utilizzo delle istruzioni SSE, disabilitate nella normale modalit\u00e0 protetta: un sistema operativo che include le istruzioni SSE accede alla nuova modalit\u00e0, mentre uno pi\u00f9 vecchio o che comunque non le includa tenter\u00e0 l'accesso solo alla normale modalit\u00e0 protetta.\nL'SSE \u00e8 un instruction set che opera solo su dati in virgola mobile, come 3DNow!, ma a differenza di questo non usa i registri stack della FPU ma un proprio set di registri separato, in grado di contenere il doppio di numeri a precisione singola. Mentre il primo SSE era limitato ai numeri a precisione singola, con l'SSE2 fu possibile trattare anche numeri a precisione doppia. Per il 3DNow! questo non era possibile, dato che un unico numero in questa precisione occuperebbe l'intero registro a 64 bit, mentre i registri XMMn sono a 128 bit: l'SSE2 \u00e8 quindi molto pi\u00f9 adatto ad applicazioni scientifiche rispetto ai due predecessori.\nFormato delle istruzioni IA-32.\nLa struttura di una generica istruzione IA-32 \u00e8 variabile a seconda dello specifico opcode, e pu\u00f2 essere preceduta da dei \"prefissi\" (fino a quattro) che ne modificano il comportamento: una descrizione generale \u00e8 data nella tabella qui sotto. \nIl byte \"Mode R/M\" specifica ulteriormente l'operando dell'istruzione e pu\u00f2 contenere un supplemento di opcode, mentre il byte \"SIB\" (Scale Index Base) specifica sempre un registro a 32 bit (EAX, EBX ecc.) ed \u00e8 caratteristico dei processori IA-32.\nNella tabella seguente sono elencate le istruzioni IA-32, organizzate per ordine alfabetico in base al loro codice mnemonico Assembly. Vengono riportati anche gli opcpdes esadecimali e, in cicli di clock, i tempi di esecuzione per un 80386. Se al posto dell'opcode c'\u00e8 un asterisco \u00e8 perch\u00e9 l'istruzione ha molti opcode diversi a seconda delle varie forme; anche i tempi di esecuzione sono variabili a seconda dello stato in cui si trova il processore: in modo protetto molti accessi alla memoria \"costano\" cicli di clock in pi\u00f9, e un eventuale context switch pu\u00f2 alzare di molto i tempi. I flag impostati a valori predefiniti sono contrassegnati con il valore 0 o 1 che assumono; se vengono modificati in accordo con il risultato dell'operazione sono contrassegnati con un asterisco; se vengono modificati, ma in modo non definito sono contrassegnati con un punto interrogativo.\nQuesto \u00e8 il set completo di istruzioni del processore 80386. La nuova architettura Intel IA-64 non \u00e8\ndirettamente compatibile con le istruzioni IA-32."}
{"id": "2311", "revid": "73843", "url": "https://it.wikipedia.org/wiki?curid=2311", "title": "Irving Kaplansky", "text": "Biografia.\nNato da genitori polacchi appena immigrati in Canada, si interess\u00f2 inizialmente alla musica (pianoforte), scoprendo per\u00f2 gi\u00e0 da giovane la matematica.\nConsegu\u00ec la maturit\u00e0 nel 1938 mostrando le sue grandi capacit\u00e0 matematiche.\nFece parte del primo gruppo a vincere il premio \"William Lowell Putnam\" (un concorso per studenti degli Stati Uniti e Canada).\nNel 1940 consegue il M.A. a Toronto e continua gli studi presso la Harvard University con la borsa di studio \"Putnam Fellowship\" di cui fu il primo beneficiario.\nOttiene il dottorato nel 1941 con la tesi \"Maximal Fields with Valuations\" preparata con la supervisione di Saunders Mac Lane e rimane ad Harvard fino al 1944 come assistente.\nNel 1944 e 1945 fa parte del gruppo di matematica applicata per il \"National Defense Council\" presso la Columbia University. \nNel 1945 si trasferisce alla Chicago University, dove passer\u00e0 la maggior parte della sua carriera fino al 1984.\nDal 1949 al 1958 fa parte del comitato di traduzione dal russo e da altre lingue slave.\nDal 1951 al 1953 fa parte del \"Council\" della \"American Mathematical Society\", diventandone vicepresidente nel 1975 fino al 1985, quando ne diventa presidente (fino al 1986).\nDal 1962 al 1967 \u00e8 presiede il dipartimento di Chicago.\nDal 1984 \u00e8 direttore del \"Mathematical Sciences Research Institute\" all'University of California (Berkeley).\nContributi.\nI suoi primi lavori riguardano la teoria dei numeri, la statistica, teoria dei giochi\ne quello che diventer\u00e0 il suo principale interesse: l'algebra.\nComplet\u00f2 la soluzione del problema di Kuosh e affront\u00f2 diversi problemi dell'algebra di Banach.\nI lavori matematici, soprattutto in algebra, hanno dato importanti contributi\nalla teoria degli anelli (\"ring theory\"), teoria dei gruppi (gruppi abeliani infiniti)\ne dei campi (\"group theory\" e \"field theory\").\nNella sua carriera, Kaplansky ottenne il premio \"Guggenheim Fellowship\" e venne eletto all'accademia nazionale delle scienze nonch\u00e9 all'accademia americana delle arti e scienze.\nNel 1987 divenne membro onorario della \"London Mathematical Society\". \nNel 1989 la \"American Mathematical Society\" assegna a Kaplansky uno dei tre premi \"Steele\"\n(come riconoscimento dell'influenza esercitata durante la carriera, compresa la formazione\ndi studenti di dottorato)."}
{"id": "2315", "revid": "15756", "url": "https://it.wikipedia.org/wiki?curid=2315", "title": "Isola del Liri", "text": "Isola del Liri (\"Lis\u00ebra\" in dialetto locale) \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl centro storico cittadino si sviluppa su un'isola formata dal fiume Liri il quale, all'altezza del castello Boncompagni - Viscogliosi, si divide in due bracci che formano ciascuno un salto di circa trenta metri: la Cascata Grande (Verticale) formata dal braccio di sinistra e la Cascata del Valcatoio (o, anticamente, del Gualcatojo o anche Cascatelle) formata da quello di destra.\nLa Cascata Grande \u00e8 alta circa 27 metri: una delle poche cascate a trovarsi nel centro storico di una citt\u00e0.\nLa Cascata del Valcatoio \u00e8 meno spettacolare della prima anche perch\u00e9 le sue acque sono irregimentate e captate per alimentare un impianto di produzione elettrica. Il suo salto non \u00e8 perfettamente verticale, ma segue un piano inclinato di circa 160 metri lungo un dislivello di circa 27 metri con una pendenza del 17% circa.\nOrigini del nome.\nIl nome di \"Isola del Liri\" deriva dal sito in cui si \u00e8 sviluppato il centro abitato: un'isola formata dal fiume Liri. Il primo nome registrato della citt\u00e0 fu \"Insula Filiorum Petri\", cio\u00e8 \"Isola dei figli di Pietro\", gastaldo di Sora. In realt\u00e0 gi\u00e0 in un documento del 1004 si registra una localit\u00e0 nel contado sorano denominata \"Colle dell'Isola\". Nell'uso comune e nella cartografia fu sempre \"Isola\", talvolta con la specificazione \"di Sora\", perch\u00e9 strettamente legata insieme a Castelliri (allora \"Castelluccio\") alla vicina Sora, di cui segu\u00ec le sorti fino all'et\u00e0 napoleonica. A seguito dell'unificazione nazionale, nel 1863 \"Isola\" divenne \"Isola presso Sora\" per poi ottenere nel 1869 il nome attuale.\nStoria.\nEt\u00e0 antica.\nL'origine di Isola del Liri \u00e8 strettamente legata ai due municipi romani vicini di \"Arpinum\" e \"Sora\": l'attuale territorio comunale della citt\u00e0 era infatti diviso tra i due antichi centri. Entrambe le citt\u00e0 erano abitate anticamente dai volsci, popolazione indo-europea osco-umbra. Sora divent\u00f2 poi colonia romana con l'arrivo di diverse migliaia di coloni romani e/o latini, mentre Arpino non fu colonizzata. Le conquiste degli antichi romani, estendosi poi pi\u00f9 a sud nel Sannio, stabilizzarono la loro presenza per diversi secoli lungo il Liri e nel resto del Latium adiectum.\nMedioevo.\nLa citt\u00e0 nel Medioevo cadde, alternativamente, sotto il dominio bizantino e longobardo, finch\u00e9 divenne parte della contea di Sora nel Principato di Capua. Isola del Liri fu il feudo della famiglia dell'Isola (de Insulae) del XII secolo al XIV secolo. Fra i personaggi famosi di questa famiglia, furono Roffredo dell'Isola, abate di Montecassino, conte d'Arce, e Bartolomeo dell'Isola che godeva gli onori nel sedile di Capuano a Napoli. Alla fine del XIV secolo, Isola del Liri fu ceduta alla famiglia Cantelmo.\nIl Ducato di Sora.\nDurante l'Ancien R\u00e9gime la citt\u00e0 conobbe un'economia florida e un migliore assetto urbanistico, grazie soprattutto alla famiglia Boncompagni. Nel 1579, papa Gregorio XIII, acquist\u00f2 il feudo del Ducato di Sora dai duchi di Urbino Della Rovere per donarlo al nuovo duca Giacomo Boncompagni, suo figlio. Per molti anni Isola del Liri fu sede dei duchi di Sora e il suo castello il principale centro amministrativo del ducato. Nell'ultimo periodo del triennio giacobino, e in particolare nel maggio 1799, a Isola ebbe luogo l'eccidio nella chiesa di San Lorenzo Martire: oltre cinquecento persone che si erano riparate nel luogo di culto furono, infatti, trucidate dall'esercito rivoluzionario.\nIl XIX secolo.\nNel corso del XIX secolo, e a seguito del riassetto amministrativo realizzato nel Regno di Napoli con Gioacchino Murat, la citt\u00e0 fu annessa alle sorti politico-amministrative della provincia di Terra di Lavoro e, all'interno di essa, del Circondario di Sora.\nNel secondo decennio del XIX secolo, Carlo Lefebvre di Pontarlier gett\u00f2 le basi per lo sviluppo industriale della zona, impiantando qui le prime cartiere. Dal 1821 al 1841 sorsero nella Valle del Liri numerose altre cartiere, la maggior parte delle quali site a Isola del Liri, che si trasform\u00f2 da piccolo centro rurale a polo industriale di prim'ordine per la fabbricazione della carta.\nNegli stessi anni, al servizio dell'industria della carta, nacque e si svilupp\u00f2 a Isola del Liri anche la lavorazione di feltri per cartiere. Questa pot\u00e9 svilupparsi anche grazie alla presenza dei numerosi lanifici locali, il primo dei quali era stato fondato nel 1805 da Clemente e Vittorio Simoncelli. Cartiere, lanifici e feltrifici prosperarono nel corso del secolo.\nNotevole sostegno all'industria del paese venne offerto dalla possibilit\u00e0 di impiantare centrali per la produzione di energia idroelettrica lungo il corso del fiume Liri. All'inizio del XX secolo Isola del Liri era uno dei pochissimi centri della zona a poter disporre di energia elettrica per uso pubblico e privato.\nIl XX secolo.\nLo scoppio della prima guerra mondiale e il terremoto del 13 gennaio 1915 non arrestarono lo sviluppo industriale del paese.\nDurante gli anni della dittatura fascista l'assetto urbanistico mut\u00f2 notevolmente con la costruzione di nuovi edifici pubblici, soprattutto scuole e asili. Negli anni trenta venne dato notevole impulso all'istruzione secondaria con l'istituzione della Scuola di Avviamento Professionale e la Scuola Tecnica Industriale.\nNel dicembre 1926 Isola del Liri entr\u00f2 nella neonata Provincia di Frosinone.\nL'attivit\u00e0 industriale del paese non si arrest\u00f2 con lo scoppio della seconda guerra mondiale, ma successivamente all'armistizio di Cassibile la cittadina, per via della sua posizione geografica, fu oggetto di diversi bombardamenti da parte degli Alleati. Le prime bombe caddero su Isola del Liri il 23 ottobre del 1943. Le industrie si fermarono e i cittadini cominciarono a sfollare nelle campagne limitrofe. I bombardamenti continuarono fino al termine della Battaglia di Montecassino, al termine della quale numerosi profughi si rifugiarono nel paese.\nDiverse fabbriche erano andate distrutte e i macchinari trafugati. L'economia del paese riprese lentamente nel dopoguerra grazie anche al commercio illegale di sigarette, prodotte artigianalmente con le scorte di carta superstiti.\nNegli anni sessanta la rinata industria locale si avviava verso un lento declino, mentre l'artigianato confermava con l'arte della tessitura e con la produzione di mobili in stile le sue peculiarit\u00e0 tradizionali.\nEt\u00e0 contemporanea.\nNel 1927 fu proposto il primo progetto di unione con i comuni di Sora, Campoli Appennino, Broccostella, Pescosolido e Fontechiari che per\u00f2 fu respinto dal commissario incaricato di valutare la proposta. La citt\u00e0 ha registrato dall'istituzione della provincia di Frosinone un periodo di relativo benessere e di crescita economica, continuata anche a seguito della chiusura dei principali centri di produzione industriale attorno agli anni novanta. Nel 1986 da Bruno Magliocchetti fu riproposta la fusione con Sora, Castelliri e Arpino in Lirinia. Nel 1990 fu avanzata una seconda proposta dal senatore Bruno Magliocchetti, tutte respinte dalla regione, nonostante un apposito referendum che sanc\u00ec la volont\u00e0 popolare di costituire Lirinia. .\nMonumenti e luoghi d'interesse.\nArchitetture religiose\nSociet\u00e0.\nReligione.\nI cittadini professano in maggioranza la religione cristiana, sia cattolica che evangelica. Negli ultimi anni si \u00e8 riscontrato un incremento costante di cittadini di fede islamica, mentre tra i giovani aumenta il numero dei non credenti.\nCultura.\nEventi.\nDal 1988, si svolgeva nel comune il Liri Blues Festival. Tra i maggiori festival di blues nazionali. In passato il festival \u00e8 stato itinerante, toccando diversi centri della provincia di Frosinone.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 953 imprese operanti nel territorio comunale, che rappresentavano il 2,84% del totale provinciale (33.605 imprese attive), hanno occupato 2.238 addetti, il 2,10% del dato provinciale; in media, ogni impresa nel 2015 ha occupato due addetti (2,35).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Isola del Liri pass\u00f2 dalla provincia di Caserta a quella di Frosinone."}
{"id": "2316", "revid": "466539", "url": "https://it.wikipedia.org/wiki?curid=2316", "title": "Il dormiglione", "text": "Il dormiglione (\"Sleeper\") \u00e8 un film commedia fantascientifica di Woody Allen del 1973.\nNel 2000 l'AFI lo ha inserito all'ottantesimo posto nella classifica delle migliori cento commedie americane di tutti i tempi.\nTrama.\nAnno 2173, nel parallelo centrale della costellazione americana corrispondente agli ex Stati Uniti d'America, ormai distrutti da una guerra atomica e divenuti uno stato poliziesco in mano a un unico leader. Il corpo di un uomo, Miles Monroe, vissuto nel 1973, proprietario di un ristorante vegetariano e clarinettista jazz, viene risvegliato da un gruppo di medici dallo stato di ibernazione in cui era stato messo 200 anni prima dopo un'operazione chirurgica finita male. In quanto privo di identit\u00e0 e non schedato, deve indagare sul progetto \"Ires\", ideato per debellare la resistenza al regime dittatoriale del leader.\nCostretto a nascondersi, prende le sembianze di un robot al servizio di Luna, una poetessa che, avendolo scoperto, lo denuncia alla polizia. Miles subisce la riprogrammazione del cervello e il processo di riadattamento, mentre Luna, anch'essa candidata alla riprogrammazione, fugge e con l'aiuto della resistenza lo libera facendogli riacquistare la memoria. Per evitare che il dittatore, ucciso in un attentato, venga clonato, Miles e Luna ne ruberanno il naso, unica parte anatomica rimasta.\nProduzione.\nL'intenzione iniziale di Woody Allen era girare un grande kolossal comico della durata di oltre tre ore e con un budget tanto costoso quanto quello delle grosse produzioni hollywoodiane del genere. La prima met\u00e0 del film sarebbe stata ambientata nel 1973, finch\u00e9 il protagonista non fosse finito ibernato per poi risvegliarsi nel 2173 dopo l'intervallo. Pur avendo gi\u00e0 ottenuto l'approvazione dei produttori e firmato il contratto, Allen non fu in grado di trovare uno sviluppo dell'intreccio che lo soddisfacesse, cos\u00ec decise di riprendere l'idea dell'uomo che si risveglia nel futuro per scrivere una commedia di normale durata che fosse pi\u00f9 simile ai suoi film precedenti.\nDistribuzione.\nIl film \u00e8 uscito nei cinema americani il 17 dicembre 1973. In Italia la pellicola \u00e8 stata distribuita nelle sale cinematografiche a partire dal 15 marzo 1974.\nCitazioni e riferimenti.\nNel tentativo di sapere qualcosa in pi\u00f9 della sua epoca a Miles vengono mostrate delle foto e dei filmati tra cui immagini di Iosif Stalin, Henry Kissinger, Richard Nixon, Fiorello La Guardia, Billy Graham, Charles de Gaulle (del quale dice che si trattava di un famoso chef) e anche il paginone centrale di \"Playboy\" del numero del novembre 1972, il pi\u00f9 venduto nella storia della rivista con pi\u00f9 di 7.100.000 copie; esso, raffigurante la playmate svedese Lenna Sj\u00f6\u00f6blom, divenne in seguito un'immagine standard per il collaudo degli algoritmi di elaborazione delle immagini; l'immagine \u00e8 nota nel settore col nomignolo di \"Lenna\" (o \"Lena\")."}
{"id": "2317", "revid": "125710828", "url": "https://it.wikipedia.org/wiki?curid=2317", "title": "Imperatori del Sacro Romano Impero", "text": "Questa pagina contiene l'elenco degli Imperatori del Sacro Romano Impero, da Carlo Magno (800) a Francesco II d'Asburgo-Lorena (1806). Il loro titolo esatto era, in latino, \"Romanorum Imperator\" (\"Imperatore dei Romani\"), mentre in tedesco era \"R\u00f6mischer Kaiser\" (\"Imperatore Romano\").\nGli Imperatori, prima di essere formalmente incoronati, normalmente a Roma e per mano del papa, erano conosciuti come re dei Romani. Sono pertanto inclusi nell'elenco, ma non numerati, anche i Re dei Romani fino al 1508 (l'anno in cui Massimiliano I adott\u00f2 il titolo di imperatore pur senza essere stato incoronato), cio\u00e8 i sovrani di Germania (e quindi del Sacro Romano Impero) che non furono incoronati imperatori.\nIl Sacro Romano Impero.\nLa relazione fra il titolo di re e quello di imperatore nelle aree geografiche oggi chiamate Germania e Italia complica di fatto la comprensione della storia e della struttura del Sacro Romano Impero stesso. Le successive annotazioni sono state qui inserite nell'intento di chiarire meglio l'argomento in questione:\nLotte dinastiche.\nUnrochidi.\nNote\nInterregno.\nMentre il regno dei Franchi Occidentali iniziava oramai una vita totalmente indipendente, e nel regno d'Italia si estingueva l'autorit\u00e0 imperiale, nel regno dei Franchi Orientali la morte dell'ultimo re carolingio, Ludovico IV il Fanciullo, e nell'elevazione di un successore che seppe ridare unit\u00e0 e stabilit\u00e0 ai propri domini, venne \"a posteriori\" considerata come l'origine del regno di Germania. I due sovrani che si successero sul trono tedesco, pur non essendo mai stati consacrati imperatori, verranno successivamente inclusi nell'elencazione araldica degli augusti monarchi.\nFu il figlio ed erede di Enrico, Ottone, che cinse la corona italica, potendo cos\u00ec cingere a sua volta la corona imperiale. Da quell'anno ci fu una perenne identificazione fra le corone tedesca, italiana ed imperiale.\nPeriodo elettorale.\nDopo l'interregno le modalit\u00e0 di elezione e la composizione del collegio elettorale, fino ad allora regolate esclusivamente dalla consuetudine, vennero definitivamente codificate con la Bolla d'Oro del 1356. Quest'atto assegnava il compito di eleggere il sovrano a sette Principi Elettori, di cui tre ecclesiastici (gli Arcivescovi di Colonia, Magonza e Treviri) e quattro laici (il re di Boemia, il duca di Sassonia, il margravio del Brandeburgo ed il conte palatino del Reno). Con gli anni il numero di principi ammessi al collegio elettorale sub\u00ec alcune variazioni (dal XVII secolo anche il duca di Baviera e il duca di Brunswick-L\u00fcneburg vennero innalzati alla dignit\u00e0 elettorale) ma il principio dell'elezione del sovrano rimase formalmente immutato (sebbene gi\u00e0 dal XV secolo di fatto la corona fosse divenuta un privilegio della sola casata degli Asburgo).\nAsburgo.\nCon l'elezione di Alberto II, la corona imperiale pass\u00f2 \"de facto\" costantemente nelle mani della famiglia degli Asburgo, sovrani d'Austria.\nEpilogo dell'Impero.\nL'ascesa al trono austriaco di Maria Teresa d'Asburgo, figlia di Carlo VI d'Asburgo, comport\u00f2 l'impossibilit\u00e0 della stessa di ottenere anche la corona imperiale, la quale era preclusa alle donne dalla legge salica. Carlo Alberto, duca di Baviera e marito di Maria Amalia, figlia di Giuseppe I, riusc\u00ec a farsi eleggere Imperatore. Scoppi\u00f2 dunque la guerra di successione austriaca.\nWittelsbach.\nAl termine della guerra, come compromesso, il rango imperiale fu offerto al marito di Maria Teresa, il duca Francesco di Lorena.\nAsburgo-Lorena.\nDurante la guerra della Terza coalizione il Sacro Romano Impero collass\u00f2 sotto la pressione militare di Napoleone e fu formalmente disciolto il 6 agosto 1806, dopo la pace di Presburgo del 26 dicembre 1805. Francesco II rinunci\u00f2 al titolo di Imperatore dei Romani, accontentandosi del pi\u00f9 modesto titolo di Imperatore d'Austria, gi\u00e0 acquisito l'11 agosto 1804 con il nome di \"Francesco I\". Il 12 luglio 1806 Napoleone fond\u00f2 la Confederazione del Reno (1806-1813)."}
